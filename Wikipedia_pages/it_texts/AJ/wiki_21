{"id": "1102974", "revid": "380654", "url": "https://it.wikipedia.org/wiki?curid=1102974", "title": "Lita (wrestler)", "text": "Dopo aver combattuto per un breve periodo nella Extreme Championship Wrestling tra il 1999 e il 2000, la Dumas ha firmato un contratto con la World Wrestling Federation, rimanendovi fino al suo ritiro avvenuto 26 novembre del 2006.\nIn WWF/E ha vinto quattro volte il Women's Championship ed \u00e8 stata inserita nella WWE Hall of Fame nell'aprile del 2014.\nBiografia.\nAmy Dumas nacque a Fort Lauderdale il 14 aprile 1975. Durante l'infanzia frequent\u00f2 diverse scuole e si diplom\u00f2 alla \"Lassiter High School\" di Marietta (Georgia). Successivamente si specializz\u00f2 in educazione alla \"Georgia State University\" fino al 1993.\nAppassionata di musica, \u00e8 stata la cantante della band punk rock dei \"The Luchagors\": esord\u00ec con il gruppo nel settembre del 2006, ad un evento svoltosi ad Atlanta (Georgia), e lo abbandon\u00f2 nel 2014.\nCarriera.\nCircuito indipendente (1998\u20131999).\nAmy Dumas inizi\u00f2 a interessarsi al wrestling dopo aver visto Rey Mysterio Jr. combattere in una puntata di \"Monday Nitro\" della World Championship Wrestling. Nel 1997 si rec\u00f2 in Messico per imparare di pi\u00f9 sulla disciplina, finanziando il suo viaggio esibendosi in un club priv\u00e9. Durante il suo periodo in Messico, fu allenata da Kevin Quinn e Ricky Santana.\nDopo essere tornata negli Stati Uniti, la Dumas inizi\u00f2 a lavorare come valletta nel circuito indipendente con il nome di Angelica. Fece parte della Maryland Championship Wrestling (MCW) assumendo il ruolo di \"manager\" di Christopher Daniels. In quel periodo conobbe per la prima volta Jeff Hardy e Matt Hardy, i quali si offrirono di allenarla.\nExtreme Championship Wrestling (1999\u20132000).\nNell'aprile del 1999, la Dumas venne contattata da Paul Heyman, proprietario e \"booker\" principale della Extreme Championship Wrestling. Fece il suo debutto utilizzando il nome di Miss Congeniality, nel ruolo della fidanzata di Danny Doring.\nLa Dumas fu introdotta a Dory Funk Jr. da Rob Van Dam, e Funk la invit\u00f2 a frequentare la sua scuola. La Dumas frequent\u00f2 la scuola di Funk insieme a ventitr\u00e9 uomini, diplomandosi nell'agosto del 1999 per poi tornare in ECW. Nel mentre, Funk e sua moglie elaborarono un filmato della Dumas e lo spedirono alla World Wrestling Federation. La federazione rimase molto impressionata e il 1\u00ba novembre, la Dumas firm\u00f2 un contratto con la WWF. Dopo sei mesi in ECW, fece la sua ultima apparizione il 23 ottobre.\nWorld Wrestling Federation/Entertainment (2000\u20132006).\nTeam Xtreme (2000\u20132001).\nDopo aver affinato le sue abilit\u00e0 nella Memphis Championship Wrestling, alla Dumas le fu assegnato il nome di Lita e venne affiancata a Essa R\u00edos. Lita e Rios fecero il loro debutto nella puntata di \"Sunday Night Heat\" del 13 febbraio 2000, nel quale Rios vinse il Light Heavyweight Championship sconfiggendo Gillberg (fu solo guardando l'episodio che i due appresero i loro nomi, decisi in post produzione). Lita inizi\u00f2 a imitare le mosse di Rios, tra cui il moonsault e l'hurricanrana. Essa Rios e Lita iniziarono una rivalit\u00e0 con Eddie Guerrero e Chyna che port\u00f2 a un incontro per l'European Championship tra l'allora campione Guerrero e Rios a Backlash, vinto da Guerrero. Nel mese di maggio, venne ideata una \"storyline\" nella quale Lita trov\u00f2 Rios in compagn\u00eca di Godfather e le sue \"prostitute\", causando una tensione tra i due. Rios colp\u00ec Lita con una powerbomb dopo avergli costato un match. In seguito, Lita si alle\u00f2 con gli Hardy Boyz (Matt e Jeff), formando una stable conosciuta come Team Xtreme.\nDurante la sua permanenza nel Team Extreme, Lita svilupp\u00f2 un'immagine pi\u00f9 \"alternativa\", indossando pantaloni larghi con un perizoma sollevato al di sopra dei suoi pantaloni chiaramente esposto. Lita divenne l'unica donna ad essere coinvolta fisicamente nei Tables, Ladders, and Chairs match.\nNel mese di giugno, il Team Xtreme inizi\u00f2 una rivalit\u00e0 con i T &amp; A (Test e Albert), mentre Lita ne inizi\u00f2 una con la loro manager, Trish Stratus. La rivalit\u00e0 si concluse poco tempo dopo Fully Loaded, dove Lita schien\u00f2 la Stratus in un six-person intergender tag team match. Successivamente, Lita incominci\u00f2 una rivalit\u00e0 con l'allora campionessa femminile Stephanie McMahon-Helmsley. Nel \"main event\" della puntata di \"Raw Is War\" del 21 agosto, Lita sconfisse Stephanie con un moonsault conquistando il Women's Championship per la prima volta. Il match incluse anche The Rock nel ruolo di arbitro speciale.\nLita mantenne il Women's Championship per 73 giorni, tra cui una difesa titolata contro Jacqueline in un hardcore match il 9 ottobre. Nel corso del suo regno, Lita fu coinvolta nella rivalit\u00e0 tra gli Hardy Boyz e il team formato da Edge e Christian. In tutta risposta per i frequenti interventi nei loro match, Edge e Christian costarono a Lita il Women's Championship aiutando Ivory a sconfiggerla in un fatal four-way match il 2 novembre a \"SmackDown!\". In quel periodo, Ivory fece parte di una stable basata sulla censura chiamata Right to Censor, la quale prese di mira Lita per il suo modo di vestire e le sue mosse. Il 19 novembre alle Survivor Series, Lita non riusc\u00ec a conquistare il Women's Championship in un match contro Ivory a causa dell'interferenza di Steven Richards. Successivamente, inizi\u00f2 una rivalit\u00e0 con Dean Malenko, affrontandolo in un'occasione per il Light Heavyweight Championship senza successo.\nLita continu\u00f2 la rivalit\u00e0 con Dean Malenko fino agli inizi del 2001, sconfiggendolo il 19 febbraio a \"Raw Is War\" con l'aiuto di Matt Hardy. Dopo il match, Hardy baci\u00f2 Lita, portando la loro relazione nella vita reale in storyline.\nThe Invasion (2001\u20132002).\nNel luglio del 2001, Lita e Trish Stratus si allearono per combattere contro Stacy Keibler e Torrie Wilson, membri dell'Alliance: wrestler dell'Extreme Championship Wrestling e della World Championship Wrestling che avevano invaso la WWF come parte della storyline dell'Invasion. A Invasion, Lita e la Stratus sconfissero la Keibler e la Wilson nel primo tag team bra and panties match. Per tutta la durata dell'Invasion, Lita, la Stratus e Jacqueline affrontarono la Keibler, la Wilson e Mighty Molly. L'Invasion si concluse il 18 novembre alle Survivor Series, dove Lita prese parte al six-pack challenge per il Women's Championship che era stato reso vacante dalla campionessa precedente Chyna; Trish Stratus vinse il match e titolo.\nNel tardo 2001, gli Hardy Boyz iniziarono una rivalit\u00e0 tra di loro, Lita arbitr\u00f2 il match tra i due a Vengeance, vinto da Jeff Hardy. Nella puntata di \"Raw\" successiva all'evento, Matt sconfisse Lita e Jeff in un handicap match poco dopo aver informato Lita che la loro relazione e gli Hardy Boyz erano finite per sempre. Nella puntata di \"Raw\" del 17 dicembre, sia Lita che Jeff Hardy si infortunarono durante un match tra Hardy e The Undertaker. Ci\u00f2 port\u00f2 alla riunione del Team Extreme e nella puntata di \"SmackDown!\" del 20 dicembre, Matt Hardy sub\u00ec un infortunio affrontando The Undertaker e il Team Extreme fu rimosso per qualche settimana dai programmi televisivi della WWF.\nGli Hardy Boyz e Lita tornarono in WWF nel febbraio del 2002. Il 17 marzo a WrestleMania X8, Lita affront\u00f2 Trish Stratus e Jazz in un triple threat match per il Women's Championship senza successo.\nIl 6 aprile 2002 Lita si infortun\u00f2 al collo durante le riprese della serie televisiva \"Dark Angel\". Il 30 aprile venne operata dal dottor Lloyd Youngblood per fondere due vertebre, la C5 e C6, e pass\u00f2 oltre un anno in riabilitazione; nel frattempo, nel mese di ottobre divenne \"color commentator\" di \"Sunday Night Heat\".\nNella puntata di \"Raw\" del 21 aprile 2003 Lita venne licenziata dal General Manager Eric Bischoff dopo aver rifiutato di posare per la rivista \"Playboy\" (\"kayfabe\").\nAlleanza con Trish Stratus (2003\u20132004).\nNella puntata di \"Raw\" del 15 settembre, torn\u00f2 dopo un'assenza di diciassette mesi salvando Trish Stratus dall'attacco di Molly Holly e Gail Kim. Il 21 settembre ad Unforgiven, Lita e la Stratus sconfissero la Holly e la Kim in un tag team match. Lit\u00e0 inizi\u00f2 poi una rivalit\u00e0 con Molly Holly per il Women's Championship e il 16 novembre alle Survivor Series non riusc\u00ec a conquistare il titolo. Lita e Matt Hardy si riunirono nella puntata di \"Raw\" del 17 novembre dovuto allo spostamento di Hardy da \"SmackDown!\" a \"Raw\" e in seguito la proposta di matrimonio di Hardy a Lita, la Holly li interruppe e li sfid\u00f2 insieme a Eric Bischoff in un intergender tag team match. Bischoff aggiunse una stipulazione nella quale Lita avrebbe ottenuto un'opportunit\u00e0 titolata se avesse vinto, ma sarebbe stata licenziata se avesse perso. Hardy e Lita persero il match dopo che Hardy si era rifiutato di dare il cambio rimproverando Lita per essere tornata \"egoisticamente\" a \"Raw\" invece di \"SmackDown!\". Lita venne riassunta la stessa sera per merito di Christian informandola di aver chiesto un favore a Bischoff per reintegrarla. Una settimana pi\u00f9 tardi, Lita perse contro Victoria nel primo steel cage match tra donne nella storia della WWE a causa dell'interferenza di Matt Hardy.\nMentre la relazione fra Lita e Christian si sviluppava sempre di pi\u00f9, anche quella fra Trish Stratus e Chris Jericho procedeva allo stesso modo. Nella puntata di \"Raw\" del I1\u00ba dicembre, si scopr\u00ec che quella di Christian e Jericho non era altro che una scommessa su chi avrebbe conquistato per primo le loro rispettive ragazze. Lita e Trish Stratus affrontarono quindi Christian e Jericho il 14 dicembre ad Armageddon in un \"Battle of the Sexes\" math, vinto da Christian e Jericho. Nella puntata di \"Raw\" del 23 febbraio, Lita prese parte a un fatal four-way match per il Women's Championship che includeva anche Molly Holly, Jazz e Victoria, vinto da quest'ultima.\nVarie faide (2004\u20132005).\nLita continu\u00f2 a lottare nella divisione femminile nei primi mesi del 2004 e il 5 aprile a \"Raw\" vinse una battle royal diventando la prima sfidantel al Women's Championship. Il 18 aprile a Backlash, perse contro Victoria. La sera successiva a \"Raw\", Lita si riun\u00ec con Matt Hardy dopo che Hardy salv\u00f2 Lita da Kane. Nelle settimane successive, Kane attacc\u00f2 ripetutamente Hardy e tent\u00f2 di sedurre Lita. Successivamente, Kane rap\u00ec Lita e la sottopose a una serie di violenze psicologiche, e convinse Eric Bischoff a dare un'opportunit\u00e0 titolata a Lita per il Women's Championship il 13 giugno a Bad Blood, dove perse contro Trish Stratus in un fatal-four way match che includeva anche Gail Kim e la campionessa Victoria. La sera successiva a \"Raw\", Lita rivel\u00f2 di essere incinta. La settimana successiva mentre Hardy stava per chiedere a Lita di sposarlo, Kane lo interruppe affermando di essere il padre del figlio di Lita. La rivalit\u00e0 tra Hardy e Kane si concluse il 15 agosto a SummerSlam, dove Kane sconfisse Hardy in un \"Till Death Do Us Part\" match in cui Lita avrebbe sposato il vincitore. Lita spos\u00f2 Kane nella puntata di \"Raw\" del 23 agosto. Nella puntata di \"Raw\" del 13 settembre, Gene Snitsky colp\u00ec Kane con una sedia facendolo cadere su Lita causandole un aborto spontaneo.\nNel mese di novembre Lita torn\u00f2 a lottare nella divisione femminile e inizi\u00f2 una rivalit\u00e0 con Trish Stratus, che umili\u00f2 costantemente durante la gravidanza di Lita definendola \"paffutella\" per l'aumento del peso. Lita sfid\u00f2 cos\u00ec la Stratus in un match per il Women's Championship alle Survivor Series. Al pay-per-view, Lita perse contro la Stratus per squalifica dopo averla attaccata prima con una sedia per poi romperle il naso. Nella puntata di \"Raw\" del 6 dicembre, Lita sconfisse la Stratus per conquistare il Women's Championship. Durante il match, Lita sbagli\u00f2 una suicide dive all'esterno del ring rischiando di infortunarsi. Lita perse il titolo contro la Stratus il 9 gennaio 2005 a New Year's Revolution e nel corso del match si infortun\u00f2 al legamento crociato anteriore sinistro dopo aver eseguito una Lou Thesz press.\nLita torn\u00f2 nel mese di marzo alleandosi con Christy Hemme, che era in rivalit\u00e0 con Trish Stratus per il Women's Championship. Nonostante gli allenamenti con Lita, la Hemme perse contro la Stratus a WrestleMania 21. Nelle settimane successive, Lita continu\u00f2 la rivalit\u00e0 con la Stratus in cui Kane sconfisse l'alleato della Stratus, Viscera il 1\u00ba maggio a Backlash.\nRelazione con Edge e ritiro (2005\u20132006).\nLa relazione tra Lita e Kane continu\u00f2 fino alla puntata di \"Raw\" del 16 maggio, quando Lita volt\u00f2 le spalle a Kane aiutando Edge a sconfiggerlo nella finale del Gold Rush Tournament, diventando una \"heel\". Nella puntata di \"Raw\" del 30 maggio, Lita chiese il divorzio a Kane e gett\u00f2 l'anello del loro matrimonio nella toilet. Nella puntata di \"Raw\" del 20 giugno, Lita tent\u00f2 di sposare Edge, ma Kane interfer\u00ec attaccand\u00f2 il prete della cerimonia e la loro rivalit\u00e0 si concluse poco tempo dopo.\nIn quel periodo fuori dai programmi televisivi la Dumas era fidanzata con Matt Hardy, ma inizi\u00f2 una relazione con Adam Copeland (Edge) che era il migliore amico di Hardy. La WWE tramut\u00f2 il tutto in una storyline. Nel mese di aprile, Hardy venne licenziato dalla federazione per aver rivelato l'incidente sul suo sito personale, per poi essere riassunto qualche mese dopo. Durante un segmento con Trish Stratus in una puntata di \"Raw\" al Madison Square Garden, Lita venne fischiata pesantemente e insultata dal pubblico nonostante fosse una face. Lita rimase al fianco di Edge che sconfisse Hardy a SummerSlam. Nella puntata di \"Raw\" del 3 ottobre, Edge sconfisse Hardy in un ladder match e a causa della stipulazione Hardy abbandon\u00f2 \"Raw\". L'8 gennaio a New Year's Revolution, Edge sconfisse John Cena conquistando il WWE Championship.\nIl 20 gennaio Lita ritorn\u00f2 a combattere in un house show e vinse un match di coppia insieme a Victoria contro Trish Stratus e Mickie James.\nSuccessivamente Edge e Lita iniziarono una faida contro Trish Stratus e Carlito; alla rivalit\u00e0 si aggiunsero in seguito anche Randy Orton (dalla parte di Edge e Lita) e John Cena (dalla parte di Trish e Carlito). Nel corso di questa faida, Lita conquist\u00f2 il titolo femminile contro Mickie James e sfid\u00f2 Trish ad Unforgiven. Il match si svolge il 17 settembre a Toronto, citt\u00e0 natale di Trish, che vinse il match davanti al suo pubblico, ritirandosi dal mondo del wrestling la sera stessa.\nCon il ritiro di Trish, il Women's Championship fu reso vacante, e cos\u00ec a \"Raw\" venne indetto un torneo. Lita batt\u00e9 tutte le sue avversarie, arrivando in finale contro Mickie James. Le due si affrontarono a Cyber Sunday e a vincere fu Lita, la quale vinse il titolo per la quarta volta. La rivalit\u00e0 port\u00f2 le ragazze ad affrontarsi nuovamente alle Survivor Series: in questa occasione Lita perse l'incontro e si ritir\u00f2 dal mondo del wrestling.\nLita si ritir\u00f2 dalla WWE per dedicarsi tempo pieno alla sua band The Luchagors. Nell'occasione Lita dichiar\u00f2 che la sua esperienza nel wrestling non era esaurita e l'ipotesi di un ritorno in WWE, che, a detta di Vince McMahon, sarebbe ben accolto dalla societ\u00e0.\nApparizioni sporadiche (2007\u2013presente).\nNel 2007 durante il quindicesimo anniversario di \"Raw\" Lita e Trish fecero un'apparizione. Entrarono sul ring per picchiare Jillian Hall che stava cantando. Alla fine le due si abbracciarono tra gli applausi dei fan.\nFece un'apparizione nella puntata speciale di \"Raw\" del 12 dicembre 2011, dedicata agli Slammy Award, premiando Kelly Kelly come Diva dell'anno.\nNella puntata numero 1000 di Raw vince un match senza squalifiche contro Heath Slater, grazie anche all'intervento di alcune leggende della WWE come l'Acolyte Protection Agency, Road Warrior Animal e \"Rowdy\" Roddy Piper.\nNel 2014 \u00e8 stata inserita nella WWE Hall of Fame ed \u00e8 stata introdotta da Trish Stratus.\nNel 2015 \u00e8 uno dei trainer della sesta stagione di \"WWE Tough Enough\" assieme a Booker T e Billy Gunn.\nNel 2016, a \"WrestleMania 32\", introduce il nuovo WWE Women's Championship che avrebbe definitivamente sostituito il WWE Divas Championship.\nNel gennaio 2018 torna nel ring partecipando alla \"Royal Rumble\", nel primo royal rumble match femminile della storia, venendo eliminata da Becky Lynch. Il 28 ottobre 2018 partecipa ad \"Evolution\", il primo evento pay-per-view esclusivamente dedicato alle lottatrici femminili, disputando il match di apertura in coppia con Trish Stratus contro Mickie James ed Alicia Fox, accompagnate da Alexa Bliss. \nIl 7 gennaio 2022 in occasione della \"Royal Rumble\", fu annunciato tramite il sito ufficiale della WWE la sua partecipazione all'omonimo match, dove entr\u00f2 con il numero 26, e dopo aver eliminato Mickie James, fu eliminata da Charlotte Flair dopo 10:21 di permanenza. Nel successivo episodio di \"Raw\", fu ufficializzato un match contro Becky Lynch a \"Elimination Chamber\" con in palio il WWE Raw Women's Championship."}
{"id": "1102994", "revid": "123528146", "url": "https://it.wikipedia.org/wiki?curid=1102994", "title": "The Centre of the Heart", "text": "The Centre of the Heart \u00e8 una canzone pop scritta da Per Gessle per il duo svedese Roxette, pubblicata nel 2001 nell'album Room Service.\nIl Singolo.\n\"The Centre of the Heart\" anticipa l'uscita dell'album Room Service. Alcune copie promozionali del singolo hanno anche il titolo tra parentesi \"(Is A Suburb To The Brain)\".\nIl singolo \"The Centre of the Heart\" \u00e8 stato pubblicato con una versione pi\u00f9 corta di \"Entering Your Heart\", mancante di una strofa ed una parte del ritornello, rispetto a quella presente nell'edizione giapponese dell'album \"Room Service\".\n\"The Centre of the Heart Remixes\" \u00e8 stato pubblicato successivamente e presenta, oltre la \"versione originale\" del brano, altre 5 tracce, remixate da \"Stonebrige\" e \"Yoga\".\nIl Video.\nIl video di \"The Centre of the Heart\" \u00e8 stato diretto da Jonas \u00c5kerlund nell'hotel Madonna Inn di Los Angeles.\nIl Demo.\nVerso la fine del 2006, dopo la pubblicazione \"The RoxBox/Roxette 86-06\", sul sito ufficiale del gruppo, per un periodo di tempo limitato ad una settimana, \u00e8 stato possibile ascoltare il demo di \"The Centre of the Heart\"."}
{"id": "1102996", "revid": "111491324", "url": "https://it.wikipedia.org/wiki?curid=1102996", "title": "Core 2 Quad", "text": "Core 2 Quad \u00e8 il nome commerciale di un processore che Intel ha presentato l'8 gennaio 2007 come variante \"economica\" dei primi processori a 4 core Core 2 Extreme, basati sull'architettura \"Intel Core Microarchitecture\". Lo scopo di questo prodotto era quello di diventare la \"porta d'ingresso\" ai processori a 4 core indirizzati a tutto il mercato e non solo agli appassionati che storicamente sono gli unici ad essere attratti dalla versione Extreme. Proprio per questo motivo si inseriva nella fascia di mercato tra i Core 2 Duo, che sono processori dual core, e i Core 2 Extreme con 4 cores e clock ancora pi\u00f9 elevato.\nEssendo la prima CPU a 4 core prodotta da Intel (e basata sul core Kentsfield), insieme ai Core 2 Extreme, non esiste un vero e proprio predecessore del Core 2 Quad; \u00e8 possibile indicarne uno possibile nel Pentium D Presler che era anch'esso un processore dual core, sebbene basato sulla vecchia architettura NetBurst (derivata dal Pentium 4). Pi\u00f9 precisamente si pu\u00f2 indicare il Pentium D come il predecessore comune sia al Core 2 Quad che al Core 2 Duo.\nTra la fine del 2007 e l'inizio del 2008, con il passaggio al nuovo processo produttivo a 45 nm, venne messa in commercio la nuova generazione del Core 2 Quad, basata sul nuovo core Yorkfield e, successivamente, ad agosto 2008, anche una versione mobile basata sul core Penryn; si trattava del primo processore mobile a 4 core realizzato da Intel.\nCaratteristiche principali delle varie evoluzioni del Core 2 Quad.\nKentsfield.\nKentsfield fu il primo processore a 4 core ad arrivare sul mercato ed era alla base della prima generazione dei processori Core 2 Quad a partire dal gennaio 2007. Veniva realizzato a 65 nm ed era dotato di 2 cache L2 da 4 MB ciascuna.\nYorkfield.\nUn anno dopo Kentsfield arriv\u00f2, a marzo 2008, Yorkfield. Le principali differenze rispetto al predecessore risiedevano nel processo produttivo a 45 nm e nelle istruzioni multimediali SSE4, oltre alla dotazione di cache L2 che era aumentata del 50% diventando di 2 blocchi da 3 MB ciascuno.\nSettore Mobile.\nPenryn.\nA met\u00e0 2008 venne presentato l'unico modello di Core 2 Quad pensato per il settore mobile e basato sul core Penryn. Era anch'esso realizzato a 45\u00a0nm ma la versione che arriv\u00f2 sul mercato era basata sul cosiddetto core \"Penryn QC\" che indicava come si trattasse di una variante a 4 core del progetto originale che era invece dual core.\nModelli arrivati sul mercato.\nLa tabella seguente mostra i modelli di Core 2 Quad arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nIl successore.\nIl Core 2 Quad \u00e8 stato progressivamente sostituito da 2 CPU, il Core i7, presentato a fine 2008 nella sua prima incarnazione, Bloomfield, ed il Core i5 arrivato sui mercati nel corso del terzo trimestre 2009. Poich\u00e9 il Core i7 \u00e8 designato per una fascia di elaboratori di livello superiore, il vero erede del Core 2 Quad pu\u00f2 essere considerato il Core i5"}
{"id": "1102998", "revid": "246700", "url": "https://it.wikipedia.org/wiki?curid=1102998", "title": "Gabriele Morganti", "text": "Carriera.\nDa giocatore ha militato in Serie A nel , nel e nel ed in Serie B con la SPAL. Ha totalizzato complessivamente 44 presenze in Serie A e 59 in Serie B.\n\u00c8 stato capitano e successivamente allenatore del Chieti, squadra con cui ha conquistato la promozione dalla serie C2 alla serie C1 in ambedue le vesti.\nDal 26 ottobre del 2011 al gennaio del 2013, Morganti ha allenato il Marotta, compagine che militava nel campionato di Promozione marchigiana girone A.\nDall'ottobre del 2013 al maggio del 2015, ha ricoperto il ruolo di osservatore per le giovanili della .\nNel luglio del 2015 \u00e8 diventato l'allenatore della , militante in Serie D. Nel novembre del 2015 si \u00e8 dimesso dall'incarico di responsabile tecnico della prima squadra.\nSuccessivamente \u00e8 tornato nella sua citt\u00e0 natale, dove ha ricoperto il ruolo di allenatore della squadra Juniores del FC Senigallia. \u00c8 diventato l'allenatore della prima squadra per le ultime due partite della stagione 2016-2017, sostituendo il dimissionario Goldoni e conquistando la salvezza.\nLa stagione seguente conserva il ruolo di allenatore del FC Senigallia, che nell'estate del 2017 ha cambiato il suo nome in FC Vigor Senigallia, ereditando il titolo sportivo della Vigor Senigallia, fallita la stagione precedente. Si dimette il 23 ottobre dopo un inizio di campionato non esaltante."}
{"id": "1103000", "revid": "298055", "url": "https://it.wikipedia.org/wiki?curid=1103000", "title": "Anya Jenkins", "text": ""}
{"id": "1103004", "revid": "830939", "url": "https://it.wikipedia.org/wiki?curid=1103004", "title": "Emanuele Fenzi", "text": "Biografia.\nFiglio del magistrato e giurista Cav. Jacopo Orazio Fenzi, dopo la morte del padre (1803) si trov\u00f2 a soli diciannove anni a dover provvedere alla famiglia. Gi\u00e0 formato come imprenditore seppe comunque dimostrare le sue capacit\u00e0 ottenendo gi\u00e0 dal 1805 la gestione della ditta Bosi, Mazzarelli &amp; C., che seppe mantenere con profitti crescenti. Da allora inizi\u00f2 un successo economico inarrestabile: nel 1810 acquist\u00f2 un palazzo in Corso dei Tintori e spos\u00f2 la figlia di una facoltoso commerciante milanese Ernesta Lamberti, dalla quale ebbe quattro figli; lo stesso anno si stacc\u00f2 dalla societ\u00e0 che lo aveva avviato all'industria e fond\u00f2 con alcuni soci la Bandi, Orsi, Fenzi &amp; C., specializzata nella produzione e commercio di tabacco e monopolista di questo prodotto nel Granducato di Toscana tra il 1814 e il 1820. \nNel 1821 ebbe a disposizione abbastanza liquidit\u00e0 da aprire la \"Banca Fenzi\", che si afferm\u00f2 presto in Italia e in Europa. Apr\u00ec una filiale in piazza della Signoria e dal 1829 acquist\u00f2 quello che divenne Palazzo Fenzi in via San Gallo, messo in vendita dopo l'estinzione della famiglia Marucelli. \nNel 1835 colse al volo l'opportunit\u00e0 del progetto di costruzione di una linea ferroviaria tra Firenze e il porto di Livorno, e accordandosi con la ditta livornese di Pietro Senn vinse il concorso aggiudicandosene l'appalto, stipulando un contratto con il governo granducale nel 1838. La ferrovia era una delle prime in Italia e prese il nome di \"Leopolda\" in onore del Granduca Leopoldo II di Lorena. Fenzi volle ricordare l'impresa ponendo una locomotiva a vapore sulla stemma di famiglia posto su Palazzo Fenzi. In campo trasportistico il nome del Fenzi \u00e8 legato anche alla costruzione della tranvia del Chianti, della quale rappresent\u00f2 assieme a Sidney Sonnino uno dei principali promotori.\nFenzi fu protagonista anche nell'industria siderurgica toscana e per un certo periodo possedette la miniera di Gavorrano, la ferriera di Mammiano sull'Appennino pistoiese e fu azionista della \"Societ\u00e0 per l'Industria del Ferro\" Nel 1835 compr\u00f2 dalla Magona tutti gli stabilimenti e gli edifici dei distretti di Pistoia e Pietrasanta.\nEbbe anche una carriera come politico, partecipando alle sedute del Senato Toscano tra il 1848 e il 1849 e fu tra i maggiori sostenitori del rientro del Granduca in Toscana. Dopo la caduta del Granducato divenne senatore del nuovo regno nel 1860, a patto di giurare fedelt\u00e0 al nuovo governo.\nDopo la sua morte suoi eredi dispersero rapidamente la sua fortuna."}
{"id": "1103010", "revid": "2091899", "url": "https://it.wikipedia.org/wiki?curid=1103010", "title": "Benedetto Fontanini", "text": "Biografia.\nIl Fontanini entr\u00f2 nel monastero mantovano di San Benedetto di Polirone il 16 febbraio 1511. Studi\u00f2 sotto l'insegnamento di Gregorio Cortese ed ebbe per compagni personaggi che si renderanno noti per l'impegno culturale e religioso, come i fratelli Folengo - il poeta Teofilo e Giovanni Battista, il cui \"Commento ai Salmi\" verr\u00e0 messo all\"Indice\" dei libri proibiti - Isidoro Clario, che prese parte al Concilio di Trento, suscitando polemiche per le sue tesi eterodosse, e Francesco Negri, passato al protestantesimo e autore di un libro molto famoso all'epoca, la \"Tragedia del libero arbitrio\".\nPassato intorno al 1534 al convento veneziano di San Giorgio Maggiore, del quale era abate il suo maestro Cortese, frequent\u00f2 nella citt\u00e0 lagunare l'umanista Marcantonio Flaminio, futuro revisore del libro di Benedetto.\nNel 1537 fu trasferito nel monastero di San Nicol\u00f2 l'Arena, presso Catania; si ritiene che durante il viaggio si sia fermato a Napoli, nel convento dei Santi Severino e Sossi, avendo cos\u00ec la possibilit\u00e0 di conoscere Juan de Vald\u00e9s e frequentare il gruppo di intellettuali che si riuniva nella casa del teologo spagnolo.\nNel convento siciliano inizi\u00f2 e concluse la stesura del suo \"Beneficio di Cristo\", un testo che influenz\u00f2 immediatamente il monaco Giorgio Rioli, detto il Siculo, il quale deve avere avuto modo di leggere e forse discutere con lui i temi l\u00ec trattati, che riprender\u00e0 in parte e sosterr\u00e0 fino alla sua tragica fine.\nIl terremoto del 1542 lesion\u00f2 il convento e costrinse i monaci di San Niccol\u00f2 a trasferirsi a Catania; Benedetto per\u00f2 non li segu\u00ec. Fu rettore dell'abbazia di Santa Maria a Pomposa dal 1544 al 1546, poi forse torn\u00f2 nel suo vecchio convento di San Benedetto. Inquisito per eresia nel 1548, venne incarcerato nel monastero padovano di Santa Giustina ma il privilegio di cui godeva l'Ordine benedettino, cui era riservato il giudizio sui propri monaci, lo salv\u00f2 dai rigori dell'Inquisizione. Tornato nel convento di San Benedetto, di lui non si hanno pi\u00f9 notizie dopo il 1555.\nIl \"Beneficio di Cristo\".\nQuesto libro venne pubblicato per la prima volta Venezia nel 1543, la prima stesura fu opera di Benedetto Fontanini da Mantova poi quella definitiva fu di Flaminio un illustre letterato legato agli ambienti di importanti cardinali sensibili alle esigenze di rinnovamento religioso (gli \"spirituali\") come Reginald Pole, presso la cui casa a Orvieto ha risieduto insieme a Morone e l\u00ec venne stampato. Quest'opera pu\u00f2 essere considerata una sorta di manifesto della forma pi\u00f9 matura della riforma italiana, non ci sono polemiche in chiave anti-romana o anti-papale, si cerca solo di dare risposta alle nuove esigenze religiose e un indirizzo per evitare altre fratture nella Chiesa. Propone un messaggio di liberazione, di salvezza e di grazie che riscatta dal timore di Dio, visto non pi\u00f9 come vendicativo ma dolce che con la predestinazione ci rende eletti alla vita eterna."}
{"id": "1103016", "revid": "712828", "url": "https://it.wikipedia.org/wiki?curid=1103016", "title": "Espada", "text": ""}
{"id": "1103020", "revid": "110157", "url": "https://it.wikipedia.org/wiki?curid=1103020", "title": "Peissen (Holstein)", "text": "Peissen \u00e8 un comune tedesco del circondario di Steinburg, nella regione dello Schleswig-Holstein. Ha circa 300 abitanti."}
{"id": "1103023", "revid": "167080", "url": "https://it.wikipedia.org/wiki?curid=1103023", "title": "Grappolo", "text": ""}
{"id": "1103024", "revid": "1964823", "url": "https://it.wikipedia.org/wiki?curid=1103024", "title": "P\u00f6schendorf", "text": "P\u00f6schendorf \u00e8 un comune tedesco di 265 abiitanti del circondario di Steinburg, nella regione dello Schleswig-Holstein. "}
{"id": "1103025", "revid": "1543377", "url": "https://it.wikipedia.org/wiki?curid=1103025", "title": "Pietro Senn", "text": "Biografia.\nCognato di Giovan Pietro Vieusseux, sfrutt\u00f2 questa parentela per inserirsi nelle gare d'appalto per i lavori alle prime ferrovie toscane.\nNel 1821 si associ\u00f2 in affari con il cugino, che era il referente del ricco imprenditore fiorentino Emanuele Fenzi, per gli affari intrattenuti da quest'ultimo a Livorno. I primi contatti tra Senn e Fenzi riguardarono, principalmente, il commercio di olio e grano per poi concentrarsi sugli investimenti ferroviari. I due uomini, per la loro riconosciuta solidit\u00e0 finanziaria, ottennero dal granduca il permesso (14 aprile 1838) di iniziare la costruzione della \u201cLeopolda\u201d, la prima ferrovia toscana che doveva coprire il tragitto tra Firenze e Livorno.\nAll'impresa partecip\u00f2 attivamente anche Agostino Kotzian che aveva sposato Eug\u00e9nie, nipote del Senn.\nMor\u00ec nel 1838 e, malgrado fosse membro della Congregazione olandese alemanna, la sua fu tra le ultime sepolture autorizzate nel vecchio cimitero degli inglesi di Livorno; la moglie infatti, morta tre anni dopo, fu inumata nel cimitero olandese-alemanno."}
{"id": "1103026", "revid": "767487", "url": "https://it.wikipedia.org/wiki?curid=1103026", "title": "Poyenberg", "text": "Poyenberg \u00e8 un comune tedesco del circondario di Steinburg, nella regione dello Schleswig-Holstein. Ha circa 400 abitanti."}
{"id": "1103028", "revid": "767487", "url": "https://it.wikipedia.org/wiki?curid=1103028", "title": "Nitro (gruppo musicale)", "text": "I Nitro sono stati una band heavy metal formata nel 1987 a Phoenix.\nI due membri principali Jim Gillette e Michael Angelo sono noti al pubblico per le loro spettacolari esibizioni: mentre Gillette divenne noto per aver frequentemente frantumato bicchieri con la sola forza della sua voce, Michael Angelo \u00e8 stato riconosciuto come uno dei chitarristi pi\u00f9 veloci esistenti, se non lo shredder pi\u00f9 veloce della terra. La band ha avuto una breve durata e ha cambiato pi\u00f9 volte la formazione. Durante la loro carriera hanno pubblicato solo due album che hanno lanciato la carriera chitarristica di Batio. Un'altra particolarit\u00e0 di Michael Angelo sono state le performance con la \"Quad Guitar\" (o Double V-Neck guitar), ovvero quattro chitarre attaccate tra loro a formare una X, le due in alto a sei corde mentre le due sottostanti a 7 corde, che il musicista suonava due alla volta, svolgendo la parte ritmica e la parte solista contemporaneamente. La Quad Guitar fu una sua invenzione, ed il progetto venne eseguito da Wayne Charvel. Il cantante Jim Gillette \u00e8 divenuto successivamente noto per aver sposato Lita Ford, dalla quale ha avuto due figli, separandosi poi da lei nel 2011, dopo 17 anni di matrimonio.\nStoria.\nIl cantante Jim Gillette, uscente dalla band Tuff, nel 1987 decise di intraprendere la carriera solista. Incontr\u00f2 Michael Angelo ad un party sulla spiaggia e i due trovarono subito l'accordo per dare inizio ad una collaborazione. Michael Angelo all'epoca suonava in una band chiamata Holland residente a Chicago. Gillette not\u00f2 l'incredibile tecnica e velocit\u00e0 del chitarrista, doti che lo convinsero a coinvolgerlo nel suo nascente progetto solista. Gillette era gi\u00e0 noto negli ambienti heavy metal per aver girato una serie di video illustrativi chiamati \"Jim Gillette's Metal Power\" con la collaborazione del chitarrista Doug Marks, membro degli Hawk. Assieme al guitar hero Michael Angelo, Gillette reclut\u00f2 i membri T.J. Racer al basso, il batterista Vinne Saint James, ed il tastierista Kevin Jachetta. T.J. Racer venne scoperto tramite la collaborazione con Gillette nei suoi corsi illustrativi. La formazione completata incise l'album solista di Gillette \"Proud to Be Loud\" nel 1987. Dopo che il disco venne pubblicato, Jachetta e Saint James per\u00f2 abbandonarono il progetto; i superstiti Gillette, Angelo e Racer decisero quindi di cambiare nome in Nitro, reclutando l'ex batterista dei Vinnie Vincent Invasion Bobby Rock. Trovarono un accordo con la Rampage Records (sottoetichetta della Rhino) dopo il loro primo show, dove pare che Gillette sorprese il pubblico rompendo tre bicchieri di vino con la sua voce. Registrarono l'album \"O.F.R.\" (Out Fucking Rageous) che venne pubblicato nel 1989. Questo disco vanta il pi\u00f9 lungo grido nella storia dell'heavy metal (di Jim Gillette), che pu\u00f2 essere ascoltato nel brano \"Machine Gunn Eddie\", la cui durata sfiora i 32 secondi. La band poi afferm\u00f2 che l'urlo non venne artificialmente modificato o allungato. Le intenzioni dei Nitro erano quelle di stupire il pubblico e di raggiungere limiti che altre band in precedenza non avevano mai raggiunto, il tutto senza l'aiuto di effetti e modifiche, come in seguito affermarono Angelo e Gillette:\nMichael Angelo divenne famoso per aver inventato la \"Quad Guitar\", una chitarra a quattro manici che suonava a due alla volta. Lo strumento venne costruito da Wayne Charvel, tuttavia egli impresse sulla paletta il logo \"Ritz\" (questo tipo di chitarra verr\u00e0 infatti chiamato \"Ritz Guitar\"), che all'epoca simboleggiava il nuovo marchio fondato dal produttore. Inoltre vennero aggiunte alla chitarra anche delle corde extra (una in pi\u00f9 per manico).\nLa particolare chitarra venne rubata nel 1989 a El Paso, Texas al secondo show del tour dell'album \"OFR\".\nDopo pochi mesi, una volta terminato il tour, Bobby Rock lasci\u00f2 la band per raggiungere i Nelson, e venne rimpiazzato da K.C. Comet, che \u00e8 presente nei video di \"\"Freight Train\" e \"Long Way From Home\", e che suon\u00f2 col gruppo nel tour di supporto al disco O.F.R.. Racer e Comet abbandonarono anch'essi il progetto e vennero rimpiazzati da Ralph Carter e Johny Thunder. I Nitro pubblicarono il secondo album \"H.W.D.W.S.\" nel 1991, dal quale venne estratto un videoclip della reinterpretazione di Ted Nugent \"Cat Scratch Fever\"\". I Nitro si sciolsero infine nel 1992, dopo che il movimento grunge prese il sopravvento sostituendo radicalmente le tendenze del periodo.\nDopo lo scioglimento.\nJim Gillette si spos\u00f2 con Lita Ford il 13 maggio 1994 ed apparve come special guest nel suo album \"Black\" (1994) assieme ad altri ospiti come Dave King (ex Fastway, oggi nei Floggin' Molly) e Jeff Scott Soto (ex Yngwie Malmsteen).\nMentre Michael Angelo intraprese la carriera solista e pubblic\u00f2 il debutto intitolato \"No Boundaries\" nel 1995. Nel 1998 Jim e Michael pubblicarono una compilation chiamata \"Gunnin' for Glory\" che conteneva materiale irrealizzato dei Nitro e tre brani della successiva band solista di Michael Angelo. Bobby Rock collabor\u00f2 con diverse band tra cui gli Hardline.\nNel 1996 i Tuff pubblicarono la raccolta \"Decade of Disrespect\" contenente inediti e materiale irrealizzato, tra cui alcuni brani risalenti al periodo nel quale Jim Gillette militava nella band. Lita Ford e Jim celebrarono la nascita del loro primo figlio James Leonard Gillette, il 13 maggio 1997 a Panama Beach, Florida. Mentre nel 2001 i due coniugi ormai residenti in Florida diedero alla luce il secondo figlio. Nel 2000 \"Freight Train\" \u00e8 stata inserita nella colonna sonora del film horror \"Carnivore\". Nel novembre 2004 venne restituita a Micheal Angelo durante uno show in Inghilterra, met\u00e0 della \"Quad Guitar\" rubatagli nel 1989. Attualmente lo strumento, chiamato Double-V-Neck, \u00e8 in esposizione al Hard Rock Cafe di Chicago. Nel 2006, l'autore Steven Blush pubblica il libro \"American Hair Metal\" che tratta appunto della scena hair metal degli anni '80. La copertina del libro raffigura proprio i Nitro come band rappresentativa."}
{"id": "1103029", "revid": "729019", "url": "https://it.wikipedia.org/wiki?curid=1103029", "title": "Bee Train", "text": " \u00e8 uno studio di animazione giapponese, famoso per la produzione della serie animata cult .hack//SIGN. Fin dal loro coinvolgimento nelle serie animate \"Noir\", \"Madlax\", e \"Tsubasa Chronicle\" (oltre ad altre serie) hanno avuto enorme seguito tra i fan dello \"yuri\" per aver partecipato a serie che descrivevano forti personaggi femminili che avevano tra loro delle ambigue relazioni.\nStoria.\nLo studio Bee Train fu fondato il 5 giugno 1997 da K\u014dichi Mashimo, che era stato precedentemente direttore in Tatsunoko Productions e fondatore della Mashimo Jimusho, un piccolo gruppo freelance che lavorava per altri studio. Originariamente, Bee Train era una sussidiaria della Production I.G insieme alla Xebec ma nel febbraio 2006, i loro rapporti sono finiti ed \u00e8 diventata indipendente.\nL'intento di Koichi Mashimo quando ha fondato la Bee Train era quello di creare un 'ricovero per animatori', uno studio di animazione interessato all'addestramento di giovani talenti e attento alla qualit\u00e0 artistica della produzione piuttosto che concentrarsi su strategie di profitto e di societ\u00e0. Questo studio \u00e8 stato presumibilmente pensato da Mashimo durante il prolungato ricovero in terapia intensiva (dopo aver avuto un grave incidente sugli sci) e deve essere stata la strategia ufficiale di Bee Train fin da allora.\nI primi progetti pubblicati dallo studio nel 1999 sono stati gli adattamenti in anime di videogiochi molto popolari in Giappone: \"PoPoLoCrois\", \"Arc the Lad\", \"Wild Arms\" e \"Medarot\". Ci\u00f2 ha giocato un ruolo fondamentale pi\u00f9 tardi, quando la Bandai ha chiesto a Bee Train di produrre un OAV basato sulla famosa serie di videogame \".hack\". Contemporaneamente, hanno deciso di promuovere il gioco con una serie animata, che \u00e8 stata pubblicata nel 2002 come \".hack//SIGN\", che si pu\u00f2 definire come il prodotto pi\u00f9 famoso di Bee Train. L'OAV venne chiamato \".hack//Liminality\" e i suoi 4 episodi furono aggiunti come bonus in ognuna delle confezioni dei quattro giochi della serie.\nIl primo progetto interamente indipendente della Bee Train \u00e8 stato \"Noir\". Trasmesso nel 2001, \u00e8 stato prodotto nello stesso periodo di SIGN ed \u00e8 diventato la prima serie del genere 'Ragazze con le armi'. Mashimo Koichi disse pi\u00f9 volte che aveva sempre avuto in mente una trilogia, di cui \"Noir\" era la prima parte. Dopo che \"Noir\" ottenne un enorme successo in Giappone, Stati Uniti, Germania e molti altri paesi Occidentali, la seconda serie del genere viene prodotta nel 2004, col nome di Madlax, e con la stessa idea di base.\nBisogna notare che anche se \"Noir\" e \"Madlax\" sono spesso considerate serie firmate Bee Train, l'idea originaria appartiene al produttore esecutivo Shigeru Kitayama. Il direttore delle animazioni Satoshi Ohsawa comment\u00f2 che il suo intento mentre disegnava i protagonisti di entrambe le serie era quello di presentare il contrasto tra 'la fragilit\u00e0 di una donna e una pistola - simbolo del potere', che viene ora considerata la definizione canonica del genere tra gli appassionati. Un'altra serie animata influenzata da \"Noir\" \u00e8 per esempio, \"Gunslinger Girl\" (2003)\nUna tecnica tipica che Mashimo spesso usa come strategia del suo studio \u00e8 quello di trovare nuove soluzioni per realizzare anime mentre i suoi colleghi sono in stato di ubriachezza. Per esempio, a quanto lui dice, \u00e8 in questo modo che \u00e8 nata l'idea senza precedenti di una connessione tra due comandanti donna, nell'anime \"Madlax\".\nUn altro tipico gesto della Bee Train \u00e8 quello di invitare doppiatori che hanno gi\u00e0 lavorato in alcuni dei loro progetti per dare voce a personaggi simili a quelli che hanno gi\u00e0 doppiato. Per esempio, questa lista include H\u014dko Kuwashima (Kirika Yuumura in \"Noir\", Margaret Burton in \"Madlax\"), Aya Hisakawa (Cloe, Limelda Jorg) e Kaori Nazuka (Subaru in \".hack//SIGN\", Shino in \".hack//Roots\"). Il ruolo di Nazuka in \"Roots\" ha causato grande confusione tra gli appassionati, credendo che entrambi i suoi personaggi erano, nei fatti, mossi da un giocatore della vita reale.\nLa famosa compositrice e produttrice musicale Yuki Kajiura ha creato molti brani musicali per i progetti di Bee Train fin da \"Noir\". Kajiura ha realizzato musiche per \"SIGN\", \"Liminality\", \"Madlax\"(come parte di FictionJunction YUUKA) e Tsubasa Chronicle.\nAttualmente (da giugno 2006) Bee Train sta producendo \".hack//Roots, \", il seguito di \".hack//SIGN\" (infatti, \"Roots\" \u00e8 per il gioco\".hack//G.U.\" quello che \"Sign\" era per la tetralogia di \".hack\"), Spider Riders, e la seconda stagione di \"Tsubasa Chronicle\" delle CLAMP. Il quartier generale dello studio \u00e8 situato a Kokubunji, Tokyo."}
{"id": "1103030", "revid": "110157", "url": "https://it.wikipedia.org/wiki?curid=1103030", "title": "Puls", "text": "Puls \u00e8 un comune tedesco del circondario di Steinburg, nella regione dello Schleswig-Holstein. Ha circa 600 abitanti."}
{"id": "1103033", "revid": "110157", "url": "https://it.wikipedia.org/wiki?curid=1103033", "title": "Quarnstedt", "text": "Quarnstedt \u00e8 un comune tedesco del circondario di Steinburg, nella regione dello Schleswig-Holstein. Ha circa 400 abitanti."}
{"id": "1103053", "revid": "110157", "url": "https://it.wikipedia.org/wiki?curid=1103053", "title": "Reher", "text": "Reher \u00e8 un comune tedesco del circondario di Steinburg, nella regione dello Schleswig-Holstein. Ha circa 800 abitanti."}
{"id": "1103057", "revid": "110157", "url": "https://it.wikipedia.org/wiki?curid=1103057", "title": "Rethwisch (Steinburg)", "text": "Rethwisch \u00e8 un comune tedesco del circondario della Steinburg, nella regione dello Schleswig-Holstein. Ha circa 600 abitanti."}
{"id": "1103058", "revid": "599013", "url": "https://it.wikipedia.org/wiki?curid=1103058", "title": "Rethwisch", "text": ""}
{"id": "1103059", "revid": "13102", "url": "https://it.wikipedia.org/wiki?curid=1103059", "title": "Raffaele Fabretti", "text": "Biografia.\nRomano di nobili origini marchigiane, si trasfer\u00ec a Roma per i suoi studi di diritto. Entr\u00f2 giovanissimo nell'amministrazione dello Stato Pontificio con incarichi diplomatici e di magistratura. Sal\u00ec nella gerarchia amministrativa fino all'incarico di \"delegato\" alla Marca Pontificia. Prefer\u00ec a quel punto dedicarsi agli studi di storia e archeologia per i quali ha lasciato pregevoli opere, di cui si ricordano quelle sugli acquedotti romani e sulla Colonna Traiana. Assunse la carica di soprintendente agli scavi delle catacombe e della zona dell'Agro Romano intorno all'Appia Antica, fino ai Castelli Romani. Per tutta la vita fu un attento antiquario e collezionatore di epigrafi.\nDalla sua biografia sappiamo che amava passeggiare e sostare con il suo cavallo \"Marco Polo\" e il suo amico matematico ed astronomo francese Adrien Auzout nella zona retrostante la Villa dei Quintili sull'Appia Antica, di cui fu Soprintendente (\"alle Sacre Reliquie\", per via delle catacombe) e che studi\u00f2 attentamente, redigendo preziosi ed unici rilievi topografici. Si dedic\u00f2 alla ricerca sul campo, con numerose scoperte e form\u00f2 numerosi allievi, che fondarono dopo la sua morte i primi corsi di archeologia della nuova universit\u00e0 detta \"Sapienza\". Fu consigliere culturale di tre pontefici e tra gli ispiratori della fondazione del movimento letterario dell'Accademia dell'Arcadia, alla cui segreteria chiam\u00f2 un suo giovane protetto, il Giovanni Mario Crescimbeni, a cui dobbiamo la biografia del Fabretti. Frequent\u00f2 i circoli della regina Cristina di Svezia.\nLa sua casa di Borgo Pio divenne un salotto intellettuale europeo, in cui gli studiosi di passaggio trovavano ospitalit\u00e0 e stimoli culturali. Sappiamo che uno dei suoi amici preferiti era un matematico francese con cui compiva lunghe passeggiate discettando di meccanismi e misurazioni, una delle passioni intellettuali dell'epoca. Fu per molti anni custode degli Archivi Segreti di Castel Sant'Angelo. Fu per molti anni \"Canonico di San Pietro\", con il titolo di \"monsignore\", e si mantenne celibe come d'uso all'epoca. Mor\u00ec ottantenne dopo aver preso un raffreddore per aver voluto passeggiare in carrozza nel freddo della Via Nomentana a Roma.\nLa sua tomba e il suo busto sono collocati nella Basilica di Santa Maria sopra Minerva, nella navata di sinistra. Il suo lascito di epigrafi si trova nel piano terra del Palazzo Ducale di Urbino. Esiste a Roma la Fondazione Raffaele Fabretti, con sede in Via Nicola Salvi 68, curata dagli ultimi discendenti della sua famiglia (Giorgio Fabretti), che ha promosso convegni sul Fabretti presso il Pio Sodalizio dei Piceni (nelle vicinanze della Piazza Navona). Hanno raccolto opere e materiali biografici su Raffaele Fabretti: il Pontificio Istituto di Archeologia Cristiana (in Vaticano), l'Universit\u00e0 di Urbino (Prof. Mario Luni), il Pio Sodalizio dei Piceni (in Roma), la Fondazione \"Fondo Fabretti\" (in Roma), la Fondazione \"Raffaello\" (in Urbino), l'Accademia Americana di Roma (nei pressi del Gianicolo)."}
{"id": "1103060", "revid": "10929", "url": "https://it.wikipedia.org/wiki?curid=1103060", "title": "Bashkirian Airlines", "text": ""}
{"id": "1103063", "revid": "76069", "url": "https://it.wikipedia.org/wiki?curid=1103063", "title": "The Steps of the Sun", "text": ""}
{"id": "1103064", "revid": "110157", "url": "https://it.wikipedia.org/wiki?curid=1103064", "title": "Rosdorf (Holstein)", "text": "Rosdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 400 abitanti."}
{"id": "1103066", "revid": "270833", "url": "https://it.wikipedia.org/wiki?curid=1103066", "title": "Giovanni Preziosi", "text": "Biografia e attivit\u00e0 politica.\nLe origini e il soggiorno in Germania.\nCresciuto in una famiglia contadina, primo di sette fratelli, Preziosi ricevette un'educazione cattolica, poi, dopo essersi laureato in filosofia, prese gli ordini religiosi a Napoli e poco dopo divenne parroco. Nel 1909 entr\u00f2 nell'Opera Bonomelli come aspirante missionario, fu inviato in Vestfalia, a Bochum, ove l'Opera aveva un segretariato, e ivi si trattenne per cinque mesi, nei quali ebbe tempo di accendere un asperrimo contrasto con il locale console italiano e guadagnare la perdita del gradimento da parte dell'Opera stessa.\nAbbandono della vita consacrata.\nSi spret\u00f2 nel 1911 e, dopo essersi spogliato della tonaca, spos\u00f2 Valeria Bertarelli, con la quale avrebbe anni dopo ricevuto in adozione un figlio. Finch\u00e9 fu sacerdote, si occup\u00f2 di persone in difficolt\u00e0, di emarginati in generale, scrivendo tesi sull'argomento dell'emigrazione, fortissima ad inizio secolo, che portava milioni di persone a cercare migliori opportunit\u00e0 altrove. In virt\u00f9 di questi studi fond\u00f2 la rivista, \"La vita italiana all'estero\" nel 1913, che fu pubblicata fino al 1943.\nImpegno politico.\nDate le sue posizioni successive, e malgrado il carattere episodico del fatto, va menzionato che nel 1913 sostenne la candidatura alla Camera di Giovanni Miranda, radicale noto poich\u00e9 esplicitamente massone. In favore del candidato, presentatosi per il collegio elettorale di Sant'Angelo dei Lombardi, Preziosi scrisse su \"L'ora irpina\": \"\u00c8 proprio vero che in questa lotta si battono i cattolici contro i massonici e viceversa? [...] Non si preoccupino o rallegrino i Vescovi; non si preoccupino i venerandi sacerdoti [...] la fede e la religione non patiranno n\u00e9 guadagneranno nulla con questi candidati. Il prof. Miranda non affigger\u00e0 proclami con triangoli [...] Egli arriva in mezzo a noi fiero e forte del merito scientifico, della sua anima piena di altruismo silenzioso e sincero, e del programma di redenzione morale e finanziaria delle nostre contrade\".\nAder\u00ec alla nascente Lega Democratica Nazionale, movimento guidato da Romolo Murri, sacerdote sospeso \"a divinis\" e considerato da alcuni il massimo ideologo e punto di riferimento, insieme a Filippo Meda, dei democratici cristiani del tempo.\nIl nazionalista e l'antisemita.\nCon l'avvento del primo conflitto mondiale, Preziosi si schier\u00f2 nettamente a favore dei nazionalisti-interventisti, costituendo pure, in coabitazione con Maffeo Pantaleoni, uno dei primi \"Fasci\" parlamentari di difesa nazionale ed entrando in contatto con Benito Mussolini. Finita la guerra, Preziosi agevol\u00f2 la diffusione dei Protocolli dei Savi di Sion, traducendoli per la prima volta in italiano dall'edizione inglese, assumendo atteggiamenti apertamente antisemiti e denunciando presunti legami tra massoneria, ebraismo e bolscevismo.\nIl 26 luglio 1922 ebbe un incontro a Milano con alcuni esponenti dell'antisemitismo tedesco, e nell'agosto successivo scrisse un articolo, intitolato \"Gli Ebrei, la passione e la resurrezione della Germania\", che lo stesso autore ebbe a celebrare nel 1941 dicendo che in esso sarebbero stati da scorgere \"i concetti sui quali l'Italia fascista e la futura Germania nazional-socialista potevano trovare la base per la loro amicizia\".\nAdesione al fascismo.\nAder\u00ec presto al fascismo, nel quale fu spesso sostenitore di Roberto Farinacci, interpretando il regime - che gli diede l'opportunit\u00e0 di operare nel settore economico e culturale del governo - come l'unica soluzione contro il bolscevismo. Attacc\u00f2 pesantemente, dalle pagine de \"La vita italiana\", la Banca Commerciale Italiana, poich\u00e9 questa aveva tra i suoi pi\u00f9 alti dirigenti gli ebrei Otto Joel, Giuseppe Toeplitz e Federico Weil. Nel 1923 fu incarico dal Gran Consiglio del Fascismo a coadiuvare Ettore Tolomei nello stendere i \"Provvedimenti per l'Alto Adige\", tesi all'italianizzazione forzata della Provincia di Bolzano allora ancora quasi esclusivamente germanofona.\nSi applic\u00f2 a scrivere in favore dell'irrobustimento del regime, giungendo ad affermare che \"N\u00e9 quando si parla di consenso, il fascismo vuole che questo si manifesti facendo diventare tutti fascisti. Tutt'altro. Oggi tutti sono diventati fascisti\". Non pago dello sconcerto cos\u00ec suscitato, nel 1924 parl\u00f2 al congresso fascista di Napoli, leggendo una sua relazione sul Mezzogiorno e sostenendovi che era inutile \"un ennesimo programma\" per il suo rinnovamento economico, dato che \"nessun paese \u00e8 mai progredito per opera e virt\u00f9 del proprio governo\". Propose per\u00f2 modifiche concrete, fra le quali le bonifiche dei siti palustri. A proposito di bonifiche, il 5 giugno 1923 il Tribunale di Roma lo aveva condannato per diffamazione in danno della Societ\u00e0 per la bonifica delle Paludi Pontine.\nDal 1923 al 1929 fu proprietario e direttore del quotidiano \"Il Mezzogiorno\". In una relazione della polizia politica del 24 agosto 1923, il fatto fu interpretato come uno dei passaggi di una manovra di \"capi fascisti delle diverse citt\u00e0 d'Italia\" al fine di \"impressionare, stancare, disgustare S.E. Mussolini, per fargli abbandonare il potere, in modo da prendere loro la successione. Non \u00e8 estraneo a questo movimento il prof. Preziosi\". L'acquisizione della testata, secondo l'estensore del rapporto, \"fa parte di tutto un piano, a cui non \u00e8 estranea la Banca Commerciale\". Fondata o meno che fosse la relazione (il prefetto di Napoli la valut\u00f2 infondata il successivo 3 ottobre), fu solo la prima di una lunga serie di lettere (anonime e non), memorie e relazioni di polizia nelle quali la lealt\u00e0 di Preziosi fu severamente dubitata.\nAl riparo della potente copertura politica di Farinacci, Preziosi manifest\u00f2 in diverse occasioni la necessit\u00e0 di una critica contro presunti \"pseudo-fascisti\", \"fascisti dell'ultim'ora\" e \"falsi amici\" di Mussolini, del quale implicitamente sottolineava l'incapacit\u00e0 di accorgersene. Non sorprende perci\u00f2 che l'interessato se ne sia avuto a male e il 22 febbraio 1926 gli abbia chiesto in termini ultimativi di rivelare i nomi degli antifascisti che secondo un ennesimo attacco generico avrebbero lavorato in prefettura. Poco tempo dopo Mussolini ricevette invece missive della Bertarelli, ancora non sposata con l'ex prete, che denunciavano presunti complotti ai danni del marito, il quale chiedeva udienza.\nDal 1929 in avanti, seguendo la formazione e la crescita di una sorta di fronda intellettuale raccoltasi intorno alla rivista \"Irpinia\", Preziosi inizi\u00f2 una sua virulenta battaglia personale contro questa compagine non completamente conforme all'ortodossia dottrinale fascista e contro la federazione di Avellino. Ne ebbe in risposta attacchi non meno vigorosi, anche nella forma di memorie inviate al Duce anonime (\"Medaglioni del prete Preziosi Giovanni\") o firmate (Aristide Greco, \"Vita morte e miracoli di D.Giovanni Preziosi, direttore de \"Il Mezzogiorno\"\").\nTuttavia, n\u00e9 il PNF n\u00e9 pi\u00f9 in generale l'opinione pubblica concessero al Preziosi i riconoscimenti sperati, in virt\u00f9 dell'indifferenza italiana verso la questione razziale e soprattutto della diffidenza verso la nascente Germania nazista; questi invece nel 1932 e nel 1933, all'affermazione di Adolf Hitler, scrisse numerosi articoli di aperta esaltazione del nazismo e dell'antisemitismo.\nLe posizioni mutarono con l'avvicinamento politico dell'Italia fascista al Terzo Reich. Nel 1938 Preziosi fu tra i firmatari del \"Manifesto della razza\" e con la promulgazione delle leggi razziali fasciste divenne un personaggio di spicco nell'orbita dello Stato, ricoprendo ruoli ministeriali. Silvio Bertoldi scriver\u00e0: \"Sono anni di gloria per Preziosi. Il partito per ricompensarlo del suo zelo e dietro pressioni di Farinacci, lo ha fatto nominare Ministro di Stato\"; Giorgio Bocca riporta uno sfogo del Ministro degli Interni Guido Buffarini-Guidi a Mussolini durante gli anni di Sal\u00f2: \"L'amarezza di Buffarini \u00e8 forte, il 5 marzo scrive ancora al Duce \"contro quei vigliacchi straccioni che lo hanno accusato\", soprattutto \"l'innominabile ex-Ministro di Stato Giovanni Preziosi\"\".\nLa guerra e la RSI.\nDurante la seconda guerra mondiale attacc\u00f2 Pietro Badoglio, che considerava \"centro della massoneria nell'esercito\" e nel 1942 fu nominato ministro di Stato, carica puramente simbolica senza alcun effettivo incarico. Un piccolo ruolo lo ebbe anche nella vicenda del 25 luglio 1943, avendo preavvertito il Duce che l'eventuale convocazione del Gran Consiglio avrebbe comportato il \"suicidio del fascismo\"; questi termini Mussolini avrebbe poi usato a conclusione della seduta.\nIl 26 luglio giunse in Germania per un incontro gi\u00e0 fissato (probabilmente con Alfred Rosenberg) ma appena giunto fu portato al cospetto di Hitler. Sostenne presso il F\u00fchrer la poca convinzione dimostrata da alcuni membri del governo nella repressione ebraica, in particolare Guido Buffarini Guidi che defin\u00ec \"amico degli ebrei e massone\" lamentandosi pure di Mussolini visto ormai come privo di forze. Hitler lo ritenne tuttavia assolutamente incapace, insieme ad altri gerarchi italiani rifugiatisi in Germania (fra cui Alessandro Pavolini, Renato Ricci e Roberto Farinacci) di rifondare il fascismo in Italia, ripiegando nuovamente su Mussolini. Anche dopo la costituzione della Repubblica Sociale Italiana rimase in Germania dove cominci\u00f2 una dura campagna contro il nuovo governo fascista repubblicano attraverso Radio Monaco, in particolare contro Buffarini Guidi. Ai primi di dicembre rientr\u00f2 brevemente in Italia per un incontro con Mussolini.\nIspettore generale per la razza.\nLe gerarchie italiane della RSI gli furono sempre ostili, considerandolo un soggetto fanatico e vendicativo ossessionato da ebrei e massoni; anche l'alto comando tedesco in Italia lo guardava con sospetto: nota acutamente Renzo De Felice che \u00abpressoch\u00e9 tutto il vertice italiano [gli] era ostile...considerandolo un fanatico che...vedeva ebrei e massoni dappertutto e desiderava fare le proprie vendette [...] Preziosi era guardato con sospetto anche dai vertici militari tedeschi in Italia e dalla RuK...\u00bb.\nDal 15 marzo 1944 ricopr\u00ec il ruolo di \"Ispettore generale per la demografia e la razza\" (che Mussolini aveva creato quel giorno a Desenzano del Garda), pur con il vincolo che l'Istituto resti alle dipendenze della Presidenza del Consiglio: in questa veste egli arriv\u00f2 a sostenere la necessit\u00e0 di uno speciale corpo di vigilanza, la \"Super polizia\" con compiti di fermo giudiziario. Quello stesso giorno present\u00f2 un progetto di legge che intendeva estendere il concetto di razza ebraica a un maggiore numero di cittadini italiani: ci\u00f2 avrebbe comportato la perdita della cittadinanza italiana anche a persone che in base alle leggi razziali del 1938 erano state dichiarate ariane.\nLa legge non fu approvata per la sostanziale opposizione dei vertici della RSI e del Ministro degli Interni Buffarini Guidi. Un analogo provvedimento riguardante la massoneria proposto da Preziosi nel mese di agosto fu respinto. Gi\u00e0 nel settembre del 1944 l'ispettorato era stato svuotato da tutte le sue funzioni sottraendogli innanzitutto la parte relativa alla Demografia, in seguito tutte le altre funzioni mantenendo solo quelle legislative.\nLa morte.\nNelle prime ore del mattino del 26 aprile 1945 alcune auto provenienti da Desenzano del Garda viaggiavano a forte velocit\u00e0 alla volta di Milano, ma nei pressi di Crescenzago venne intimato l'alt alla prima auto, l'Aprilia della famiglia Preziosi. Gli uomini della banda \"Mustaccia\" obbligarono i passeggeri a scendere e li schierarono contro il muro di un cascinale, ma frattanto era sopraggiunta la seconda macchina, dal cui finestrino il nipote del senatore Rolandi Ricci, poco pi\u00f9 che adolescente, fece fuoco sui partigiani. Questi per difendersi furono costretti a rispondere al fuoco e il giovane Rolandi Ricci fu colpito e ucciso. Giovanni Preziosi, la moglie e il figlio riuscirono a fuggire attraverso i campi. Tutto ci\u00f2 che possedevano era rimasto in mano agli uomini di \"Mustaccia\", l'Aprilia, due bauli, numerose valigie e una borsa contenente 100.000 lire e importanti documenti.\nRaggiunta Milano in uno scenario di vie semi-deserte e palazzi duramente danneggiati dai bombardamenti incombeva un silenzio rotto soltanto da raffiche di mitra a due passi delle pattuglie di uomini armati che percorrevano le vie. I Preziosi poterono trovare rifugio in casa di amici fidati, ma la mattina del giorno successivo due corpi insanguinati giacevano sul marciapiedi di Corso Venezia. Giovanni Preziosi e la moglie Valeria si erano tolti la vita gettandosi da una finestra del quarto piano. Nella sua lettera di commiato Giovanni Preziosi scrisse:"}
{"id": "1103067", "revid": "729019", "url": "https://it.wikipedia.org/wiki?curid=1103067", "title": "Collisione aerea di \u00dcberlingen", "text": "La collisione aerea di \u00dcberlingen si verific\u00f2 il 1\u00ba luglio 2002 alle 21:35, nei pressi dell'omonima citt\u00e0 tedesca. Ne furono protagonisti il volo Bashkirian Airlines 2937 ed il volo cargo DHL 611.\nNell'incidente morirono 71 persone. Gli investigatori del Bundesstelle f\u00fcr Flugunfalluntersuchung determinarono nella loro relazione del 19 maggio 2004 che le cause dell'incidente erano imputabili al controllo del traffico aereo. Il 24 febbraio 2004 il controllore Peter Nielsen fu pugnalato a morte da Vitaly Kaloyev, un architetto russo che perse la moglie ed entrambi i suoi figli nell'incidente.\nI velivoli coinvolti.\nIl volo 2937 era un charter \u2500 registrato come RA-85816 \u2500 operato dalla Bashkirian Airlines utilizzando un Tupolev Tu-154M, destinato al trasporto passeggeri in viaggio da Mosca a Barcellona. A bordo si trovavano 60 passeggeri e 9 membri dell'equipaggio. 45 dei passeggeri erano bambini in viaggio per la Spagna.\nI bambini provenivano tutti dalla regione della Baschiria e per le loro abilit\u00e0 artistiche il comitato locale dell'UNESCO aveva organizzato una gita scolastica in Costa Daurada in Spagna. Sarebbero dovuti partire due giorni prima, ma l'agenzia di viaggi, per un disguido, li trattenne a Mosca finch\u00e9 non fu trovato un nuovo charter.\nIl volo DHL 611, registrato come A9C-DHL, era un cargo jet Boeing 757-200 in volo tra Bergamo e Bruxelles. A bordo c'erano il capitano britannico Paul Phillips e il primo ufficiale canadese Brant Campioni.\nL'incidente.\nI due velivoli viaggiavano alla quota di 36.000 (FL360) piedi in rotta di collisione. Nonostante si trovassero nello spazio aereo tedesco, il controllo aereo nella zona era affidato a Zurigo tramite la societ\u00e0 privata svizzera \"Skyguide\".\nIl controllore di turno quella sera, Peter Nielsen, stava lavorando su due postazioni nello stesso tempo e non ebbe il tempo di rendersi conto, fino a poche decine di secondi prima dell'incidente vero e proprio, del pericolo cui andavano incontro i due aerei. Quando vide sullo schermo radar cosa stava succedendo, chiam\u00f2 subito il volo 2937 e diede al pilota l'ordine di scendere di mille piedi per evitare collisioni con il traffico in arrivo (il volo 611).\nAlcuni secondi dopo l'equipaggio russo inizi\u00f2 la discesa, ma il loro sistema di controllo anticollisione (TCAS) diede loro l'istruzione di salire di quota, mentre, viceversa, l'avionica del volo 611 dava all'equipaggio DHL l'ordine di scendere. Se entrambi gli aerei avessero seguito le istruzioni dei sistemi computerizzati, probabilmente l'incidente non avrebbe avuto luogo.\nI piloti del volo 611 seguirono inizialmente le istruzioni del TCAS e scesero di quota, ma non ebbero la possibilit\u00e0 di informare il controllore, dal momento che questi era in comunicazione col volo 2937. Circa otto secondi prima dell'impatto la discesa del volo 611 era di 2400 piedi al minuto, meno dei 2500-3000 raccomandati dal TCAS.\nIl pilota russo del Tupolev ignor\u00f2 il comando del TCAS e scese a sua volta, come ordinato dal controllore di volo, riportandosi in rotta di collisione col volo DHL. Dopo la discesa il pilota russo si posizion\u00f2 circa 110 piedi (33 metri) al di sotto della quota assegnatagli e cambi\u00f2 di dieci gradi la rotta verso cui puntava la bussola magnetica.\nIgnaro degli allarmi dei TCAS di entrambi gli aerei, Nielsen ripet\u00e9 l'ordine di scendere al volo 2937, dando al Tupolev un'informazione sbagliata sulla posizione dell'altro aereo. Questo fu in gran parte dovuto al mancato aggiornamento dei dati radar - cui Nielsen faceva riferimento - in seguito ai lavori di manutenzione che proprio quella sera venivano effettuati sui sistemi principali. Di conseguenza il controllore leggeva dati che venivano aggiornati con sistemi pi\u00f9 lenti e questo fece perdere secondi preziosi ai piloti russi, che dovevano visualizzare la posizione del Boeing DHL a occhio nudo nell'oscurit\u00e0.\nGli aerei entrarono in collisione quasi ad angolo retto, a quota 34.890 piedi, con lo stabilizzatore verticale del Boeing che tagli\u00f2 da parte a parte la fusoliera del Tupolev, poco pi\u00f9 avanti dell'attaccatura delle ali.\nL'impatto fece esplodere il Tupolev, i cui rottami si distribuirono su un'area molto vasta. Il Boeing, con pi\u00f9 dell'80% della superficie dello stabilizzatore persa, percorse precipitando pi\u00f9 di sette chilometri prima di schiantarsi su un'area boscosa vicino al villaggio di Taisersdorf, toccando terra con un angolo di 70\u00ba. La sezione di coda fu strappata dalla fusoliera dagli alberi appena prima dell'impatto ed entrambi i motori furono ritrovati a diverse centinaia di metri dal relitto principale.\nLe concause dell'incidente.\nAlle 21.35 UTC (23.35 CEST) del 1\u00ba luglio 2002 un solo controllore, Peter Nielsen dell'aeroporto di Zurigo, stava operando sul traffico nello spazio aereo attraverso cui gli aerei stavano transitando. L'altro controllore in servizio stava riposando in un'altra stanza: questa pratica contravveniva alle regole, ma era un'abitudine che in diversi anni di lavoro non aveva mai creato problemi, e che normalmente era tollerata dal \"management\" dell'aeroporto.\nA causa dei lavori di manutenzione in corso all'impianto radar, era stato chiesto a un terzo controllore e a un tecnico dei sistemi di tenersi disponibili nel caso Nielsen avesse avuto bisogno di aiuto. Questi, per\u00f2, o non era al corrente del fatto o scelse di non far intervenire alcun collega, per mantenersi concentrato ed evitare eccessive e pericolose distrazioni. Inoltre, i lavori di manutenzione avevano spento un sistema ottico di allarme pre-collisione, che avrebbe avvisato il controllore con largo anticipo se due aerei avessero rischiato un incidente, e Nielsen non ne era stato informato.\nUn sistema di allarme pre-collisione a breve termine (STCA) era in funzione e diede un allarme alla postazione RE SUED alle 21:35:00 (32 secondi prima dell'impatto): questo allarme non fu sentito da nessuno nella centrale di controllo del traffico, anche se non fu trovato alcun malfunzionamento del sistema in un incidente probatorio effettuato in sede d'indagine.\nFu inoltre appurato che la presenza di questo allarme non dava altro che un cicalino acustico. Probabilmente - sempre che Nielsen lo avesse sentito - pu\u00f2 averlo interpretato male, abbastanza da non accorgersi di cosa stava succedendo fino al successivo aggiornamento dello schermo radar (12 secondi dopo) o fino alla segnalazione che il TCAS del Boeing aveva avvertito l'equipaggio DHL di perdere quota.\nIn ogni caso - che fosse l'una o l'altra circostanza - per il controllore trovare una soluzione sarebbe stato \"da difficoltoso a impossibile\".\nA complicare ulteriormente la situazione, la linea telefonica principale degli uffici della \"Skyguide\" era staccata a causa degli stessi lavori di manutenzione, mentre la linea secondaria presentava comunque dei problemi. Questo imped\u00ec ai controllori di volo dell'aeroporto di Karlsruhe di telefonare per avvisare dell'imminente disastro.\nNei minuti che precedettero l'incidente, Nielsen era occupato nella gestione di un volo Aero Lloyd in arrivo all'aeroporto di Friedrichshafen. La difficolt\u00e0 di gestire due punti di controllo in contemporanea e l'impossibilit\u00e0 di ricevere ed effettuare chiamate verso Friedrichshafen per passare a quell'aeroporto l'ottimizzazione dell'atterraggio, sommate alla mancanza di un rapido aggiornamento radar, contribuirono complessivamente alla scarsa continuit\u00e0 con cui Nielsen controllava i propri schermi: per questa ragione egli si rese conto dell'imminente collisione meno di un minuto prima che questa accadesse.\nSe egli avesse potuto ordinare pi\u00f9 tempestivamente all'aereo russo di scendere, gli aerei avrebbero seguito rotte radicalmente diverse e i sistemi TCAS non si sarebbero attivati. Per ironia della sorte, se egli non avesse affatto dato ordini, entrambi gli equipaggi avrebbero senz'altro seguito le indicazioni del proprio TCAS, e anche in questo caso avrebbero avuto quasi certamente miglior fortuna. Quando Nielsen si rese conto che la situazione (i tanti, troppi fattori di distrazione su entrambe le stazioni) era troppo impegnativa, era troppo tardi per chiedere aiuto.\nIl governo svizzero annunci\u00f2 all'interno della sezione intitolata \"Pubblicazione di frasi devianti\" - inserita nel rapporto ufficiale degli investigatori tedeschi - che il Tupolev si trovava 33 metri al di sotto della quota ordinata dal controllore svizzero, che stava ancora scendendo alla velocit\u00e0 di 1900 piedi al minuto e che, a dispetto delle false affermazioni (per posizione e fraseologia) del controllore Nielsen, se gli equipaggi avessero seguito immediatamente le istruzioni dell'avionica computerizzata avrebbero potuto salvarsi.\nLa Federazione Russa, d'altro canto sostenne, nella stessa sezione del rapporto ufficiale, che i piloti russi non avevano la possibilit\u00e0 di obbedire agli ordini del proprio TCAS di cabrare perch\u00e9 tale istruzione era comparsa quando l'aereo si trovava gi\u00e0 a 35500 piedi, mentre dal controllore era stata data notizia di traffico al di sopra di tale quota, sopra i 36000 piedi. Inoltre, Nielsen aveva dato un'informazione del tutto sbagliata sulla posizione dell'aereo DHL (ore 2, anzich\u00e9 ore 10 come effettivamente era) e l'equipaggio di quest'ultimo velivolo aveva la \"reale possibilit\u00e0\" di evitare la collisione, dal momento che erano in grado di ascoltare la conversazione tra il Tupolev e il controllore aereo.\nIl cambio di rotta di complessivamente 20 gradi (da rotta 254 a 274) durante la discesa non viene menzionata nel rapporto ufficiale.\nConseguenze.\nPeter Nielsen fu pugnalato a morte davanti alla propria abitazione il 24 febbraio 2004 da un architetto russo, Vitaly Kaloyev, che fu poi arrestato nell'arco di alcuni giorni. Kaloyev aveva perso nell'incidente sua moglie ed entrambi i suoi figli, che si trovavano a bordo del volo 2937.\nEssendo uno dei primi familiari delle vittime ad arrivare sul punto di atterraggio dei rottami del Tupolev, e avendo ritrovato e riconosciuto il corpo di sua figlia praticamente intatto (a differenza di quelli di sua moglie e di suo figlio, ritrovati alcuni giorni dopo, mutilati dalla violenza della collisione) Kaloyev ebbe un violento esaurimento nervoso, da cui si riprese dopo pi\u00f9 di un anno. Ripresosi dallo shock, aveva chiesto al direttore della \"SkyGuide\" di poter incontrare il controllore responsabile del disastro, una richiesta che non fu accolta. Kaloyev trov\u00f2 dunque l'abitazione di Nielsen e lo uccise quasi sulla porta di casa. La gendarmeria svizzera lo trov\u00f2 in stato di shock nella propria stanza d'albergo: non ricordava quello che aveva fatto, e fu necessaria una valutazione psichiatrica per stabilire se fosse in grado di essere processato.\nDurante un interrogatorio con il Giudice per le indagini preliminari, Vitaly Kaloyev disse che lo schianto dell'aereo sul Lago di Costanza lo aveva ucciso, che i propri figli erano i pi\u00f9 piccoli a bordo del volo 2937, e che non aveva alcun bisogno di identificare i corpi. Kaloyev era visibilmente distrutto per la perdita della propria famiglia: \"ho vissuto al cimitero per due anni, restando seduto dietro le loro tombe\" afferm\u00f2.\nKaloyev ricevette un documento firmato da uno studio legale di Amburgo, datato 11 novembre 2003, nel quale gli si chiedeva in via extragiudiziale di accettare un risarcimento di 60.000 franchi svizzeri per la perdita della moglie e 50.000 per la perdita di ognuno dei suoi figli, a titolo di risarcimento, purch\u00e9 rinunciasse a qualunque altra pretesa nei confronti della societ\u00e0. Kaloyev and\u00f2 su tutte le furie e chiese subito di poter parlare al direttore di SkyGuide, Alan Rossier, e al controllore Peter Nielsen di persona.\nQuando Kaloyev trov\u00f2 Nielsen, nei pressi dell'abitazione di questi, prima di ucciderlo gli chiese di chiedere scusa per la morte della sua famiglia. \"Mi colp\u00ec la mano,\" disse al giudice istruttore, \"nella quale tenevo la busta con le foto dei miei bambini. Ricordo solo di aver provato una sensazione sgradevole, come se i corpi dei miei bambini si stessero girando nella tomba.\" Kaloyev aggiunse che non ricordava con precisione cosa fosse successo in seguito.\nIl 26 ottobre 2005 Vitaly Kaloyev fu condannato a otto anni di reclusione, da scontarsi in una prigione svizzera. Tenendo conto dei 610 giorni di carcere che il russo aveva gi\u00e0 fatto preventivamente, avrebbe dovuto essere scarcerato non prima del 2011.\nIn una documentazione del 19 maggio 2004 gli investigatori stabilirono che la causa principale dell'incidente non furono le disattenzioni di Peter Nielsen, ma l'incompetenza manageriale e i diversi guasti tecnici del centro di controllo. Nielsen si licenzi\u00f2 dalla SkyGuide dopo l'incidente, sconvolto com'era dal pesante senso di colpa. Alla \"Skyguide\", i suoi ex colleghi mantengono un piccolo vaso con una rosa bianca sulla postazione in cui Nielsen stava lavorando al momento dell'incidente. La stessa \"Skyguide\", dopo aver inizialmente incolpato dell'incidente il pilota russo, accett\u00f2 le proprie responsabilit\u00e0 e risarc\u00ec, nelle modalit\u00e0 descritte, le famiglie delle vittime.\nIl 27 luglio 2006 una sentenza a sorpresa da parte del tribunale di Costanza stabil\u00ec che la colpa ricadeva esclusivamente sul governo tedesco, poich\u00e9 ci\u00f2 che avviene nel proprio spazio aereo deve essere responsabilit\u00e0 non di una societ\u00e0 di controllo privata svizzera, bens\u00ec degli organi di controllo del traffico aereo tedeschi.\nDal maggio 2004 la \"Skyguide\" \u00e8 indagata per omicidio colposo, e il 7 agosto 2006 il pubblico ministero del tribunale di Winterthur ha chiesto dai 6 ai 15 mesi di reclusione per otto dipendenti della societ\u00e0, con l'accusa di \"omicidio per negligenza\".\nIl 15 maggio 2007 nella cittadina svizzera di B\u00fclach, nel Canton Zurigo, \u00e8 iniziato il processo contro 8 persone della compagnia svizzera Skyguide: 3 dirigenti, 4 tecnici e 1 controllore di volo che era in servizio nella notte della collisione assieme al collega Peter Nielsen, ucciso da Vitaly Kaloyev un anno e mezzo dopo il disastro aereo. La Procura elvetica ha chiesto per gli 8 accusati da 6 a 15 mesi di reclusione. Zulfat Khamatov, presidente della ONLUS dei parenti delle vittime, insieme con altri 3 parenti delle vittime, ha dichiarato: \"Questo processo non far\u00e0 il punto dell'indagine. Speriamo che la corte svizzera faccia giustizia durante il processo considerando che Vitaly Kaloyev sta scontando una pena di 8 anni di reclusione\".\n\"Fino a questo momento non \u00e8 stato stabilito perch\u00e9 Nielsen abbia svolto da solo il controllo del traffico aereo nella zona di Zurigo, perch\u00e9 Nielsen abbia contraddetto il sistema del Tupolev Tu-154 della BAL - che chiedeva di salire di quota - e perch\u00e9 non erano disponibili i collegamenti telefonici con altri centri di controllo aereo\", come ha dichiarato l'avvocato dei parenti delle vittime russe, Urs Zaal. Zaal ha dichiarato che i parenti delle vittime vogliono partecipare al processo, ma non vogliono fare nessun dichiarazione in presenza del giudice svizzero. Il processo dovrebbe essere terminato il 31 maggio 2007.\nIl 3 luglio 2007 una sentenza d'appello da parte del tribunale di Zurigo stabil\u00ec per Vitaly Kaloyev la riduzione della condanna da otto anni a cinque anni e tre mesi di reclusione scontabili anche in Russia in seguito a un appello del detenuto, Kaloyev ha accettato il trasferimento in Russia. La Corte stabil\u00ec che le circostanze erano attenuanti a favore di Vitaly Kaloyev: l'architetto russo aveva perso tutti i suoi familiari, mentre SkyGuide negava tutte le responsabilit\u00e0 nella tragedia del 2 luglio 2002.\nL'8 novembre 2007 la Corte Suprema della Svizzera ha ordinato di liberare Vitaly Kaloyev, nonostante l'appello della Procura di Zurigo. Il 12 novembre 2007 Vitaly Kaloyev \u00e8 stato liberato ed \u00e8 stato accompagnato dal carcere dalla polizia svizzera a bordo del volo LX 1324 della Swiss Zurigo - Mosca-Domodedovo. Alle 02:06 di notte (ora locale) l'Airbus A320 \u00e8 atterrato all'aeroporto moscovita. Vitaly Kaloyev ha ringraziato tutti per l'aiuto e ha detto che non si era mai sentito solo durante il processo e la permanenza nel carcere elvetico.\nIl 22 aprile 2009 i parenti dei bambini morti nell'incidente aereo nell'estate del 2002 hanno presentato una domanda di risarcimento di danni per 600 milioni di dollari dalle due aziende-fornitori dei sistemi di sicurezza degli aerei: la multinazionale statunitense Honeywell, che ha la sua sede in Italia a Milano dal 1964, e la multinazionale ACSS, conosciuta anche come Aviation Communication &amp; Surveillance Systems. Nell'udienza preliminare no.34 della Corte di primo grado della Spagna \u00e8 stata ascoltata la domanda di risarcimento presentata dall'Associazione delle vittime dell'incidente aereo contro le due aziende responsabili per il controllo di funzionamento corretto dei sistemi di sicurezza sia degli aerei russi Tupolev, sia degli aerei statunitensi Boeing, in particolare il sistema di allerta del traffico ed elusione di collisione conosciuta anche come Traffic Collision Avoidance System o TCAS. Il TCAS imputato \u00e8 stato montato sul Tupolev Tu-154 della BAL e attualmente \u00e8 stato installato su almeno 25.000 aerei col costo di 100.000 dollari. La domanda \u00e8 stata presentata alla Corte di Barcellona, il punto di destinazione dell'aereo russo.\nNei media.\nL'incidente del volo 2937 della Bashkirian Airlines \u00e8 stato analizzato nell'episodio \"Collisione ad alta quota\" della seconda stagione del documentario \"Indagini ad alta quota\" trasmesso da National Geographic Channel e nell'episodio \"Morte ad alta quota\" della quarta stagione del documentario Quei secondi fatali trasmesso da National Geographic Channel.\nL'episodio \u00e8 stato inoltre trasmesso sulla televisione generalista La7 l'11 agosto 2019 all'interno della trasmissione Atlantide.\nIl film.\nNel 2017 \u00e8 uscito un film ispirato alla vicenda, intitolato \"Aftermath - La vendetta\" e con protagonista Arnold Schwarzenegger."}
{"id": "1103072", "revid": "110157", "url": "https://it.wikipedia.org/wiki?curid=1103072", "title": "Sankt Margarethen (Germania)", "text": "Sankt Margarethen \u00e8 un comune tedesco del circondario di Steinburg, nella regione dello Schleswig-Holstein. Ha circa 1000 abitanti."}
{"id": "1103076", "revid": "110157", "url": "https://it.wikipedia.org/wiki?curid=1103076", "title": "Sarlhusen", "text": "Sarlhusen \u00e8 un comune tedesco del circondario di Steinburg, nella regione dello Schleswig-Holstein. Ha circa 500 abitanti."}
{"id": "1103086", "revid": "123223823", "url": "https://it.wikipedia.org/wiki?curid=1103086", "title": "Campionato mondiale di snooker", "text": "Il Campionato mondiale di snooker (\"World Snooker Championship\"), che attualmente ha luogo al Crucible Theatre di Sheffield, in Inghilterra, \u00e8 il pi\u00f9 importante torneo annuale di snooker, sia per prestigio che per l'ammontare del montepremi e dei punti a disposizione.\nDalla stagione 1968-1969 fa parte della Tripla Corona con il successivo arrivo del Masters e dello UK Championship, i tre tornei pi\u00f9 importanti e storici di questo sport.\nStoria.\nIl primo campionato si disput\u00f2 nel 1927, grazie alla spinta del leggendario Joe Davis. Gli incontri si tennero in svariati posti, con la finale disputata alla Camkin's Hall di Birmingham. Joe Davis vinse la gara, battendo Tom Dennis 20-11. Il primo premio era di 6 sterline e 10 scellini. Il break pi\u00f9 alto del torneo fu 60, ottenuto da Albert Cope.\nNegli anni seguenti, le finali furono disputate in luoghi diversi. Joe Davis vinse ogni anno fino al 1940, quando si impose sul fratello minore Fred 37-36. Nessun torneo fu organizzato durante la guerra, e si riprese a giocare solo nel 1946 quando Joe Davis vinse ancora per la quindicesima volta, record tuttora imbattuto. Joe Davis non disput\u00f2 pi\u00f9 il campionato mondiale, anche se continu\u00f2 la sua carriera professionistica fino al 1964. Alcuni hanno pensato che non volesse rischiare di perdere il suo record imbattuto.\nWalter Donaldson vinse nel 1947, ma fu Fred Davis a dominare negli anni successivi, vincendo tre volte, nel 1948, 1949 e 1951.\nNel 1952, in seguito a un disaccordo tra la federazioni e (la \"Billiards Association and Control Council\") e alcuni giocatori, vennero disputati due tornei. Il World Matchplay, organizzato dai giocatori e largamente visto come il \"vero\" campionato mondiale, continu\u00f2 fino al 1957. L'evento organizzato dalla BACC dur\u00f2 solo un anno, il 1952 nel quale attir\u00f2 soltanto due partecipanti nel, con Horace Lindrum (australiano) che batt\u00e9 il neozelandese Clark McConachy\u00a0\u2013 e il nome di Lindrum rimane iscritto sul trofeo ufficiale.\nLo snooker successivamente entr\u00f2 in un periodo di declino, e nessun torneo fu disputato tra il 1958 e il 1963. Nel 1964 fu riproposto in formato challenge, e cos\u00ec rimase fino al 1968. Questo signific\u00f2 che le sfide si disputarono in modo irregolare, a volte pi\u00f9 di una volta all'anno. John Pulman completamente domin\u00f2 in quel periodo, sconfiggendo tutti gli sfidanti in un totale di sette incontri.\nIl campionato torn\u00f2 alla formula a eliminazione diretta nel 1969. In quell'anno fu vinto da John Spencer, ma fu Ray Reardon a dominare negli anni successivi, vincendo sei volte tra il 1970 e il 1978.\nIl 1976 fu il primo anno in cui il campionato fu sponsorizzato dalle sigarette Embassy. L'anno successivo il campionato si spost\u00f2 al Crucible Theatre di Sheffield, Regno Unito, e la BBC inizi\u00f2 a trasmetterlo in televisione. Il Crucible d\u00e0 al torneo un'atmosfera unica, sia per gli spettatori che per chi guarda la TV. Vi sono poco meno di mille posti a sedere, con le prime file a pochi metri dai giocatori. Questo fu il periodo in cui lo snooker cominci\u00f2 a fare ascolti notevoli, e per molti appassionati il Crucible \u00e8 sinonimo di snooker. I giocatori di maggior successo al Crucible sono Steve Davis, che vinse sei volte negli anni 1980 e Stephen Hendry, che vinse sette volte negli anni 1990. Recentemente il torneo \u00e8 stato pi\u00f9 aperto, con cinque vincitori diversi tra il 2002 e il 2006. La finale pi\u00f9 celebre fu quella del 1985, quando Dennis Taylor batt\u00e9 Steve Davis 18-17 in uno degli incontri pi\u00f9 combattuti di sempre. Si concluse alle 00:19, ma questo record fu superato nel 2006, quando la finale si concluse alle 00:53.\nNel 2004, il montepremi ammont\u00f2 a 1.378.920 sterline, delle quali 250.000 andarono al vincitore e 125.000 al secondo classificato. Un ulteriore premio di 147.000 sterline era in palio per un break da 147 punti, ma nessun giocatore lo ottenne.\nDi recente la legge britannica ha imposto restrizioni sulla pubblicit\u00e0 al tabacco, comprese le sponsorizzazioni di eventi sportivi. La Embassy ottenne il permesso di continuare a sponsorizzare lo snooker fino al 2005. Dal 2006 il Campionato \u00e8 stato sponsorizzato da 888.com e dal 2009 da Betfred.com. Nell'ottobre del 2010 \u00e8 stato annunciato che l'evento rimarr\u00e0 al Crucible fino al 2015. Vi sono piani di costruire una sala da biliardo dedicata nella citt\u00e0, ma sono nelle fasi iniziali. \u00c8 stato anticipato che il Campionato mondiale si sposter\u00e0 nella nuova sede allo scadere dell'attuale contratto con il Crucible.\nAlbo d'oro.\nCampioni dell'era moderna.\n\"L'era moderna\" per convenzione si considera iniziata dall'edizione del 1969, quando la formula del torneo ha preso la forma della competizione a eliminazione diretta."}
{"id": "1103105", "revid": "344503", "url": "https://it.wikipedia.org/wiki?curid=1103105", "title": "Mark Williams", "text": ""}
{"id": "1103108", "revid": "1564499", "url": "https://it.wikipedia.org/wiki?curid=1103108", "title": "Minoranza francoprovenzale in Puglia", "text": "La minoranza francoprovenzale (o arpitana) in Puglia \u00e8 una minoranza linguistica stanziata nei due piccoli comuni di Celle San Vito e Faeto (nel territorio appenninico della val Maggiore) e parlante rispettivamente i dialetti cellese e faetano della lingua francoprovenzale.\nCaratteristiche del contesto.\nSi tratta di due localit\u00e0 dei Monti Dauni, le quali formano l'isola linguistica della \"Daunia arpitana\" ubicata in provincia di Foggia presso il confine regionale con le province di Benevento e Avellino. Tutt'attorno si parlano dunque dialetti italoromanzi di tipo meridionale intermedio, con la sola eccezione del borgo di Greci (il quale costituisce un'altra diversa isola linguistica, quella arb\u00ebresh\u00eb). Faeto e Celle di San Vito distano invece circa 800\u00a0km in linea d'aria dall'originario ambito linguistico francoprovenzale (o arpitano), localizzato a cavallo tra Francia, Italia e Svizzera.\nLa questione dell'origine di tale comunit\u00e0 non \u00e8 mai stata completamente chiarita, sebbene sia certo che risalga al Medioevo. A partire dal 1440 i comuni di Celle e Faeto furono comunque aggregati alla baronia della Valmaggiore unitamente a Castelluccio e tale entit\u00e0 feudale sopravvisse fino alle soglie dell'Ottocento, ma non \u00e8 dato sapere se in passato la lingua francoprovenzale fosse diffusa anche nel borgo di Castelluccio. Invece a Celle e Faeto l'uso del dialetto francoprovenzale \u00e8 tuttora vivo e fin dal 1999 la minoranza linguistica francoprovenzale (unitamente ad altre presenti in Italia) \u00e8 stata riconosciuta dallo Stato italiano. Rimarchevole \u00e8 il fatto che negli anni ottanta esistevano ancora, seppure in numero esiguo e soprattutto tra la popolazione anziana, alcuni parlanti monolingui.\nLa sopravvivenza di tale comunit\u00e0 linguistica \u00e8 tuttavia in grave pericolo sia per il regresso del francoprovenzale rispetto all'italiano (e, in minor misura, rispetto ai dialetti dauno-irpini parlati nei dintorni) sia per l'accentuatissimo calo della popolazione residente (agli inizi del XXI secolo risiedevano nei due comuni meno di abitanti contro i quasi dello stesso periodo del secolo precedente).\nIl dilemma delle origini.\nLa minoranza si \u00e8 formata tra la fine del Duecento e l'inizio del Quattrocento a causa dell'emigrazione di un gruppo di parlanti galloromanzi in conseguenza di eventi non ben chiariti. \u00c8 fuori discussione che cellesi e faetani si siano sempre autodefiniti provenzali (o, talora, \"provenzani\") e non francoprovenzali, come si evince dalla loro pubblicazione periodica nonch\u00e9 da un documento ufficiale del 1566, ma ci\u00f2 \u00e8 dovuto semplicemente al fatto che il termine \"francoprovenzale\" \u00e8 stato coniato solo a fine Ottocento sulla base degli studi del linguista Graziadio Isaia Ascoli.\nL'ipotesi angioina.\nSecondo diverse fonti storiche, l'origine della colonia sarebbe in correlazione con la dominazione di Carlo I d'Angi\u00f2 sul regno di Napoli quando vi fu, da parte degli Angioini, un notevole sforzo finanziario e umano\nper consolidare il proprio dominio dopo che si era aperta la strada della loro supremazia sul Mezzogiorno a seguito della battaglia di Benevento del 1266 (la quale pose fine all'epoca di Federico II di Svevia e di suo figlio Manfredi). Infatti, con due editti di re Carlo I (8 luglio 1268 e 20 ottobre 1274), molti fedeli della corona angioina furono chiamati da varie zone della Francia a convergere verso la fortezza svevo-angioina di Lucera per rivitalizzare la regione e per fornire appoggio militare e logistico alla fortezza di Crepacore (presso Celle, lungo la via Francigena) per poi eventualmente rientrare in patria. In seguito, mentre buona parte delle truppe angioine effettivamente si ritir\u00f2, un nucleo sarebbe rimasto in Puglia.\nUn'indagine fonologica degli anni settanta privilegia la diretta provenienza francoprovenzale, per la precisione da una zona che comprende gli arrondissement francesi di Ain ed Is\u00e8re, a oriente del Rodano e a breve distanza dalla citt\u00e0 di Lione. Rimarrebbe per\u00f2 oscura la motivazione che avrebbe spinto i soldati, detti i \"castellani\" di Lucera, a trasferirsi poi sui monti Dauni invece di rimpatriare.\nSi \u00e8 per\u00f2 anche sostenuto che gli Angioini di Lucera non dovrebbero essere i progenitori dei \"provenzali\" dauni in quanto i loro soprannomi indicherebbero che solo uno di essi era borgognone, mentre gli altri provenivano da tutt'altre contrade di Francia.\nL'ipotesi valdese.\nRadicalmente diversa \u00e8 la vecchia tesi di Pierre Gilles che, nel XVI secolo, aveva parlato di uno stanziamento valdese in epoca per\u00f2 notevolmente pi\u00f9 tarda (1400); l'autore attribuiva l'emigrazione a una storia di persecuzioni religiose, non specificava la provenienza esatta dei profughi ma era molto preciso nell'indicare l'ubicazione delle nuove colonie:\nSi noti che, stando a questo testo, Celle e Faeto non sarebbero che le due sole colonie superstiti di un gruppo pi\u00f9 numeroso. \nMancano documenti storici atti a supportare l'ipotesi di Gilles, che si ritiene basata essenzialmente sulla tradizione orale e che \u00e8 stata ripetutamente contestata; si aggiunga inoltre che, a quell'epoca, Celle, Faeto e le altre localit\u00e0 gi\u00e0 esistevano, sebbene se ne ignori la rilevanza. Notevole \u00e8 anche il fatto che i valdesi non facevano parte del gruppo linguistico francoprovenzale, ma di quello provenzale, il che contrasterebbe con le diciture correnti \"minoranza francoprovenzale\" o \"Daunia Arpitana\". La tesi di Gilles avrebbe quantomeno il vantaggio di spiegare perch\u00e9 nella Daunia francoprovenzale il fonema latino /u/ viene di solito palatalizzato in /i/; se si ritienesse valida l'ipotesi di uno sviluppo graduale (u&gt; \u00fc&gt; i), questa considerazione sarebbe in favore della tesi valdese. Infatti, nel Quattrocento almeno l'arrotondamento di u in \u00fc era gi\u00e0 stato compiuto nelle parlate provenzali dei valdesi, mentre questo passaggio, nel Duecento, non era ancora avvenuto nell'area francoprovenzale.\nIn ogni caso la presenza di comunit\u00e0 di religione valdese \u00e8 attestata (nei secoli XIII-XV) in diverse localit\u00e0 dell'Irpinia, ove vi furono fin dagli inizi dure persecuzioni: in un documento del 1269 si cita, ad esempio, l'imprigionamento di Margherita, moglie di Zogloss signore del castello della Ferrara.\nA complicare ulteriormente la faccenda sono intervenuti altri studi secondo i quali non si dovrebbe escludere la possibilit\u00e0 che gli antenati dei cellesi e faetani provenissero da alcuni comuni piemontesi di lingua francoprovenzale.\nEvoluzione e sviluppi.\nDato il numero esiguo di abitanti (insieme, i paesi contano un migliaio di abitanti), \u00e8 notevole il fatto che la parlata francoprovenzale si sia potuta conservare per numerosi secoli; a ci\u00f2 contribuirono diversi fattori:\nLo sviluppo linguistico della minoranza attraverso i secoli si pu\u00f2 riassumere in quattro fasi:\n\u00c8 vero, da un lato, che sono stati aumentati gli sforzi atti a conservare il patrimonio culturale francoprovenzale dei due comuni. La coscienza del pericolo di estinzione e il riconoscimento statale negli anni novanta sono parte di tutto ci\u00f2. D'altro canto, il declino demografico dei due comuni pare davvero inarrestabile.\nLa situazione linguistica \u00e8 strettamente legata alla situazione geografica ed economica dei due paesi: situate a un'altitudine di rispettivamente 700 e 800 metri, Celle e Faeto si trovano in posizione assai isolata. Sono vicine a una strada, costruita presumibilmente all'inizio del Novecento, che li collega tanto all'Irpinia quanto al Tavoliere (anche se Celle risulta pi\u00f9 isolata rispetto a Faeto perch\u00e9 a parte dal collegamento stradale). L'attuale capoluogo provinciale, Foggia, pur distando soli 50 chilometri, \u00e8 mal raggiungibile; in pi\u00f9, delle precipitazioni a carattere nevoso rendono molto accidentato il collegamento stradale in inverno. Le fonti di sussistenza dei due comuni sono l'agricoltura \u2013 in virt\u00f9 delle abbondanti precipitazioni \u2013 e le rimesse dei lavoratori occupati altrove (a Lucera, a Foggia, oppure emigrati): infatti la popolazione residente durante l'intero anno \u00e8 composta per tre quarti da anziani e adolescenti in et\u00e0 scolare e prescolare; anche l'assistenza statale costituisce un'importante fonte di reddito.\nTre idiomi a Celle e Faeto.\nIn epoca contemporanea si assiste di fatto a una forma particolare di trilinguismo (la gi\u00e0 menzionata \"triglossia\"). I tre idiomi utilizzati dalla minoranza sono:\nLa maggior parte dei parlanti francoprovenzali ha ancora una buona immagine del proprio dialetto francoprovenzale; quasi tutti sostengono che possa esser scritto, e molti di loro sono addirittura del parere che con il loro dialetto sia possibile la redazione di un testo complesso come una tesi di laurea. Effettivamente, il prestigio sociale del faetano-cellese \u00e8 confermato dal fatto che pu\u00f2 essere scritto secondo un'ortografia prefissata: esistono racconti e poesie in tale idioma.\nL'uso del dialetto italoromanzo (pugliese) \u00e8 ugualmente attivo, ma \u00e8 riservato agli ambiti di comunicazione con gli italofoni della provincia. Occorre anche precisare che il contatto con i dialetti circostanti ha comportato anche effetti cospicui sull'aspetto attuale del faetano-cellese; tra i fenomeni pi\u00f9 tipici di interferenza con l'adstrato si citano la metafonia napoletana e il raddoppiamento fonosintattico L'uso del dialetto italoromanzo interessa ormai maggiormente la minoranza residente a Celle, che si distingue peraltro per una minore vitalit\u00e0 del francoprovenzale, che resta invece ancora piuttosto vitale presso la comunit\u00e0 di Faeto.\nL'uso della lingua standard, l'italiano, \u00e8 riservato ai seguenti ambiti: con i forestieri, nelle attivit\u00e0 didattiche e lavorative. La competenza dell'italiano \u00e8 relativamente poco recente e non pu\u00f2 ritenersi universale: \u00e8 dato di fatto che l'italiano standard non viene padroneggiato pienamente dall'intera popolazione, n\u00e9 tanto meno parlato regolarmente da tutti. Ad ogni modo le tre entit\u00e0 linguistiche interagiscono in maniera sempre diversa a livello individuale, ed \u00e8 chiaro che l'et\u00e0 gioca un ruolo di primo piano.\nPeculiarit\u00e0 linguistiche.\nIl dialetto locale mantiene anche in epoca contemporanea il suo evidente carattere francoprovenzale, ben distinguibile dal contesto nonostante il drammatico decremento della popolazione residente e i frequenti contatti con le parlate limitrofe (non solo pugliesi, ma anche irpine e arb\u00ebresh\u00eb, queste ultime limitate al confinante comune di Greci). Relativamente modeste (ma tutt'altro che trascurabili) sono invece le divergenze interne tra il vernacolo di Celle San Vito e quello di Faeto: ad esempio, al cellese \"n\u00f9sse\" si contrappone il faetano \"nus\" (in francese \"nous\", in italiano \"noi\"), al cellese \"u\u00ectte\" corrisponde il faetano \"v\u00edtte\" (in francese \"huit\", in italiano \"otto\") e al cellese \"mu-ngi\u00f9nge\" si contrappone il faetano \"mu-n\u00fanghj\" (in francese \"mon oncle\", in italiano \"mio zio\")."}
{"id": "1103110", "revid": "599013", "url": "https://it.wikipedia.org/wiki?curid=1103110", "title": "Peter Ebdon", "text": "Il 30 aprile 2020 annunci\u00f2 il suo ritiro dallo snooker professionistico a causa di alcuni fastidi muscolari.\nBiografia.\nDurante la sua attivit\u00e0, venne spesso criticato per il suo gioco lento e privo di spettacolo; si pensi, ad esempio che al Campionato del mondo 2005, mentre affrontava Ronnie O'Sullivan ai quarti di finale, impieg\u00f2 cinque minuti per tirare una biglia. Nella classifica mondiale di merito raggiunse il terzo posto assoluto nella stagione 1996-1997 e nuovamente in quella 2002-2003.\nNel 2005 \u00e8 emigrato a Dubai, dove ha vissuto fino al 2009 con la sua ex-moglie Deborah e i suoi quattro figli: Ruby Mae, Ethan, Tristan e Clarissa. Dopo aver divorziato, nel 2010 ha sposato l'ungherese Nora.\nCarriera.\n1990-1995.\nDopo aver esordito con qualche piazzamento nei primi turni, Ebdon arriv\u00f2 ai quarti di finale nel Campionato mondiale 1992, il primo disputato in carriera. Nel primo turno riusc\u00ec a battere il 6 volte campione Steve Davis con il risultato di 10-4, nel secondo spazz\u00f2 via Martin Clark 13-4, ma venne eliminato dal campione del mondo 1979 Terry Griffiths. \nNel 1993, con il trionfo al Grand Prix, Ebdon vinse il suo primo titolo Ranking in carriera, battendo in finale Ken Doherty 9-6. Sempre nella stessa stagione, l'inglese ottenne per la prima volta un posto al Masters di Londra come wildcard. Nel primo turno Ebdon sconfisse ancora Davis, ma si ferm\u00f2 al secondo per colpa di James Wattana. \nNella stagione 1994-1995 Ebdon vinse il Pontins Professional e l'Irish Masters, terminando in finale anche al Dubai Classic, ottenendo anche quattro semifinali.\nStagione 1995-1996.\nNella stagione successiva Ebdon arriv\u00f2 complessivamente in sette finali e riusc\u00ec a vincerne tre, tra cui due della Tripla Corona, ovvero UK Championship e Campionato mondiale, dove l'inglese perse entrambe le volte contro Stephen Hendry, giocatore che lo aveva battuto anche allo Scottish Masters, ma che Ebdon aveva sconfitto all'Irish Masters nella medesima stagione. \n1996-2001.\nNel 1996-1997 vinse lo Scottish Masters e il Thailand Open, raggiungendo anche cinque semifinali. Dopo questi successi, Ebdon pass\u00f2 tre stagioni (dal 1997-1998 al 1999-2000) senza vincere alcun torneo, raggiungendo come miglior risultato la finale del British Open 1999 persa contro Hendry. \nIl ritorno al vertice arriv\u00f2 nel 2000-2001 con il trionfo al British Open e allo Scottish Open, sconfiggendo in finale rispettivamente Jimmy White e Ken Doherty. \nStagione 2001-2002.\nEbdon esord\u00ec nella stagione 2001-2002 arrivando in semifinale in Champions Cup e perdendo la finale della LG Cup contro Stephen Lee per 9-4. Arriv\u00f2 ai quarti di finale allo UK Championship, dove venne battuto dal futuro vincitore del torneo Ronnie O'Sullivan 9-8, poi perse la sua seconda finale stagionale all'Irish Masters contro John Higgins con il risultato netto di 10-3 in favore dello scozzese. \nCampionato mondiale 2002.\nSuccessivamente perse in semifinale dello Scottish Open e, dopo alcuni risultati mediocri, inizi\u00f2 il Campionato del mondo battendo Michael Judge al primo turno. Al secondo, Ebdon vinse contro Joe Perry 13-7 e super\u00f2 anche Anthony Hamilton ai quarti; in semifinale incontr\u00f2 Matthew Stevens e lo batt\u00e9 al decisivo 17-16 giungendo cos\u00ec in finale, dove affront\u00f2 Stephen Hendry, che ha a sua volta battuto il campione in carica O'Sullivan. All'inizio della contesa, Ebdon vinse i primi quattro frames consecutivamente, ma Hendry ne vinse quattro a sua volta. Dopo aver vinto un frame a testa, \u00e8 Ebdon a portarsi decisamente avanti 11-6, ma quando tutto sembrava perso, Hendry port\u00f2 a casa otto dei successivi nove frames ribaltando completamente la situazione. Da l\u00ec in poi il match divenne equilibrato: ogni frame vinto corrisponde ad un frame perso per entrambi i giocatori e, come logica conseguenza, il match and\u00f2 al frame decisivo, dove Ebdon la spunt\u00f2 con una serie da 59, vincendo il suo primo titolo mondiale in carriera, rivendicando allo scozzese la finale persa nel 1996. \n2002-2007.\nLa stagione post-titolo non fu delle migliori, infatti Ebdon raggiunse solo tre semifinali come miglior risultato (UK Championship, European Open e Premier League). Al Campionato mondiale perse ai quarti contro Paul Hunter per 13-12, dopo aver battuto nei primi due turni Gerard Greene e Tony Drago. Torn\u00f2 a vincere un torneo nel 2003-2004 conquistando l'Irish Masters contro Mark King in finale. \nTorn\u00f2 nella fasi importanti al Crucible nel 2005, perdendo in semifinale contro Shaun Murphy, che sarebbe poi andato a vincere il suo primo titolo, e nel 2006, con il ritorno in finale a quattro anni dal successo; nei primi tre turni Ebdon batt\u00e9 i connazionali Michael Holt (10-8), David Gray (13-2) e Shaun Murphy (13-7). In semifinale super\u00f2 al decisivo Marco Fu, ma perse la finale contro Graeme Dott per 18-14. \nNella stagione 2006-2007 riusc\u00ec a vincere lo UK Championship battendo in finale Stephen Hendry, riprendendosi stavolta la finale persa nel 1995. Arriv\u00f2 poi in semifinale alla Malta Cup dove venne battuto da Ryan Day.\n2007-2013.\nDopo una deludente stagione 2007-2008, Ebdon vinse il China Open 2009 battendo John Higgins in finale 10-8. Negli anni successivi non riusc\u00ec tuttavia ad esprimersi al meglio, conquistando nel 2012 un altro China Open, il suo ultimo titolo Ranking. Nella stagione 2012-2013 perse la finale dell'Australian Goldields Open e raggiunse le semifinali dell'International Championship.\n2013-2020.\nDopo essere sceso drasticamente nel Ranking, Ebdon pass\u00f2 alcune stagioni raggiungendo al massimo i quarti una volta ogni tanto. Una leggera risalita arriv\u00f2 nella stagione 2018-2019, dove Ebdon ritorn\u00f2, per l'ultima volta da professionista, in una finale dopo 6 anni al Paul Hunter Classic, ma perse 4-2 contro Kyren Wilson. Raggiunse poi ai quarti nel Northern Ireland Open dove venne battuto al decisivo da Eden Sharav.\n30 aprile 2020: Il ritiro.\nA seguito di una stagione molto infelice considerando i risultati, nella serata del 30 aprile 2020 Peter Ebdon annunci\u00f2 il suo ritiro dallo snooker professionistico, denunciando alcuni problemi muscolari che gli hanno impedito di proseguire a giocare. Il suo ultimo torneo disputato nel Main Tour \u00e8 stato lo Scottish Open 2019, mentre il suo ultimo match lo ha svolto a Barnsley per le qualificazioni al German Masters 2020, dove perse al primo turno contro Matthew Stevens per 5-4."}
{"id": "1103114", "revid": "188402", "url": "https://it.wikipedia.org/wiki?curid=1103114", "title": "KSame", "text": ""}
{"id": "1103124", "revid": "1393243", "url": "https://it.wikipedia.org/wiki?curid=1103124", "title": "Lotta biotecnica", "text": "Per lotta biotecnica o lotta biotecnologica, in entomologia, s'intende l'impiego delle biotecnologie nella difesa delle piante contro parassiti e fitofagi.\nDefinizioni ed estensioni.\nNell'accezione comune, la lotta biotecnica s'identifica spesso, in modo riduttivo, con l'impiego dei feromoni a scopo di monitoraggio o di cattura massale. Un'accezione pi\u00f9 rigorosa, ma nello stesso tempo pi\u00f9 ampia, identifica la lotta biotecnica con l'uso di organismi viventi o di prodotti da essi derivati e concentrati industrialmente. Rientrano in questa definizione l'impiego degli insetticidi biologici come il piretro, la nicotina, il quassio, l'abamectina, l'azadiractina, il rotenone, ecc., degli organismi entomopatogeni come il \"Bacillus thuringiensis\", la \"Beauveria bassiana\", i Nematodi entomopatogeni, ecc., degli stessi feromoni. Questa accezione \u00e8 ancora riduttiva se si fa riferimento al concetto di biotecnologia.\nLa Federazione Europea di Biotecnologia, nel 1982, defin\u00ec come biotecnologia \"l'utilizzazione integrata di biochimica, microbiologia e ingegneria per realizzare applicazioni tecnologiche partendo dalle propriet\u00e0 di microrganismi, di colture cellulari e altri agenti biologici\".\nA questa definizione segu\u00ec, nel 1992, quella della Convenzione sulla diversit\u00e0 Biologica che, nell'articolo 2, la indica come \"applicazione tecnologica che si serve dei sistemi biologici, degli organismi viventi o di derivati di questi per produrre o modificare prodotti o processi per un fine specifico\". \nFacendo riferimento ad entrambe le definizioni, la lotta biotecnica s'identifica con l'impiego diretto di organismi viventi o di prodotti da essi derivati per combattere un organismo dannoso, anche con il ricorso a processi industriali che riproducono artificialmente questi strumenti. Il concetto di lotta biotecnica si estenderebbe, di conseguenza, ad un campo pi\u00f9 vasto:\nA rigore la lotta biotecnica si estenderebbe anche all'impiego di predatori o parassitoidi allevati artificialmente e lanciati, considerando come tecnica di lotta biologica in senso stretto l'impiego delle popolazioni naturali degli antagonisti, autoctoni o introdotti. Per consuetudine, per\u00f2, questo mezzo rientra nelle pratiche della lotta biologica.\nRuolo della lotta biotecnica nella difesa fitosanitaria.\nNel panorama dei metodi di lotta, quella biotecnica \u00e8 la pi\u00f9 recente in quanto le prospettive di applicazione si sono allargate moltissimo a partire dagli anni ottanta, con i progressi nel campo della biochimica applicata all'entomologia. \nSi possono individuare molti ambiti in cui la difesa fitosanitaria pu\u00f2 basarsi esclusivamente sulla lotta biotecnica: ad esempio, l'impiego dei regolatori dello sviluppo o del \"Bacillus thuringiensis\" surroga efficacemente la lotta chimica convenzionale, con la differenza che questi insetticidi biologici hanno spesso un bassissimo impatto ambientale e, nel contempo, un impatto nullo sulla salute umana. Contro alcune specie il \"mass trapping\" (cattura massale con trappole a feromoni) offre ottimi risultati come unico mezzo di lotta in alternativa a quella chimica. L'innesto sulle viti americane continua ad essere l'unico metodo di lotta applicabile in generale contro la fillossera della vite. L'innesto viene anche considerato un mezzo di lotta agronomica. In alcuni contesti particolari la tecnica del maschio sterile permette l'eradicazione di una determinata specie purch\u00e9 attuata in territori che vantano un particolare isolamento geografico.\nLa lotta biotecnologica, tuttavia, rappresenta un supporto indispensabile sia per la lotta biologica sia per la lotta integrata al punto che spesso s'identifica la lotta biotecnica con uno dei due mezzi di difesa: il \"mass trapping\", ad esempio, \u00e8 spesso citato come metodo di lotta biologica e il monitoraggio delle popolazioni con le trappole a feromoni \u00e8 largamente utilizzato nella lotta integrata.\nOrganismi entomopatogeni.\nSono entomopatogeni quegli organismi che instaurano con l'insetto un rapporto di parassitismo vero e proprio che si manifesta con una patologia a carattere infettivo. L'agente eziologico della patologia \u00e8 in genere un microrganismo, ma in questa categoria vengono fatti rientrare anche i Nematodi, in quanto i meccanismi e l'eziologia s'identificano pi\u00f9 con il parassitismo che con il parassitoidismo.\nLa conoscenza degli organismi entomopatogeni e l'ipotesi di un loro impiego per scopi fitosanitari risale alla prima met\u00e0 del XIX secolo: nel 1835 Agostino Bassi, dopo 25 anni di ricerca, inquadr\u00f2 l'eziologia del calcino del Baco da seta, dimostrando che l'agente della patologia era il fungo \"Beauveria bassiana\". La prima applicazione vera e propria si ebbe alla fine del secolo, con l'impiego del fungo \"Metarhizium anisopliae\" per il controllo di un Coleottero. Nonostante i tempi, che precedono l'avvento della lotta chimica, la lotta microbiologica \u00e8 una tecnica recentissima, fatta eccezione per il \"Bacillus thuringiensis\", il cui primo impiego risale al 1933 e l'applicazione su vasta scala, in campo forestale, agli anni cinquanta, la lotta microbiologica ha ampliato le sue prospettive di applicazione solo grazie ai notevoli progressi nell'uso industriale delle biotecnologie negli ultimi decenni.\nAttualmente il campo d'impiego della lotta microbiologica si \u00e8 esteso notevolmente e in commercio esistono formulati di insetticidi e anticrittogamici biologici a base di Virus (virus della granulosi), Batteri (selezioni genetiche del \"B. thuringiensis\"), Funghi antagonisti (specie dei generi \"Beauveria\", \"Trichoderma\", \"Verticillium\", ecc.), impiegati contro le \"crittogame\", e entomopatogeni (specie dei generi \"Beauveria\", \"Aschersonia\", \"Metarhizium\", \"Verticillium\", ecc.), usati contro gli insetti, Nematodi entomopatogeni (\"Steinernema\", \"Heterorhabditis\") o fitopatogeni (\"Phasmarhabditis hermaphrodita\", ecc.) usati, questi ultimi, contro le piante infestanti. \nInsetticidi e fagorepellenti biologici.\nI biocidi di origine biologica sono sostanze naturali prodotte da microrganismi o da piante, che svolgono azioni riconducibili a quelle dei principi attivi di sintesi. La tossicit\u00e0 e la selettivit\u00e0 variano secondo i composti, ma in generale questi prodotti hanno il pregio di avere un basso impatto ambientale, perch\u00e9 disattivati (bassa persistenza) in tempi relativamente brevi per via chimica o per via biologica per azione degli agenti atmosferici (luce) o delle dinamiche nel terreno.\nIn ogni modo l'impatto e l'opportunit\u00e0 degli impieghi vanno valutati caso per caso, trattandosi di composti organici con propriet\u00e0 chimiche e biologiche eterogenee. Ad esempio, il rotenone \u00e8 un principio attivo dotato di una spiccata tossicit\u00e0 e di un impatto non indifferente, mentre altri prodotti, come l'azadiractina hanno un impatto bassissimo grazie a meccanismi di azione antibiologica specifici.\nUn pregio insito in molti biocidi biologici \u00e8 la scarsa tendenza a generare fenomeni di resistenza. Ad esempio, la nicotina, uno dei primi insetticidi scoperti per gli afidi, ha perso importanza in seguito all'avvento dei fosforganici ad azione sistemica sia per la minore efficacia insetticida sia per l'elevato costo. Gli aficidi sistemici hanno per\u00f2 il difetto di indurre facilmente fenomeni di resistenza in caso di uso ripetuto. In questi casi la nicotina si rivela un rimedio estremo efficace per fronteggiare pullulazioni di afidi resistenti."}
{"id": "1103130", "revid": "33689", "url": "https://it.wikipedia.org/wiki?curid=1103130", "title": "Trainer", "text": ""}
{"id": "1103131", "revid": "181699", "url": "https://it.wikipedia.org/wiki?curid=1103131", "title": "Gatto meticcio", "text": ""}
{"id": "1103132", "revid": "287204", "url": "https://it.wikipedia.org/wiki?curid=1103132", "title": "Dialetto cismontano", "text": ""}
{"id": "1103133", "revid": "108719889", "url": "https://it.wikipedia.org/wiki?curid=1103133", "title": "Ibrido (elettronica)", "text": "In elettronica \u00e8 definito ibrido un circuito facente uso di vari componenti singoli, come transistor, resistori, condensatori, induttori, circuiti integrati, collegati insieme a formare un circuito con funzioni complesse. La scelta di affidarsi alla tecnologia dei circuiti ibridi nasce dalla necessit\u00e0 di disporre di un modulo dalle prestazioni e dall'affidabilit\u00e0 veramente eccezionali.\nLa tecnologia dei circuiti ibridi utilizza infatti un substrato ceramico (spesso anche forato e/o multistrato) sul quale vengono depositati, per serigrafia e successiva sinterizzazione, pi\u00f9 strati di materiali conduttivi, dielettrici e resistivi che nel loro insieme formano la parte passiva del circuito. \nIl substrato, a seconda della complessit\u00e0 del prodotto pu\u00f2 essere serigrafato su una singola faccia o su entrambe, e vengono anche realizzati veri e propri multistrati formati da pi\u00f9 layer. I resistori serigrafati vengono tarati al laser per ottenere con grande affidabilit\u00e0 e precisione (sia in rapporto sia in valore assoluto) qualsiasi valore desiderato. Sul substrato vengono montati i componenti SMD, o chip nudi che a loro volta vengono \u201cbondati\u201d direttamente sulla ceramica. Al collaudo finale \u00e8 possibile effettuare anche una taratura funzionale al laser del circuito stesso; questo aspetto evita l'utilizzo dei trimmer e garantisce cos\u00ec una maggiore stabilit\u00e0 nel tempo del dispositivo. Gli ibridi vengono impiegati nei casi in cui alla complessit\u00e0 del circuito in progetto, deve accompagnarsi alte prestazioni e affidabilit\u00e0 nel tempo. La caratteristica comune di tutti, \u00e8 l'impossibilit\u00e0 di accedere al singolo componente per un'eventuale riparazione, in caso di guasto lo si deve sostituire.\nIl loro impiego e principalmente dove \u00e8 richiesta precisione e affidabilit\u00e0 e dove i normali circuiti su circuito stampato non sono sufficienti per il progetto in corso. In casi estremi, ovvero in campo militare e nella strumentazione di misura elettronica, nessun circuito in commercio pu\u00f2 soddisfare i requisiti previsti, in questo caso il costruttore stesso dell'apparecchiatura progetta da s\u00e9 l'ibrido e ne affida la realizzazione a produttori specializzati. Alcuni costruttori dispongono loro stessi di laboratori in grado di realizzare in proprio, il componente necessario al progetto, questo tipo di componente, proprietario del costruttore dell'apparecchiatura in cui \u00e8 impiegato, essendo non standard, viene definito custom, ed \u00e8 reperibile solo dal costruttore dell'apparecchiatura che lo impiega; tra i maggiori utilizzatori di ibridi custom complessi, figurano i costruttori Fluke Corporation, Agilent Technologies (ex HP), Philips, Tektronix.\nAltri tipi di circuiti ibridi.\nQuesto termine era anche in uso negli anni 1960 per indicare un circuito elettronico in cui erano impiegati sia il transistor sia la valvola termoionica.\nEra il periodo in cui il transistor lentamente sostituiva la valvola; non tutti gli stadi di un'apparecchiatura per\u00f2 potevano ancora impiegare il transistor; nei televisori ad esempio, gli stadi ad alta tensione non potevano ancora fruire del nuovo componente, come cos\u00ec gli oscilloscopi, l'alta impedenza di ingresso, necessaria per l'analisi dei segnali, non permetteva ancora l'impiego del transistor."}
{"id": "1103136", "revid": "709565", "url": "https://it.wikipedia.org/wiki?curid=1103136", "title": "Trucco (videogiochi)", "text": "Un trucco (spesso chiamato cheat, dall'inglese \"imbrogliare\") in un videogioco \u00e8 una tecnica che permette di barare, ovvero ottenere degli effetti benefici normalmente impossibili su uno o pi\u00f9 partecipanti. \nI giocatori che ricorrono a tali mezzi sono detti cheater (tradotto in italiano \"imbroglione\").\nNe esiste la possibilit\u00e0 in molti videogiochi, sia in giocatore singolo (utilizzabili o meno a discrezione del giocatore) che in multigiocatore (proibiti perch\u00e9 contro l'etica sportiva e vietati dal regolamento, a meno che influenzino ugualmente tutti i giocatori). Esistono anche dei software in grado di prevenire e bloccare il loro utilizzo; un esempio \u00e8 \"PunkBuster\".\nUtilizzo.\nAd esempio, in un gioco di corse automobilistiche un trucco pu\u00f2 permettere di far correre la propria vettura pi\u00f9 velocemente di quella degli avversari. Oppure in un gioco di guerra un trucco pu\u00f2 fornire munizioni infinite al proprio fucile, rendere il giocatore invulnerabile al fuoco nemico o consentire la visione del proprio avversario attraverso il muro.\nL'utilizzo di trucchi nel completamento del gioco aiuta a superare situazioni difficili, ma abbassa al tempo stesso il grado di sfida del gioco. Esistono tuttavia anche trucchi \"equi\", ossia che hanno effetto su tutti i giocatori (es. aumentando la velocit\u00e0 di tutte le vetture); essi vengono utilizzati per cambiare lo stile di gioco.\nTipologia.\nUn trucco pu\u00f2 essere messo intenzionalmente a disposizione dal programma a chi ne conosce il codice segreto (\"cheat code\"), oppure pu\u00f2 essere ottenuto sfruttando in modo antisportivo un bug (errore di gioco) del programma (ad esempio il bunny hopping), o ancora pu\u00f2 essere ottenuto con un programma esterno.\nCodici.\nMolti videogiochi permettono di inserire codici (in inglese cheat code) alfanumerici o altre sequenze di input segrete che abilitano nuove funzionalit\u00e0, che possono andare dal rifornimento di armi ed energia, allo sblocco di veicoli e personaggi nascosti, all'immortalit\u00e0 (\"god mode\") e al volo (talvolta in modalit\u00e0 \"noclip\", che permette di passare attraverso gli oggetti); la modalit\u00e0 di gioco con uno o pi\u00f9 trucchi attivi \u00e8 anche detta \"cheat mode\".\nSi tratta di funzionalit\u00e0 predisposte volontariamente dallo sviluppatore del gioco, spesso in origine per facilitare la fase di test del gioco prima della sua pubblicazione, e poi mantenute anche come parte integrante del prodotto finito.\nI cheat code possono assumere diverse forme: talvolta si tratta di sequenze di tasti direzionali e bottoni da inserire nella schermata dei titoli (a volte con conferme visive o sonore), oppure sequenze di tasti alfanumerici (che possono formare parole di senso compiuto o meno) da premere in qualunque momento durante il gioco, o ancora da inserire all'interno della riga di comando o della casella di chat, quando presente all'interno dell'interfaccia utente del gioco. Talvolta, prima di poter immettere i codici, \u00e8 necessario \"abilitarli\" aggiungendo dei parametri alla riga di comando di avvio del programma (ad esempio \"nomegioco.exe -cheats 1\").\n\u00c8 difficile scoprire i cheat code da soli, ma per una certa categoria di giocatori riuscire a trovarli \u00e8 proprio una delle sfide interessanti offerte dal gioco.\nGeneralmente riviste e siti internet specializzati in videogiochi pubblicano raccolte di codici scoperti e inviatigli dai lettori.\nUn esempio di codice celebre \u00e8 una combinazione di tasti denominata \"codice Konami\", presente in parecchi titoli della casa giapponese Konami: fra i tanti \"Gradius\", \"Contra\", \"Pro Evolution Soccer 98\".\nTrainer.\nOltre ai \"cheat code\" implementati dai programmatori, esiste anche la possibilit\u00e0 di barare utilizzando dei modificatori di memoria o trainer (dall'inglese \"allenatore\"), componenti esterni e indipendenti che possono essere hardware o software. Se attivi in contemporanea al gioco stesso, abilitano i trucchi automaticamente oppure su richiesta del giocatore, ad esempio alla pressione di tasti specifici.\nQuesti modificatori si basano su una mappa della memoria controllata dal processo del videogioco, nella quale modificano a piacimento i valori contenuti, all'insaputa del processo stesso. Questa operazione \u00e8 complessa e rischiosa, in quanto \u00e8 possibile danneggiare l'immagine in memoria del processo stesso modificando dati necessari al corretto funzionamento, perdendo cos\u00ec i progressi effettuati durante la partita. Lo sviluppatore del trainer di solito \u00e8 indipendente dai produttori e non ha accesso diretto al codice sorgente del gioco, perci\u00f2 per modificare la memoria effettua una ricerca con progressivo raffinamento: tutto sta nell'individuare il valore che si vuole modificare, ed effettuare ricerche progressive che seguano passo a passo il cambiare del suddetto valore, fino ad intercettare la cella di memoria che inequivocabilmente ci interessa.\nUn esempio: in una partita ad un gioco di guerra si inizia con 100 punti di energia. Attivando il modificatore di memoria, e scelto il processo relativo al gioco, si cercano tutte le celle di memoria che hanno come valore 100 (i punti di energia). In questo momento il modificatore di memoria sar\u00e0 in grado di rintracciare un certo numero di celle di memoria con quel valore, ma non si \u00e8 ancora certi di quale sia quella che veramente contiene i punti di energia, per cui \u00e8 ancora troppo presto per provare a manipolarne il valore. Si procede quindi per esclusione: si torna al gioco (lasciando il modificatore attivo), si continua la partita fino a riscontrare una perdita di un certo numero di punti, ad esempio scendendo a 95. Si torna al modificatore di memoria, e si raffina la precedente ricerca inserendo il nuovo valore di energia: il numero di celle il cui valore era 100 e ora \u00e8 95 diminuisce. E cos\u00ec via, si continua il processo fino ad intercettare una sola variabile che contiene sempre un valore identico al nostro livello di energia: a questo punto si \u00e8 certi di aver trovato la variabile giusta. I modificatori a questo punto permettono di assegnare un nuovo valore alla cella di memoria e - di solito - di proteggere la cella da eventuali modifiche successive da parte del software: in questo modo l'energia continuer\u00e0 a restare al massimo. Questa procedura \u00e8 volatile in quanto, una volta chiuso il videogame, la memoria del computer viene ripulita, e se alla prossima partita vorremo avere ancora l'energia fissata al massimo valore si dovr\u00e0 ripetere tutta la procedura qui descritta.\nI modificatori di memoria software possono generalmente essere utilizzati solo sulla piattaforma di un personal computer, e si trovano gratuitamente su Internet alla voce \"trainer\", mentre quelli hardware, per le console, sono generalmente venduti in negozi specializzati (vedi Action Replay).\nUn classico esempio di modificatore di memoria per personal computer \u00e8 Cheat Engine.\nBot.\nNel gioco online esistono metodi chiamati \"bot\" (contrazione da robot), ovvero programmi esterni al gioco che emulano il comportamento umano, attraverso i quali si evita al giocatore di compiere delle azioni (ripetitive e non) che gli permettono di conseguire dei vantaggi a seconda dello scopo del bot stesso. L'intervento umano non \u00e8 richiesto per la loro esecuzione. Possono essere distinti in due grandi categorie: macro, ovvero dei bot molto semplici che normalmente eseguono una combinazione di tasti da tastiera o simulano il movimento del mouse secondo degli schemi predefiniti, o in contrapposizione ad essi dei veri e propri bot dotati di intelligenza artificiale i quali sono in grado di apprendere e di rispondere a vari input del gioco stesso anche senza aver predefinito precedentemente uno schema. Quest'ultimi data la loro versatilit\u00e0 ed anche performance, in quanto molto spesso lavorano a livello di memoria, sono i preferiti dai cheater, anche se sono pi\u00f9 complessi da sviluppare.\nTra gli esempi possiamo citare, per il famoso gioco \"FIFA 16\", \"Ultimate Team\" nel quale i bot del tipo \"autobuyer\", ovvero una categoria di bot che hanno lo scopo di conseguire dei crediti attraverso dei metodi di compravendita (plusvalenza), influenzano in maniera massiccia l'andamento del mercato stesso.\nCi\u00f2 rende molto spesso difficile l'acquisto a prezzi vantaggiosi dei giocatori / item agli esseri umani. Ci\u00f2 deriva da alcuni aspetti chiave:\nUtilizzo e rimedi nella modalit\u00e0 multigiocatore.\nI trucchi nei giochi e/o nella modalit\u00e0 multigiocatore online sono considerati antisportivi e il loro utilizzo pu\u00f2 essere bandito direttamente dalle case produttrici; per tutelare i giocatori puliti i programmatori ricorrono all'inserimento di un software \"anti-cheat\" nel videogioco.\nGli anti-cheat pi\u00f9 basilari (come \"HradBa\" di \"Vietcong\") si limitano a bandire permanentemente da un server il giocatore sorpreso ad utilizzare un cheat in base al suo indirizzo IP, ma cambiando IP o utilizzando un altro cheat \u00e8 possibile ingannare l'anti-cheat e rientrare nel server.\nEsistono poi degli anti-cheat pi\u00f9 evoluti (come \"Punkbuster\" o il \"Valve Anti-Cheat\") in grado di bandire l'IP, l'account, la \"CD Key\" del gioco acquistato dal giocatore (costringendolo a comprare una nuova copia per continuare a giocare online) da tutti i server, e altri perfino i codici hardware del cheater (come i seriali degli HD o delle CPU).\nQuesti potenti anti-cheat, oltre a registrare le violazioni, tramite il server prendono degli screenshot della visuale del giocatore ogni tot minuti per un controllo manuale ed eseguono ricerche tra tutti i file nella cartella del gioco, registrandone la dimensione in kB, il nome e il numero esatto per sapere se il gioco \u00e8 stato modificato; dopodich\u00e9 tutte le violazioni (grazie anche a siti affiliati all'anti-cheat, come PunksBusted per Punkbuster) vengono spedite alla casa produttrice che provvede a escludere dal gioco il cheater identificato. In pi\u00f9 c'\u00e8 la possibilit\u00e0 di caricare una lista dei nickname dei giocatori gi\u00e0 banditi (se il giocatore rientra con lo stesso nick viene buttato fuori per presunto cheat) per evitare che, ricomprato il gioco, possano riutilizzare il loro account."}
{"id": "1103141", "revid": "125313193", "url": "https://it.wikipedia.org/wiki?curid=1103141", "title": "Albi di Martin Myst\u00e8re", "text": "Elenco degli albi di \"Martin Myst\u00e8re\" editi dalla Sergio Bonelli Editore ordinati per data di pubblicazione. Il formato degli albi \u00e8 rimasto costante mentre il numero delle pagine invece \u00e8 passato da 100 a 164 a partire dal n. 279 e variando la periodicit\u00e0 da mensile a bimestrale nel maggio 2005, nel maggio del 2021 \u00e8 ritornato ad una periodicit\u00e0 mensile con albi da 96 pagine. Gli autori separati con la barra \"/\" hanno lavorato su diverse storie sebbene esse compaiano, parzialmente o interamente, nello stesso albo. Le copertine sono state realizzate sempre da Giancarlo Alessandrini."}
{"id": "1103152", "revid": "1305772", "url": "https://it.wikipedia.org/wiki?curid=1103152", "title": "Delitto di Novi Ligure", "text": "Il delitto di Novi Ligure fu un caso di parricidio avvenuto il 21 febbraio 2001 nella citt\u00e0 italiana di Novi Ligure, in provincia di Alessandria. Erika De Nardo (Novi Ligure, 28 aprile 1984) di sedici anni e l'allora fidanzato Mauro Favaro, detto \"Omar\" (Novi Ligure, 15 maggio 1983) di diciassette anni, uccisero premeditatamente a colpi di coltello da cucina, la contabile quarantunenne Susanna Cassini, detta \"Susy\" (Novi Ligure, 15 settembre 1959), e l'undicenne Gianluca De Nardo (Novi Ligure, 27 novembre 1989), rispettivamente madre e fratello di Erika. Secondo l'accusa i due giovani avevano progettato di uccidere anche Francesco De Nardo (Maida, 19 giugno 1956), il padre, ingegnere e dirigente dell'azienda dolciaria Pernigotti, ma avrebbero poi desistito perch\u00e9 Omar, feritosi a una mano nel corso del duplice delitto, era ormai stanco e aveva deciso di andarsene. Il caso ebbe un ampio interesse mediatico.\nStoria.\nLa dinamica del delitto acquisita agli atti processuali \u00e8 essenzialmente desunta dalle ricostruzioni fornite dal RIS dei Carabinieri; minore importanza hanno le dichiarazioni rese dai due colpevoli che, una volta riconosciuti come tali, adottarono una linea di difesa incentrata su vicendevoli accuse, senza mai delineare un quadro chiaro della vicenda. In particolare la versione di Erika, che tese ad addossare tutta la responsabilit\u00e0 su Omar, venne giudicata fortemente mendace; per contro le affermazioni di Omar sono state maggiormente suffragate dalle ricostruzioni oggettive: per esempio \u00e8 stato appurato che la ferita riportata da lui era da attribuirsi a un morso di Gianluca, come sostenuto da lui stesso, mentre Erika sosteneva che la ferita fosse dovuta a una coltellata accidentale. Inoltre Omar dimostr\u00f2 un maggiore e immediato ravvedimento sulla gravit\u00e0 di ci\u00f2 che era stato commesso, pur minimizzando il proprio ruolo.\nIntorno alle 19:30 del 21 febbraio 2001 Susy Cassini e il figlio Gianluca De Nardo rientrano nella casa di famiglia in via don Beniamino Dacatra 12, nel quartiere novese del Lodolino. Di l\u00ec a poco nella cucina dell'abitazione ha inizio un diverbio tra la Cassini e la figlia maggiore: la causa sono i brutti voti scolastici della ragazza, studentessa al civico Collegio San Giorgio dopo due anni molto deludenti al liceo scientifico Amaldi, e i timori della madre legati alle possibili cattive frequentazioni della figlia. \u00c8 in questa circostanza che Erika afferra un coltello e sferra il primo fendente alla madre: immediatamente il suo fidanzato, che fino ad allora si era nascosto nel bagno del pianterreno dove aveva gi\u00e0 indossato i guanti, accorre a dare manforte alla ragazza, che solo allora si mette i guanti. I due ragazzi riescono ad aggredire Susy alle spalle: uno dei due le tappa la bocca con una mano e insieme cominciano ad accoltellarla. La donna si dibatte e nel tentativo di sfuggire alla furia omicida dei due va a sbattere contro il tavolo della cucina che si spezza in due per la violenza dell'urto: i giovani la riagguantano e continuano a sferrare fendenti, fino a essere sicuri di averla uccisa. In totale Susy Cassini ricevette 40 coltellate. Omar afferm\u00f2 che, prima di morire, Susy Cassini avrebbe gridato alla figlia il suo perdono, implorandola di risparmiare il fratello.\nNel frattempo il trambusto generatosi ha attirato Gianluca, che era al piano superiore, dove si stava preparando a fare il bagno, essendo appena tornato da una partita di pallacanestro, durante la quale aveva corso e sudato. Gianluca scese al pian terreno e assistette impotente e atterrito all'omicidio della madre. Accortisi della sua presenza, i due fidanzatini rivolsero la loro furia contro di lui: Gianluca fu colpito una prima volta al piano terra dalla sorella, come dimostrato da uno schizzo di sangue del bambino rinvenuto sul cavo del telefono della cucina, dopodich\u00e9 i due accompagnarono il ragazzo al piano superiore, come verr\u00e0 provato dalle gocce di sangue della giovane vittima rinvenute anche sulle scale, cercando di calmarlo. Nella foga, i due assassini lasciarono orme insanguinate sulle scale e manate sul muro, oltre a goccioline ematiche provocate dai coltelli. Erika sospinse il fratellino verso il bagno dicendogli di volerlo aiutare a lavarsi e medicargli la ferita, ma Gianluca era in preda al panico e cerc\u00f2 rifugio nella camera di Erika: senza via di scampo, fu raggiunto da ulteriori coltellate.\nNel frattempo, per evitare che i vicini udissero le grida, Erika alz\u00f2 al massimo il volume dello stereo, sulla cui manopola furono rilevate altre tracce ematiche. Nei piani dei due assassini probabilmente non vi era l'eliminazione di Gianluca, ma la sua presenza imprevista sulla scena del crimine e la sua reazione ne fecero uno scomodo testimone; forse dopo un veloce conciliabolo fu presa la decisione di eliminarlo. Gianluca, con le poche forze rimaste, tent\u00f2 di scappare cercando rifugio nel bagno, ove fu preso in trappola dagli assassini: inizialmente Erika cerc\u00f2 di avvelenarlo facendogli bere della polvere topicida, di cui vennero poi repertate tracce vicino alla vasca da bagno, nel pianerottolo del piano superiore e nelle scale, poi lo butt\u00f2 nella vasca piena d'acqua tentando di affogarlo. Nella frenesia entrambi i tentativi fallirono, mentre Gianluca continuava a difendersi disperatamente, mordendo Omar nella zona della prima piega interdigitale della mano destra, procurandogli una ferita sanguinante. A quel punto, avendo con s\u00e9 ancora uno dei coltelli usati per uccidere Susy, i due ricominciano a colpirlo per un successivo quarto d'ora, fino a togliergli la vita con 57 coltellate.\nCompiuto il crimine, i due ragazzi tornarono al piano terra, dove scoppi\u00f2 una discussione tra i due circa l'opportunit\u00e0 di aspettare il rientro del padre della ragazza per uccidere anche lui: Erika insistette, ma Omar si sentiva troppo stanco e le intim\u00f2 di fare da sola, dopodich\u00e9 i ragazzi cercarono di lavare il sangue dagli ambienti, senza riuscirvi; lavarono comunque le armi per tentare di cancellare le impronte. Un coltello fu gettato nei rifiuti chiuso in un sacchetto insieme con un paio di guanti, mentre l'altro rest\u00f2 nella casa, sul pavimento della cucina. Alle 20:50 Omar lasci\u00f2 la casa dalla porta principale e se ne and\u00f2 in motorino, venendo visto da un passante che, notandone i pantaloni insanguinati, l'indomani ne inform\u00f2 i Carabinieri.\nLe indagini.\nVerso le ore 21 Erika, ancora con i vestiti insanguinati addosso, usc\u00ec dalla villetta passando dal garage e cominci\u00f2 a vagare lungo via Dacatra, invocando aiuto ad alta voce.\nAll'arrivo delle forze dell'ordine, allertate dai vicini, Erika disse che due malviventi extracomunitari, che ella qualific\u00f2 come \"albanesi\", inventando anche una descrizione sommaria del loro aspetto, si erano introdotti in casa per una rapina e che la situazione era degenerata sfociando nel duplice omicidio. Questa versione venne inizialmente considerata veritiera dagli inquirenti e ripresa dai principali organi d'informazione e da esponenti politici, inducendo la convocazione di manifestazioni di protesta contro gli immigrati in tutta Italia, Novi Ligure compresa. Nel giro di poche ore un giovane albanese ritenuto somigliante all'identikit fornito dalla ragazza venne rintracciato e fermato dalle forze dell'ordine, per poi essere rilasciato rapidamente dopo che il suo alibi fu riscontrato valido.\nI rilievi degli inquirenti accertarono che nessuna porta o finestra della casa mostrava segni di forzatura e che nessun oggetto di valore era stato sottratto dagli ambienti domestici. Inoltre, i vicini di casa riferirono che quella sera i due cani da guardia della famiglia De Nardo non avevano abbaiato e che nessun rumore insolito e/o movimento all'esterno della villa era stato avvertito. In aggiunta, le armi con cui erano state assalite e uccise le vittime appartenevano alla famiglia, essendo due coltelli facenti parte del servizio da cucina; sembrava pertanto improbabile che una rapina, che oltretutto non era stata nemmeno consumata, potesse essere il movente di tanta ferocia: ci\u00f2 fece perdere consistenza alla versione dei fatti fornita da Erika.\nI sospetti ricaddero quindi proprio sulla giovane De Nardo e ben presto anche su Omar, che venne chiamato in causa a seguito della gi\u00e0 accennata deposizione resa dal passante che la sera del delitto l'aveva visto percorrere via Dacatra con i pantaloni insanguinati. Nelle ore serali del 22 febbraio, i due ragazzi vennero convocati, ufficialmente come persone informate sui fatti, e lasciati soli per qualche tempo nell'anticamera della caserma novese dei Carabinieri in cui erano installate microspie e telecamere nascoste. All'insaputa dei due adolescenti, gli inquirenti poterono cos\u00ec ascoltarne la conversazione che ne rese palese la colpevolezza: infatti, i ragazzi presero a confrontarsi sugli identikit che la ragazza avrebbe dovuto disegnare per la Polizia e, ad un certo punto, Omar rimprover\u00f2 a Erika di aver tracciato un volto troppo somigliante a lui, ammonendola inoltre di non tracciarne neppure uno simile a quello di qualche suo compagno di scuola di nazionalit\u00e0 albanese. Nel prosieguo del dialogo i due ragionarono sulla possibilit\u00e0 di essere scoperti, ipotizzando quindi di darsi alla fuga qualora su di loro si fossero addensati sospetti.\nLe telecamere nascoste ripresero inoltre Erika che, intenta a rievocare quanto fatto quella sera, mimava il gesto di affondare una coltellata, domandando al fidanzatino, che l'apostrofava con l'epiteto \"assassina\" e le paventava i rischi di una pesante condanna penale, se si fosse divertito a uccidere Susy e Gianluca. Da ultimo la stessa Erika raccomand\u00f2 a Omar di vestirsi bene ai funerali delle loro vittime, previsti per il giorno successivo. Il 23 febbraio, il giorno seguente, verso le ore 19, i due fidanzatini vennero definitivamente posti in stato di fermo e quindi condotti nel carcere minorile \"Ferrante Aporti\" di Torino. Svelata come mendace la versione della rapina, Erika e Omar incominciarono quindi a rinfacciarsi a vicenda la responsabilit\u00e0 del crimine.\nComplice l'atteggiamento ostile da parte delle altre detenute, per lo pi\u00f9 recluse per reati minori, e a seguito della scoperta da parte della polizia penitenziaria di un tentativo da lei attuato di contattare clandestinamente Omar per concordare una versione dei fatti comune tale da alleggerire la posizione di entrambi, la ragazza venne trasferita al carcere minorile \"Cesare Beccaria\" di Milano. Data la contraddittoriet\u00e0 e l'incompletezza delle versioni di Erika e Omar, la dinamica dei fatti dovette essere ricostruita mediante i rilievi del RIS di Parma sulla scena del crimine: le analisi attribuirono a entrambi una responsabilit\u00e0 praticamente paritetica nell'esecuzione degli omicidi.\nIndagando sui retroscena della vita dei fidanzati, gli inquirenti scoprirono l'esistenza di una situazione conflittuale latente e litigiosa tra Erika e la madre Susy, delusa dallo scarso rendimento scolastico della figlia e timorosa delle conseguenze del suo rapporto con Omar: infatti, i due tendevano a isolarsi dagli amici e la signora De Nardo temeva che frequentassero compagnie disagiate e facessero uso di sostanze stupefacenti. Effettivamente gli inquirenti appurarono che in alcune occasioni i due giovani avevano fatto uso di cocaina e cannabinoidi quando erano insieme, ma esclusero che la coppia fosse tossicodipendente; venne pure escluso che essi fossero in stato di alterazione provocato dall'uso di droga la sera del delitto.\nI processi.\nIl 14 dicembre 2001 Erika De Nardo e Omar Favaro furono condannati in primo grado dal tribunale per i minorenni di Torino, coordinato dal magistrato Graziana Calcagno, rispettivamente a 16 e 14 anni di reclusione. In seguito, le condanne sono state confermate, prima dalla corte d'appello di Torino il 30 maggio 2002 e poi, in via definitiva, dalla Corte di cassazione il 9 aprile 2003. Durante i tre gradi di giudizio Erika fu difesa dagli avvocati Mario Boccassi e Cesare Zaccone, Omar dagli avvocati Vittorio Gatti e Lorenzo Repetti. La difesa punt\u00f2 sulla seminfermit\u00e0 mentale, ma i ragazzi furono dichiarati capaci d'intendere e di volere. Il pubblico ministero Livia Locci aveva chiesto pene pi\u00f9 severe per i due ragazzi, ovvero 20 anni di reclusione per Erika e 16 per Omar.\nSecondo le sentenze di condanna, pur nell'apparente assenza di un comprensibile movente, l'ideazione dei delitti \u00e8 da ascrivere a Erika, fermo restando il ruolo di Omar che, nello svolgersi del crimine, acquis\u00ec progressivamente importanza fino a risultare paritario. I giudici definirono la premeditazione del delitto, qualificato come uno degli episodi pi\u00f9 drammaticamente inquietanti della storia giudiziaria italiana, lucida e utilitaristica, realizzato in piena capacit\u00e0 d'intendere e di volere.\nSviluppi successivi.\nDurante la detenzione Erika intraprese una fitta corrispondenza con Mario Gugole, un musicista veronese, che alcune testate indicarono come suo nuovo fidanzato: il giovane, assecondando l'attenzione della stampa, rilasci\u00f2 diverse interviste e partecip\u00f2 ad alcuni salotti televisivi. Gugole mor\u00ec nell'ottobre 2008 in un incidente stradale. Nel maggio 2006 i media dettero notizia di un'uscita temporanea di Erika dal carcere nel quadro di un programma di recupero dei detenuti, con disputa di una partita di pallavolo amatoriale. \nIl 3 marzo 2010 Omar venne scarcerato, a seguito dei benefici dell'indulto e di sconti riconosciutigli per la buona condotta. Il giovane si \u00e8 stabilito in Toscana e ha incominciato a lavorare come barista, dichiarando di voler formare una famiglia con la sua nuova fidanzata e di non voler pi\u00f9 pensare a Erika, verso la quale afferm\u00f2 comunque di non portare alcun rancore.\nIl 5 dicembre 2011 venne disposta la scarcerazione di Erika, che, dopo aver conseguito la laurea in filosofia nell'aprile del 2009, ha affermato di volersi rifare una vita, dichiarandosi ancora innocente ed accollando a Omar l'intera responsabilit\u00e0 della strage. Il giorno successivo la De Nardo ha lasciato la comunit\u00e0 Exodus di Lonato (BS) di don Antonio Mazzi ed \u00e8 ritornata una persona libera. Don Mazzi ha dichiarato che la giovane sarebbe \"cambiata\" durante la detenzione e che la responsabilit\u00e0 del delitto sarebbe dovuta all'abuso di stupefacenti, anche se a suo tempo fu escluso che la ragazza avesse fatto uso di droghe, se non sporadicamente. Poco dopo la scarcerazione, dopo aver incontrato la nuova moglie del padre, che nel corso della detenzione le \u00e8 sempre rimasto vicino, affermando di averla perdonata e di doverla proteggere dalle conseguenze di quanto accaduto, si \u00e8 trasferita in una casa di propriet\u00e0 a Lonato e ha espresso il desiderio di andare a insegnare in una scuola del Madagascar.\nInfluenze nella cultura di massa.\nA questo fatto di cronaca sono ispirate le canzoni di Fabri Fibra \"Cuore di latta\" e in parte \"Questa vita\", \"Gonfio cos\u00ec\" e \"Venerd\u00ec Diciassette\", la canzone dei Subsonica \"Gente tranquilla\" (contenuta in \"Amorematico\"), la canzone \"300 Days To Consciousness\" dei Motherstone contenuta in \"Biolence\" del 2008, lo spettacolo teatrale \"Le mani forti\" e nel 2014 la canzone di LowLow e Mostro \"Erika e Omar\".\nOmar ed Erika vengono citati nel brano \"S.E.N.I.C.A.R.\" di Marracash, nel brano \"Il dramma\" dei Truceboys, nei brani \"Hip Hop Bang Bang\", \"Ruff Combo\" e \"Spaghetti Western\" (\"qua tutti vogliono la stella da sceriffi: accoltellano la madre e poi accusano i califfi\") dei Club Dogo, nel brano \"Feelin' Good\" di Noyz Narcos e nel brano \"Cuore Di Latta\" di Fabri Fibra. Erika e Omar vengono citati anche nel singolo \"Killer Star\" di Immanuel Casto e nel demo \"Noia e Provincia\" di Caro Petrolio.\nIl numero 404 del fumetto Alan Ford dal titolo \"Enrika colpisce ancora\" \u00e8 sempre ispirato a questa vicenda."}
{"id": "1103163", "revid": "26630", "url": "https://it.wikipedia.org/wiki?curid=1103163", "title": "Bluesmobile", "text": "La Bluesmobile \u00e8 il nome dell'automobile utilizzata nel film del 1980 \"The Blues Brothers\" dai personaggi protagonisti, i fratelli Elwood e Jake Blues; si tratta di una Dodge Monaco berlina del 1974, modello molto utilizzato dalla polizia americana negli anni settanta. Nel sequel del 1998, \"\", lo stesso nome venne usato per un'altra auto, sempre ex auto della polizia, una Ford LTD Crown Victoria del 1990.\nCaratterizzazione.\nPrimo film.\nNel film, l'auto viene comperata da Elwood Blues ad un'asta del dipartimento di polizia di Mount Prospect, Illinois, per sostituire una Cadillac, che Elwood aveva barattato con un microfono. La Bluesmobile \u00e8 una vettura ad altissime prestazioni: \u00e8 equipaggiata con il police package \"Magnum 440 squad car\", versione speciale della Dodge Monaco per le forze di polizia, che comprendeva tra l'altro il propulsore 440 RB di produzione Chrysler, un V8 di 440 pollici cubici (7.209 cm\u00b3) della potenza di 375 CV (280 kW) a 4.400 giri/min, motore che equipaggiava anche un'altra famosa automobile dello spettacolo, il Generale Lee.\nBench\u00e9 nel film venga accreditata come una ex della Mount Prospect City Police, nella realt\u00e0 i veicoli utilizzati erano degli ex della California Highway Patrol, ai quali erano stati tolti gli stemmi sulle portiere anteriori, la scritta \"Highway Patrol\" sul portellone del bagagliaio, le luci rosse lampeggianti anteriori e il numero di pattuglia sul tetto. Vennero aggiunti uno sbiadito motto, \"To serve and protect\", sui parafanghi anteriori (in luogo del motto \"Safety and service\" della CHP), una stella a 5 punte e la sigla P1 sulle portiere posteriori, questi ultimi unici elementi effettivi della Mount Prospect City police. Anche il motto sui parafanghi anteriori \u00e8 scorretto, dato che le originali autopattuglie recavano il nome del dipartimento, non il motto \"To serve and protect\". Infine la targa, che \u00e8 dell'Illinois serie 1979 \"BDR 529\", tributo di Aykroyd ai Black Diamond Riders, un club di motociclisti con sede al 529 di Jarvis Street a Toronto.\nNel descrivere l'auto a suo fratello Jake, Elwood dice: \"Ti credo, \u00e8 della polizia! Motore truccato, sospensioni rinforzate, paraurti antistrappo, gomme antiscoppio e cristalli antiproiettile. E non c'\u00e8 neanche bisogno dell'antifurto perch\u00e9 ho collegato tutti i contatti con la sirena.\" (la versione originale differisce per alcuni punti: \"It's got a cop motor, a 440-cubic-inch plant. It's got cop tires, cop suspensions, cop shocks. It's a model made before catalytic converters so it'll run good on regular gas.\"). Nelle caratteristiche tecniche complete, la Dodge Monaco del film \u00e8 dotata di rostri anteriori e un faretto di posizione sul montante anteriore sinistro. La Bluesmobile ha la capacit\u00e0 di eseguire evoluzioni apparentemente impossibili, come saltare sopra un ponte mobile alzato, fare salti mortali all'indietro e perfino \"volare\" per brevi tragitti.\nNell'originale versione di 142 minuti (che \u00e8 attualmente disponibile in DVD) \u00e8 presente una scena in cui Elwood parcheggia la Bluesmobile in una centrale elettrica utilizzata per alimentare i treni sopraelevati di Chicago. Nel documentario \"Stories Behind the Making of the Blues Brothers\", Dan Aykroyd (Elwood) afferm\u00f2 che tale scena voleva dare l'idea che la Bluesmobile assorbisse in qualche modo l'energia elettrica di quella centrale, giustificando cos\u00ec le straordinarie evoluzioni della quale era capace. Nella versione che circol\u00f2 nelle sale all'epoca, il regista John Landis tagli\u00f2 questa sequenza per accorciare la durata del film, bench\u00e9 essa fosse presente nell'originale anteprima di 142 minuti, che comprendeva anche altre scene successivamente escluse. Dovendo accorciarne la durata, escluse anche quel pezzo, motivando la sua scelta con il fatto che non c'era necessit\u00e0 di spiegare il perch\u00e9 dei poteri dell'auto, per lui era semplicemente un'\"auto magica\".\nRiguardo al look, essa appare come un veicolo trasandato, poco curato, al quale mancano le coppe delle ruote e addirittura la \"D\" centrale del marchio Dodge. Landis conferm\u00f2 anche che, nella preparazione dell'auto, Aykroyd s'impegn\u00f2 particolarmente nel cercare di renderla pi\u00f9 rozza possibile, infilando pacchetti di sigarette Chesterfield sul cruscotto e installando una comune autoradio in luogo del vecchio CB, tutto questo insieme ai tecnici addetti alla realizzazione del veicolo.\nAlla polizia non piace l'auto: gli agenti dell'Illinois State Trooper Daniel e Mount, ad esempio, si riferiscono ad essa come \"that shitbox Dodge\" (quella merdosa Dodge). Inoltre, per motivi di diritti di utilizzo, nel film non viene mai citata con il suo nome corretto, cio\u00e8 Dodge Monaco sedan, ma solo \"A black and white 1974 Dodge sedan\" (reso in italiano come \"una berlina Dodge bianca e nera del '74\"), senza mai citare il nome Monaco.\nLandis ha affermato che la scena dell'inseguimento sotto il tracciato ferroviario sopraelevato, nel quale viene mostrato brevemente il tachimetro che indica 120 miglia orarie (circa 193\u00a0km/h) fu davvero filmata a quella velocit\u00e0. Dopo la prima ripresa Landis, rivedendo la scena in sala di montaggio, si rese conto che la scena sembrava velocizzata e che non c'erano elementi che permettessero di dimostrare che le auto andavano veramente a tale velocit\u00e0. Per rimediare a questo, il regista gir\u00f2 nuovamente le scene poco credibili, inserendo dei pedoni ai lati della strada che camminavano, per convincere gli spettatori che ci\u00f2 che stavano vedendo non era una scena accelerata per creare l'effetto velocit\u00e0, ma una reale ripresa dal vivo, con una trentina di veicoli della polizia che viaggiavano tutti sopra le 100 miglia orarie. Particolare non da poco, il sindaco di Chicago e l'amministrazione non vennero informati di questa cosa. Credendo che la scena sarebbe stata girata ad una velocit\u00e0 decisamente inferiore, concessero il permesso, senza sapere che invece le auto avrebbero percorso il centro della citt\u00e0 lanciate come razzi. Quando le riprese furono realizzate, sorsero un po' di questioni (risolte positivamente, per fortuna), perch\u00e9 la pericolosit\u00e0 della scena era davvero elevata. Ad ogni modo, nessuno si fece male, e la sequenza \u00e8 stata inserita integralmente nel film.\nDopo l'estenuante fuga dal loro concerto musicale, un viaggio di 106 miglia fino a Chicago e un'imprecisata distanza percorsa sulle strade della citt\u00e0, braccata dalla polizia e dai Neo-Nazi, la Bluesmobile collassa pochi secondi dopo l'arrivo al Richard J. Daley Center, lasciando perplessa perfino una copia de \"Il pensatore\" posta sopra l'edificio. Nell'osservare il veicolo in pezzi, Elwood toglie il cappello in segno di lutto e pare rattristarsi parecchio, fino a che il fratello non lo scuote e costringe a riprendere la fuga. Da segnalare che l'ultima scena con l'auto, dove la Bluesmobile entra all'interno del Daley Center spaccando una vetrata, per poi uscire dall'altra parte spaccandone una seconda, fu realmente girato nell'edificio di Chicago. La produzione ottenne un permesso speciale per effettuare quella scena (con lo stunt-driver Tommy Huff al volante) e dovette logicamente pagare i danni apportati alle finestre.\nNel film sono state utilizzate 13 distinte auto per rappresentare la Bluesmobile, alcune assettate per la velocit\u00e0 e altre per eseguire salti o manovre spettacolari, a seconda delle necessit\u00e0. Una di esse fu realizzata al solo scopo di collassare al suo arrivo al Daley Center. Un meccanico impieg\u00f2 parecchi mesi a preparare l'auto per quella scena. La produzione si serv\u00ec di un'autorimessa aperta 24-ore per riparare le numerose auto utilizzate nel film.\nRiguardo alla precedente Bluesmobile che viene citata nel film, ma che non compare mai nella pellicola, si tratterebbe secondo lo script originale di una Cadillac Fleetwood Brougham del '68, di colore nero. Bench\u00e9 non presente, compare comunque una sua \"cugina\" molto stretta, ossia la Cadillac Sedan Deville del '67 usata da Murph and The Magic Tones, di colore rosa. Si deduce che, prima che fosse sciolta, la band aveva delle automobili di ordinanza, con le quali viaggiavano durante le tourn\u00e9e, e che erano tra loro correlate per creare un senso di \"ordine e organizzazione\", come professa Elwood nel secondo film riferendosi al completo da indossare e agli atteggiamenti da assumere.\nIl film all'epoca entr\u00f2 nel Guinness dei Primati con il record mondiale di \"Maggior numero di auto distrutte in una sola pellicola\", e fu sorpassato dal suo stesso seguito nel 1998.\nSecondo film.\nNel 1998, con il seguito \"\", il nome \"Bluesmobile\" \u00e8 stato ripreso per un'altra ex auto della polizia, una Ford LTD Crown Victoria del 1990. Il modello montava un motore 351 ci V8 \"Windsor\" (5.751\u00a0cm\u00b3) da circa 190 cavalli di potenza, cambio automatico a 4 rapporti e police package comprendente rostri, griglia divisoria nell'abitacolo e faretti sui montanti anteriori. La livrea utilizzata \u00e8 il canonico \"Black &amp; White\" molto diffuso nei dipartimenti di polizia americani. La targa originale \u00e8 \"Illinois BKV 974\".\nIn questo caso il modello \u00e8 molto vicino a uno della California Highway Patrol, unit\u00e0 canina K9, con motto \"safety and service\" sui parafanghi anteriori. Nelle riprese, sono stati usati circa 17 esemplari diversi; alcuni di essi sono attualmente in vendita sul web. Secondo le intenzioni del regista e di Dan Aykroyd stesso, la nuova Bluesmobile doveva essere ancora pi\u00f9 esagerata della prima, nonch\u00e9, come nel primo episodio, essere in grado di tenere testa alla polizia giocando con le stesse armi. Se nel precedente film era stata scelta una Dodge Monaco perch\u00e9 l'auto pi\u00f9 potente nel parco macchine della polizia USA, nel secondo non poteva che essere una Ford Crown Victoria, ossia la pi\u00f9 diffusa auto della polizia degli anni novanta, anche in seguito all'uscita di scena sia della GM che della Chrysler dal settore delle enormi \"full-size\" con police package degli anni precedenti. Inoltre la Crown Vic era stilisticamente molto simile alla Monaco, creando quindi una certa familiarit\u00e0 con l'\"antenata\".\nElwood Blues l'acquista nell'auto rivendita di Malvern Gasperon a Chicago per la quietenziata cifra di 500 $ (rubati al fratellastro Cabel Chamberlain). Con questa nuova vettura, il protagonista si esibisce in evoluzioni e acrobazie ancora pi\u00f9 esagerate del primo film. Riesce a farla girare come una trottola senza un'apparente spiegazione, la utilizza come sommergibile attraversando il Mississippi nelle sue profondit\u00e0, la controlla con un radiocomando a distanza come quello per le auto giocattolo e infine le fa compiere un salto di un centinaio di metri, oltrepassando un cantiere con lavori in corso. In quella stessa sequenza, viene anche battuto il record (precedentemente appartenuto al primo film della serie) di maggior numero di auto distrutte, con una sessantina di Ford Crown Victoria, Ford Taurus, Chevrolet Caprice e Chevrolet Lumina accartocciate una sopra l'altra in una sorta di pasticcio di auto.\nNon apprezzata come la precedente Bluesmobile, la Ford LTD Crown Victoria \u00e8 passata ingiustamente inosservata, accusata anche di essere una brutta copia dell'originale. Addirittura, al contrario della prima, per la quale sono state realizzate decine di versioni in scala, della Vic apparsa nel film esiste una sola versione prodotta dalla Johnny Lightning in (la pi\u00f9 piccola). Ad ogni modo, parecchi musei di auto del cinema la ricordano affettuosamente con versioni molto dettagliate che ricalcano perfettamente l'originale del film. Inoltre, essendo la Crown Vic uno dei modelli pi\u00f9 apprezzati negli Stati Uniti (esistono alcuni siti a lei dedicati), molti fanno a gara per accaparrarsi su internet una versione corrispondente a quella di Elwood, proponendola nella ben nota livrea bianca e nera.\nInfluenza culturale.\nDue delle Bluesmobile utilizzate durante le riprese del film sono visibili presso gli Universal Studios di Los Angeles. Una \u00e8 visibile nel museo delle auto che si visita passandoci con il trenino che effettua il tour degli studios, insieme ad altre auto utilizzate in altri film della Universal Studios.\nLa sosta che effettua il trenino \u00e8 solo di qualche secondo e non si pu\u00f2 scendere, quindi ci si limita ad osservarla da qualche metro.\nSi pu\u00f2 per\u00f2 osservare da vicino e toccare con mano una Dodge Coronet del '74 \"vestito\" da Bluesmobile (l'originale era una Dodge Monaco sedan '74, non un Coronet), con installato sopra il tetto un megafono, come quello utilizzato per promuovere il concerto al Palace Hotel. La si trova presso il Blues Brothers Theatre che si incontra appena entrati negli studios. Inoltre, molte repliche della Bluesmobile sono state costruite da appassionati di tutto il mondo e, in alcuni casi, si tratta di repliche veramente accurate, che non tralasciano nemmeno un particolare dell'originale usata da Elwood."}
{"id": "1103176", "revid": "63760", "url": "https://it.wikipedia.org/wiki?curid=1103176", "title": "Synthesizer", "text": ""}
{"id": "1103178", "revid": "109009867", "url": "https://it.wikipedia.org/wiki?curid=1103178", "title": "Xiaolu Guo", "text": "Grande sostenitrice della poesia non solo come semplice forma di scrittura ma come modo di approcciarsi alla vita, comincia la sua carriera di scrittrice a 15 anni, quando viene pubblicato il suo primo libro.\nSeguono altri scritti e raccolte di poesie, fino a quando incomincia a farsi conoscere da critica e pubblico per libri come \"Village of Stone\" (2004) e \"Piccolo dizionario cinese-inglese per innamorati\" (2007).\nOltre alla scrittura si interessa anche di cinema creando piccoli cortometraggi e veri e propri film, tra i quali \"How is your fish today?\" (2007) e \"She, a Chinese\" (2009), quest'ultimo vincitore del Pardo d'Oro al festival di Locarno.\nAttualmente continua a scrivere e tiene conferenze in Europa, Stati Uniti ed Asia."}
{"id": "1103184", "revid": "7336", "url": "https://it.wikipedia.org/wiki?curid=1103184", "title": "Argia Sbolenfi", "text": ""}
{"id": "1103188", "revid": "834", "url": "https://it.wikipedia.org/wiki?curid=1103188", "title": "Risk Management", "text": ""}
{"id": "1103191", "revid": "287204", "url": "https://it.wikipedia.org/wiki?curid=1103191", "title": "La lacrima del diavolo", "text": "La lacrima del diavolo \u00e8 un romanzo di narrativa thriller dell'autore statunitense Jeffery Deaver, pubblicato nel 1999, ed ambientato a Washington D.C.\nTrama.\nIl Becchino.\nWashington D.C., capitale del Distretto di Columbia e della nazione; la notte dell'ultimo dell'anno \u00e8 imminente, e la citt\u00e0 si prepara a festeggiare l'arrivo del nuovo anno.\nIn citt\u00e0 \u00e8 giunto per\u00f2 il Becchino, un misterioso personaggio che possiede una sola capacit\u00e0, uccidere a comando. Avviandosi verso la metropolitana ripensa a ci\u00f2 che gli \u00e8 stato ordinato, alla meticolosa precisione del suo mandante, inframmezzato da spezzoni di ricordi confusi, di un passato che non riesce a focalizzare.\nIl Becchino \u00e8 malato, ma \u00e8 efficiente. Nascondendo il suo mitragliatore Uzi in un sacchetto di plastica spara a raffica, a caso, uccidendo senza rimorso alcuno.\nLa lettera minatoria.\nUn uomo si avvicina al Municipio della citt\u00e0; con s\u00e9 una busta indirizzata al sindaco, \"Jerry Kennedy\". All'interno una lettera apparentemente sgrammatica, in cui si richiedono 20 milioni di dollari per fare cessare le azioni del Becchino, che si ripeteranno ogni 4 ore fino all'arrivo del nuovo anno.\nL'unica persona in contatto con il carnefice \u00e8 il mandante della missiva, e qualsiasi cosa possa accadergli comporter\u00e0 un'inevitabile condanna a morte per i cittadini.\nFatta pervenire in incognito, l'uomo, \"Gilbert Havel\", si riavvia verso casa, ma il destino, forse, decide altrimenti. Investito da un camion senza controllo, morir\u00e0 schiacciato dall'automezzo.\nUn perito calligrafo.\n\"Parker Kincaid\" \u00e8 un perito calligrafo civile, che vive in un sobborgo tranquillo della citt\u00e0, in compagnia dei due figli affidatigli dal tribunale del divorzio. Il suo lavoro \u00e8 occuparsi del riconoscimento dei documenti originali, che gli vengono fatti pervenire da ogni parte della nazione, essendo riconosciuto come uno dei migliori esperti del settore mondiale. Un tempo Kincaid era qualcun altro; il capo della sezione documenti dell'FBI, un agente speciale di grande acume ed intelligenza. La separazione dalla moglie e l'affidamento voluto dei figli lo hanno allontanato dalla vecchia professione.\nDopo il primo attentato, e la scoperta della morte di Havel riconosciuto tramite un'impronta digitale, l'unico appiglio presente per una ricerca del criminale \u00e8 la lettera indirizzata al sindaco. Due agenti dell'FBI, \"Margaret Lukas\" e \"Cage\" si presentano a casa di Kincaid con la richiesta di partecipare all'indagine. Colpito dalla morte di alcuni bambini nella strage della metropolitana, il calligrafo accetta riluttante.\nUn aiuto da New York.\nFormatasi la squadra di intervento, composta da Lukas, Cage, Kincaid, \"Tobe Geller\" esperto informatico, \"C.P. Hardell\", \"Jerry Baker\", entrambi agenti speciali, e \"Leonard Hardy\", poliziotto di collegamento, il perito osserva la lettera e tutti gli elementi a disposizione rinvenuti sul \"sosco\" (sospetto sconosciuto) individuato come il mandante degli eccidi.\nPer approfondire le sue conoscenze si rivolge telefonicamente a un caro amico, Lincoln Rhyme, criminologo di fama, tetraplegico e bloccato a New York City. Gli indizi forniti da Ryme li conducono ad una prima analisi del sospetto, personaggio di estrema intelligenza che ha ricoperto di false prove il suo operato.\nIl secondo attentato \u00e8 vicino, ma con l'analisi del testo, Kincaid riesce a sventarlo in tempo, anche se il Becchino rimane a piede libero.\nProblemi in famiglia.\nContattati da un misterioso giornalista a riposo, \"Henry Czisman\", che \u00e8 a conoscenza di molte informazioni sul Becchino, serial killer conosciuto con altri nomi in diversi Stati, la squadra di indagine approfondisce la figura del mandante, riuscendo ad individuare la sua abitazione.\nGiunti sul posto vengono attaccati mentre sono in casa dal Becchino, Tobe Geller rischia la morte ma con coraggio riesce a salvarsi portando con s\u00e9 un diario, in cui sono racchiusi gli obiettivi dei prossimi attentati. Il testo \u00e8 illeggibile, bruciato nell'incendio dell'abitazione a seguito dell'attacco, ma Kincaid con pazienza, e l'aiuto del computer riesce lentamente a risalire a delle informazioni.\nUna telefonata improvvisa, giunta da casa sua, lo mette per\u00f2 in allarme. Il figlio, testimone anni prima di un tentativo di intrusione di un assassino vendicativo in casa, ha visto uno strano personaggio in giardino. Il padre, ossessionato dalla paura di perdere l'affido dei figli per negligenza, decide di rientrare in famiglia abbandonando momentaneamente le indagini.\nUscito di scena, la squadra su consiglio di Leonard Hardy si dirige verso un albergo, il Ritz Hotel. L'attentato non verr\u00e0 sventato, e decine di persone verranno colpite durante una festa su una barca, il Ritz Lady.\nLa politica.\n\"Jeffrey Kennedy\", sindaco della citt\u00e0, \u00e8 preoccupato; per i suoi cittadini e per le polemiche nate sulla sua figura a causa di queste stragi impunite. A rischio \u00e8 il suo progetto sull'educazione alle classi meno abbienti, e per ottenere visibilit\u00e0 positiva si dirige verso l'albergo, consigliato da una telefonata di Leonard Hardy.\nGiunto sul posto con troupe televisive al seguito, viene posto in stato di fermo dall'agente Cage, che pone il sindaco e la moglie sotto il controllo di \"C.P. Hardell\".\nLa festa di fine anno.\nIl Becchino ha il compito di uccidere, ma anche se non ricorda il motivo, non riesce ad eseguire completamente l'ordine ricevuto. Avvicinatosi ad un vicolo, vede un uomo con un bambino uscirne; uccide il primo e tiene il secondo in vita, portandolo con s\u00e9 nella convinzione di poterlo un giorno averlo come figlio.\nKincaid, rientrato nella squadra, esamina altri dettagli del diario, riuscendo ad individuare la zona dell'ultimo attentato; il parco cittadino dove si terr\u00e0 la festa di fine anno.\nGiunti sul luogo in forze, seguiti in incognito dal giornalista Czisman, inizia una perlustrazione a tappeto della zona. Sar\u00e0 per\u00f2 il giornalista ad accorgersi del sopraggiungere dell'assassino, riuscendo a sventare il primo attacco ma rimanendovi vittima.\nInseguito dalle forze di polizia e dall'FBI, il Becchino riuscir\u00e0 a farsi strada arrivando al palco delle autorit\u00e0. Sparando a caso, uccider\u00e0 l'agente Hardell, provocando la reazione del sindaco Kennedy, che, messosi all'inseguimento, riuscir\u00e0 a ferirlo. Rifugiatosi in un pullman, il Becchino viene circondato e, apparentemente, ucciso durante la colluttazione ed il rogo del mezzo.\nLa verit\u00e0.\nMargaret Lukas ha un segreto nel suo passato; dura nel carattere, forgiato da una tragedia in cui persero la vita il marito ed il figlio. La vicinanza di Kinkaid ha risvegliato in lei sentimenti che credeva oramai non appartenerle pi\u00f9; la stessa situazione che il calligrafo vive interiormente.\nNella sede centrale dell'FBI il poliziotto Leonard Hardy svela chi sia realmente; il mandante degli omicidi, il cui vero nome \u00e8 \"Edward Fielding\". Uccidendo chiunque gli si presenti davanti, raggiunge il caveau dove sono depositati i soldi del riscatto richiesto, 20 milioni di dollari, e si appropria di una parte di essi.\nKincaid nel frattempo ha scoperto dalla scrittura del finto poliziotto che egli non \u00e8 ci\u00f2 che dice di affermare. Riesce ad avvisare Margaret in tempo per evitarne la morte, ed inizia un inseguimento all'assassino. Individuata la casa di Fielding, grazie ad una deduzione di Kincaid, il mandante viene arrestato ed interrogato.\nIl Becchino altri non \u00e8 che l'internato di un manicomio criminale, sprovvisto di una zona del cervello a causa di un colpo di pistola e completamente dipendente dai desideri di Fielding.\nEgli non \u00e8 morto, come si credeva, ma aveva simulato, secondo un piano ordito dal suo mandante, uccidendo al suo posto l'autista del pullman. Seguendo gli ordini impartitigli da Fielding, il Becchino si reca a casa di Kincaid con l'intenzione di ucciderlo, ma, dopo una colluttazione con il perito, viene ucciso dal ragazzino che aveva sequestrato, figlio dell'uomo ucciso nel vicolo.\nKincaid e Lukas decideranno quindi di frequentarsi per creare una nuova famiglia, mentre si scoprir\u00e0 che il giornalista Czisman era il marito di una delle prime vittime del Becchino, e che Gilbert Havel era stato assoldato da Fielding ed ucciso da quest'ultimo per confondere le indagini.\nTelevisione.\nDal libro \u00e8 stato tratto nel 2010 un film per la TV dal nome \"La lacrima del diavolo,\" per la regia di Norma Bailey."}
{"id": "1103197", "revid": "124153912", "url": "https://it.wikipedia.org/wiki?curid=1103197", "title": "Connettore XLR", "text": "Il connettore XLR \u00e8 utilizzato comunemente per le connessioni elettriche nel campo dell'audio professionale e Hi-end. Colloquialmente viene chiamato \"connettore Cannon\" in riferimento al costruttore originale: la Cannon Electric (adesso parte della ITT Corporation come ITT Cannon). Questo connettore \u00e8 dotato di un sistema di blocco.\nIl connettore XLR \u00e8 usato per trasportare il segnale su una linea bilanciata, permettendo di collegare apparecchi a grande distanza senza perdita di qualit\u00e0 per il rumore di fondo captato. Ci\u00f2 \u00e8 reso possibile dalla presenza, oltrech\u00e9 della massa sul pin 1 e del segnale da trasportare sul pin 2, dello stesso segnale, ma invertito di polarit\u00e0 (anche detto, impropriamente, \"sfasato di 180\u00b0\") sul pin 3: all'apparato ricevente, oltre al segnale vero e proprio, sar\u00e0 presente su entrambi i cavi in fase e nella stessa quantit\u00e0 e tipo, il rumore eventualmente captato lungo il percorso. Il segnale verr\u00e0 quindi prelevato dai due cavi mediante un trasformatore o un amplificatore differenziale che, facendo appunto la differenza, ricever\u00e0 complessivamente un segnale pari alla somma delle ampiezze dei due segnali e canceller\u00e0 il rumore captato nel tragitto. \nStoria.\nIl connettore XLR \u00e8 stato prodotto per la prima volta negli Stati Uniti dalla Cannon Electric. La sigla \"XLR\" deriva dal nome originale \"Cannon X\"; in seguito, furono aggiunti prima un blocco (Latch) di sicurezza, e poi un isolante di gomma (Rubber) attorno ai poli. La sigla XLR \u00e8 a volte interpretata come \"eXtra Long Run\". Un connettore XLR pu\u00f2 avere diversi schemi di piedinatura, i tipi pi\u00f9 comuni sono a tre, quattro e cinque poli. Numerosi produttori, tra cui Neutrik e Alcatel, producono questi connettori, sia in versione con contatti a saldare che con terminazioni a perforazione d'isolante.\nIl tipo a tre poli (XLR3) \u00e8 stato utilizzato fin dal 1950 dalla Ampex per i segnali audio, con la convenzione di utilizzare il pin 2 come segnale di ritorno (o freddo) e il pin 3 come segnale positivo (o caldo). In seguito questa convenzione \u00e8 stata adottata anche da altre aziende produttrici di apparecchiature. La logica di questo standard \u00e8 che la successione 1-2-3 (dove il pin 1 rappresenta il contatto di massa o schermo) rispecchia la sequenza crescente della polarit\u00e0 (massa-negativa-positiva). Inoltre, essendo il pin 3 disposto in maniera asimmetrica, esso si identifica pi\u00f9 facilmente.\nSempre intorno al 1950 molte altre aziende, tra cui la Magnecord, principale concorrente dell'Ampex, hanno adottato un diverso standard di cablaggio di questo connettore che prevede l'utilizzo del pin 2 come terminale positivo. \nLa convenzione di polarit\u00e0 del pin 2 come terminale positivo \u00e8 stata adottata per tutti i livelli audio dai costruttori di molti paesi, ed \u00e8 stata esplicitamente standardizzata per l'uso nei microfoni nel 1975 dalla Commissione Elettrotecnica Internazionale (IEC) nella sua pubblicazione 268, parte 12.\nLa convenzione \u00e8 stata successivamente approvata per tutte le applicazioni dalla SMPTE (Society of Motion Picture and Television Engineers) nella sua raccomandazione RP-134-1986 e dall'European Broadcasting Union (EBU) nella Raccomandazione Tecnica EBU R50-1988. Nelle sue delibere, il gruppo di lavoro sulla normalizzazione della AES (Audio Engineering Society) ha determinato che una maggioranza considerevole di costruttori e utilizzatori negli USA stiano seguendo questa convenzione.\nIl gruppo ha concluso che, anche se ci sono valide argomentazioni tecniche e storiche per la convenzione pin 3 positivo, la convenzione del pin 2 positivo \u00e8 ora ampiamente standardizzata e commercialmente in uso e deve quindi essere riconosciuta, e questo sia per i segnali a livello microfonico che per quelli a livello di linea.\nApplicazioni.\n3 poli.\nNella sua versione a tre poli, il connettore XLR viene usato normalmente per la terminazione di linee audio bilanciate, ma spesso viene usato anche per segnali sbilanciati creando un corto circuito tra il polo di massa e quello freddo. \u00c8 praticamente l'unico tipo di connettore impiegato per il collegamento di microfoni, mentre per i segnali a livello di linea \u00e8 pi\u00f9 comunemente usato il jack stereo.\nBisogna fare attenzione alle apparecchiature che usano il polo 3 come caldo, perch\u00e9 pu\u00f2 capitare facilmente di invertire la polarit\u00e0 del segnale audio.\nSempre la versione tripolare viene usata per le connessioni audio di tipo digitale: in questo caso il sistema di modulazione usato non pone problemi nel caso di connessioni in controfase.\nLo standard EIA RS-297-A prevede che i connettori XLR3 per l'audio bilanciato siano cablati come da tabella:\nSi noti che n\u00e9 gli standard n\u00e9 i fabbricanti sono d'accordo su quale sia il modo migliore di collegare il pin numero 1, che sia alla schermatura del cavo, al filo di drenaggio o a un cavo separato collegato o meno alla schermatura.\nCommenti su AES48\nCome regola, il connettore maschio \u00e8 usato come uscita e il connettore femmina come ingresso. I microfoni hanno un connettore maschio integrato come uscita, mentre un cavo audio \u00e8 di tipo maschio/femmina. Il mixer audio presenta dei connettori femmina agli ingressi, mentre le uscite e i ritorni saranno maschi.\nEsistono diversi modelli di connettore \"combo\" femmina in grado di accettare sia XLR che Jack.\n4 poli.\nLa versione a 4 poli del connettore XLR viene impiegata per la connessione di cuffie microfoniche (che usano quattro fili) o per il trasporto di alimentazione elettrica in corrente continua a bassa tensione.\n5 poli.\nLa versione a 5 poli del connettore XLR \u00e8 usata per sistemi di comunicazione, cuffie microfoniche (microfono con massa e i due auricolari separati con massa) ed \u00e8 lo standard per connessioni DMX512, usato per il controllo dell'illuminazione di scena, consentendo di controllare da computer o centraline vari tipi di luci, intelligenti e classiche.\n6 poli.\nLa versione a 6 poli \u00e8 usata per postazioni di comunicazione a doppio canale, dove ogni canale usa tre dei sei poli disponibili.\n7 poli.\nLa versione a 7 poli del connettore XLR \u00e8 usata raramente. Un tipo di applicazione si ha sulle CCU delle telecamere Thomson 1647, per collegare l'intercom a doppio canale.\nIl \"power Cannon\" (detto anche \"XLR-LNE\") ha i poli protetti da un isolante rosso, e fu progettato come connettore di alimentazione. Fu sostituito dal pi\u00f9 comune connettore a vaschetta IEC e in seguito dal connettore PowerCon della Neutrik.\nAspetti costruttivi.\nIl connettore femmina XLR \u00e8 progettato per connettere il polo numero 1 (di solito la massa) prima degli altri. Questo permette di collegare o scollegare i connettori senza introduttore ronzii di massa, come succede per esempio con i connettori di tipo RCA."}
{"id": "1103205", "revid": "1776051", "url": "https://it.wikipedia.org/wiki?curid=1103205", "title": "Trasporti in Burkina Faso", "text": "Questa voce raccoglie le principali tipologie di Trasporti in Burkina Faso.\nTrasporti su rotaia.\nRete ferroviaria.\nIn totale sono utilizzabili nel paese solo 622\u00a0km di linee ferroviarie (dati 1995). Esistono due sole linee:\nSono realizzate in scartamento ridotto di 1000 mm e gestite da \"SITARAIL\" (in sostituzione della \"Soci\u00e9t\u00e9 del Chemins de Fer du Burkina\")\nCollegamento a reti estere contigue: \nReti metropolitane.\nTale nazione non dispone di sistemi di metropolitana.\nReti tranviarie.\nTale nazione non dispone di servizio tranviario.\nTrasporti su strada.\nRete stradale.\nIn totale: 12.506\u00a0km (dati 1996)\nReti filoviarie.\nAttualmente in Burkina Faso non esistono filobus. \nAutolinee.\nNella capitale, Ouagadougou, ed in poche altre zone abitate, operano aziende pubbliche e private che gestiscono i trasporti urbani, suburbani ed interurbani esercitati con autobus.\nPorti e scali.\nnessuno.\nTrasporti aerei.\nAeroporti.\nAeroporti pavimentati:\nAeroporti non pavimentati:"}
{"id": "1103209", "revid": "28592", "url": "https://it.wikipedia.org/wiki?curid=1103209", "title": "Conte Verde", "text": ""}
{"id": "1103213", "revid": "1543377", "url": "https://it.wikipedia.org/wiki?curid=1103213", "title": "Donne in nero", "text": "Le Donne in Nero (Ebraico: \u05e0\u05e9\u05d9\u05dd \u05d1\u05e9\u05d7\u05d5\u05e8, \"Nashim BeShahor\") \u00e8 un movimento pacifista internazionale che conta all'incirca 10 000 donne in tutto il mondo. Il primo gruppo venne fondato da alcune donne israeliane a Gerusalemme nel gennaio del 1988, in seguito allo scoppio della prima intifada, per protestare contro l'occupazione israeliana dei territori palestinesi.\nStoria.\nLe Donne in Nero nacquero dall'iniziativa di nove donne di Gerusalemme per diventare un movimento nazionale che raggiunse il suo apice al culmine dell'intifada con alcune centinaia di donne presenti in una trentina di differenti localit\u00e0 in tutto Israele. \nNel gennaio 1988, tre settimane dopo lo scoppio della prima Intifada del dicembre 1987, un piccolo gruppo di donne israeliane cominci\u00f2 a organizzare delle veglie della durata di un'ora che si tenevano ogni venerd\u00ec presso vari incroci di strade principali e centri cittadini, indossando abiti neri e mostrando cartelli neri a forma di mano con le scritte bianche \u201cFermate l\u2019Occupazione\u201d. Reagendo a ci\u00f2 che consideravano una grave violazione dei diritti umani da parte dei soldati israeliani nei Territori Occupati, le Donne in Nero si riunivano con qualsiasi condizione atmosferica e a prescindere da qualsiasi circostanza politica (eccetto per una sospensione di tre settimane durante la prima guerra del Golfo nel 1991). Le veglie si tennero ininterrottamente fino al 1994, dopo la firma degli accordi di Oslo, quando il movimento si sciolse ufficialmente. Nell'ottobre 2000, con lo scoppio della seconda Intifada, le proteste si riattivarono e si estesero ad altri paesi.\nInizialmente costituite da piccoli gruppi, le veglie delle Donne in Nero si diffusero tramite passaparola, ispirando altre donne desiderose di prendere parte attiva alla protesta. La partecipazione delle donne, anche di quelle lontane dai centri di attivismo, fu agevolata dalla semplice struttura delle veglie che si potevano ripetere in altri luoghi. Non era necessario recarsi nelle grandi citt\u00e0 o avere un certo peso politico; le partecipanti potevano portare con s\u00e9 i figli e fare dichiarazioni di immediata visibilit\u00e0. In pochi mesi si vennero a creare 39 presidi in diverse localit\u00e0 in tutto il paese e alcuni di questi vedevano donne arabe ed ebree manifestare insieme.\nQuasi tutte le veglie assunsero alcuni principi di base comuni: ogni veglia \u00e8 autonoma e pu\u00f2 stabilire le proprie regole e principi, nessuno pu\u00f2 parlare a nome dell'intera manifestazione e nessuna di esse pu\u00f2 parlare a nome dell'intero movimento. Tra molti gruppi si diffuse la struttura femminista \u2013 nessuna organizzazione gerarchica, ricerca del consenso generale nel prendere le decisioni e risposte non violente alle provocazioni \u2013 non come atto consapevolmente imposto, bens\u00ec come una pratica che si fece strada spontaneamente. Per molte donne questo fu il loro primo incontro con il femminismo e fu uno degli elementi che legarono molte alle veglie.\nLe Donne in Nero sono un movimento originariamente costituito da sole donne, e apparentemente si inserirono in continuit\u00e0 con le altre organizzazioni pacifiste di donne gi\u00e0 presenti nella societ\u00e0 israeliana. Rispetto a tali istituzioni esse furono, tuttavia, un organismo molto diverso poich\u00e9 presentavano un differente, seppur non evidente, sistema simbolico. Esse ridefinirono la tradizionale percezione della femminilit\u00e0 e della lotta politica, e pertanto divennero espressione di un messaggio femminista.\nTale processo di ridefinizione avvenne attraverso tre mezzi originali che insieme costituirono il veicolo del messaggio delle Donne in Nero: il linguaggio del corpo, il colore nero e la costante presenza nel tempo e nello spazio. Attraverso una visione femminista le Donne in Nero utilizzarono i loro corpi e il loro pensiero per esprimersi in pubblico sfidando le norme sociali, dato che il ruolo tradizionalmente riservato alla donna era la sfera privata. L'uso del corpo della donna per protestare contro l'oppressione politica stabilisce il legame tra l'esperienza della donna e la politica nazionale, tra l'Occupazione israeliana dei Territori palestinesi e l'occupazione maschile del corpo della donna \u2013 in ebraico la parola occupazione (Ebraico: \u05db\u05d9\u05d1\u05d5\u05e9, \"kibush\") ha un doppio significato, sia militare che sessuale. Indossare il nero in alcune culture significa lutto, e, oltre a esprimere afflizione e sofferenza per l'occupazione, l\u2019atto femminista di vestirsi in nero trasform\u00f2 il tradizionale lutto passivo delle donne per i caduti in battaglia in un potente rifiuto della logica della guerra. Infine, la costante presenza nel tempo e nello spazio, con veglie che si tenevano con regolarit\u00e0 nei principali luoghi pubblici di diverse localit\u00e0 del paese, fece entrare in contatto con la manifestazione persone di diverse estrazioni sociali.\nOggi in Israele si tengono quattro veglie regolari in cui le donne dimostrano con cartelli contenenti lo slogan \u201cFermate l\u2019Occupazione\u201d. Le veglie hanno luogo ogni venerd\u00ec dalle 13 alle 14 nei seguenti luoghi:\nAttivit\u00e0.\nLe Donne in Nero si oppongono attivamente all'ingiustizia, alla guerra, al militarismo (questione fondamentale \u00e8 la sfida alle politiche militaristiche dei governi) e alle altre forme di violenza. Le azioni delle Donne in Nero sono dei presidi non violenti generalmente formati da sole donne che stanno in piedi in un luogo pubblico, in silenzio, tenendo dei cartelloni e distribuendo volantini. Oltre a queste veglie, i gruppi delle Donne in Nero praticano molte altre forme di azioni dirette non violente, come ad esempio dei sit-in presso strade principali o l'accesso in basi militari rifiutandosi di accettare ordini.\nEsse non si ritengono un\u2019organizzazione, bens\u00ec un mezzo di comunicazione e una formula per agire.\nDiffusione.\nAlcuni mesi dopo il primo raduno delle Donne in Nero in Israele, anche in altri paesi cominciarono a svolgersi delle veglie di solidariet\u00e0, con donne vestite di nero che tenevano cartelli con slogan simili. Il movimento si diffuse spontaneamente di paese in paese, in ogni posto in cui le donne volevano dichiararsi contrarie alla violenza e all'ingiustizia. I primi riscontri arrivarono dal Canada e dagli Stati Uniti, in seguito si diffusero in Europa, a partire dall'Italia, e in Australia. Alcune di queste prime veglie di solidariet\u00e0 erano formate da donne ebree e palestinesi, mentre altre erano composte soprattutto da donne ebree.\nIn breve tempo una coalizione nordamericana, la Jewish Women's Committee to End the Occupation (JWCEO) fondata a New York nell'aprile 1988, cominci\u00f2 a organizzare delle veglie in solidariet\u00e0 delle Donne in Nero e altri gruppi pacifisti di donne israeliane e palestinesi. Una newsletter inviata dal JWCEO, che conteneva una completa descrizione delle veglie e delle conferenze in Israele cos\u00ec come notizie di attivit\u00e0 pacifiste in tutto il nord America, sollecitava le comunit\u00e0 ebraiche del nord America a supportare pubblicamente gli israeliani attivi per la pace e in particolare di mostrare solidariet\u00e0 con le veglie delle Donne in Nero in Israele. Alcuni di questi gruppi scelsero il nome di Donne in Nero e tennero delle veglie regolari, anche se non settimanalmente in tutti luoghi, mentre altri assunsero altri nomi e diverse strategie d'azione. Molte Donne in Nero israeliane erano in stretto contatto con il JWCEO, condividevano le informazioni e talvolta ricevevano delle donazioni destinate a specifici progetti, ma al di l\u00e0 dell'aiuto materiale, questi gruppi d'oltremare fornirono un consistente supporto emotivo ai gruppi israeliani.\nNel primo decennio della loro esistenza, e finch\u00e9 non ebbero ricevuto le newsletter del JWCEO con le fotografie delle veglie nelle citt\u00e0 nordamericane, le Donne in Nero israeliane non avevano piena consapevolezza di non costituire un fenomeno isolato. Divennero ben presto un esempio per altre donne, e presero parte di un movimento di donne a livello mondiale che si poneva l'obbiettivo di porre fine alla violenza e alla guerra. La prima vera espressione della sorellanza internazionale delle Donne in Nero fu nel marzo 1990, quando una ventina di associazioni tenne delle veglie di solidariet\u00e0 in diverse localit\u00e0 europee, del nord e sud America per celebrare la festa internazionale della donna.\nNel corso degli anni '90 le veglie delle donne in nero si propagarono spontaneamente in molti paesi, e molte di queste non avevano nulla a che fare con l'occupazione israeliana. In Italia le Donne in Nero protestarono per varie questioni, dall'occupazione israeliana alla violenza della criminalit\u00e0 organizzata, e contribuirono a diffondere questo fenomeno in altri paesi europei. In Germania il movimento avrebbe avuto origine dalla protesta contro la vendita di sostanze chimiche al governo iracheno da parte di imprese tedesche, e in seguito si oppose al Neo-Nazismo, al razzismo nei confronti dei lavoratori migranti e agli armamenti nucleari. La prima veglia delle Donne in Nero che si tenne in Asia fu nel 1994 a Bangalore, per protestare contro la distruzione di una moschea a Ayodhya; in India tennero inoltre delle veglie per richiedere la fine del maltrattamento delle donne da parte dei fondamentalisti religiosi. Durante la guerra nei Balcani le Donne in Nero a Belgrado furono un profondo esempio di cooperazione etnica che fu di ispirazione per i loro compatrioti e compatriote. Un'importante vigilia internazionale si tenne il 4 settembre 1995 a Huairou, Cina, con pi\u00f9 di 3000 donne provenienti da diverse parti del mondo che richiedevano la fine di violenze e aggressioni ovunque esistessero.\nMaggior cooperazione tra le varie manifestazioni delle Donne in Nero si ebbe a partire dal 2001, quando delle liste create in Spagna, Israele e Stati Uniti cominciarono a circolare nel web e connettere i diversi gruppi e, con il sostegno della Coalizione delle Donne per la Pace (Coalition of Women for Peace), vennero organizzate due azioni congiunte in giugno e in dicembre; furono mobilitate migliaia di donne in centinaia di localit\u00e0 di tutto il mondo che chiedevano la pace tra Palestina e Israele.\nAltri paesi di cui si \u00e8 a conoscenza dello svolgimento di presidi sono Australia, Austria, Azerbaijan, Belgio, Canada, Danimarca, Francia, Giappone, Inghilterra, Irlanda del Nord, Isole Maldive, Messico, Paesi Bassi, Spagna, Svezia, Svizzera, Turchia e USA.\nRiconoscimenti.\nIl movimento delle Donne in Nero \u00e8 stato insignito del Millennium Peace Prize for Women, conferito dal Fondo di sviluppo delle Nazioni Unite per le donne (UNIFEM) nel 2001. Nello stesso anno il movimento internazionale, rappresentato dal gruppo serbo e israeliano, fu anche candidato per il Premio Nobel per la Pace. Il gruppo israeliano vinse anche l\u2019Aachen Peace Prize (1991), il premio per la pace della citt\u00e0 di San Giovanni d\u2019Asso (1994) e il \u201cPeacemaker Award\u201d del Jewish Peace Fellowship (2001)."}
{"id": "1103217", "revid": "226458", "url": "https://it.wikipedia.org/wiki?curid=1103217", "title": "Giuseppe Olivi (podest\u00e0)", "text": "Visse la tragedia del 1848 arringando la folla dal pronao del Duomo, proclamando la liberazione di Treviso dagli austriaci, e, come autorevole presidente del successivo Governo provvisorio, tratt\u00f2 poi la resa evitando che la citt\u00e0 fosse messa a ferro e fuoco. \nPer questo fu salutato dai suoi concittadini \u201cPadre della Patria\u201d. Inoltre, applicando originali sistemi da lui ideati, fu anche il pioniere della coltura bacologica e delle industrie seriche che rappresentarono, fino all'inizio della seconda guerra mondiale, la principale ricchezza della Provincia. I suoi figli, tutti valorosi patrioti del Risorgimento, parteciparono alla difesa di Venezia col Manin e uno di loro, Antonio Olivi giovane ufficiale, mor\u00ec durante la battaglia della Sortita di Mestre del 27 ottobre 1848. A questi \u00e8 intitolata una via di Mestre.\nGiuseppe Olivi viene ricordato in una lapide posta nell'androne di Ca' Sugana, sede del municipio di Treviso."}
{"id": "1103222", "revid": "599013", "url": "https://it.wikipedia.org/wiki?curid=1103222", "title": "Apticit\u00e0", "text": "Il termine apticit\u00e0 (derivato dal greco \"haptein\", legare) viene usato in chimica di coordinazione per descrivere come un gruppo di atomi contigui di un legante si coordina ad un atomo centrale. Il termine si usa in genere con leganti che contengono sistemi \u03c0 estesi, o quando un'interazione agostica non \u00e8 evidente dalla formula. \nL'apticit\u00e0 di un legante si indica con la lettera greca 'eta', \u03b7. Tramite la notazione \u03b7n, con \"n\" si indica il numero di atomi contigui del legante che sono legati al metallo. La figura seguente illustra diversi modi di coordinazione del ciclopentadienile rispetto a un metallo generico (M). I termini \u03b75, \u03b73 e \u03b71 si leggono rispettivamente come \"pentaapto\", \"triapto \" e \"monoapto\".\nStoria.\nA met\u00e0 degli anni cinquanta apparve chiara la necessit\u00e0 di un'ulteriore nomenclatura per i composti organometallici, dopo che Dunitz, Orgel e Rich avevano determinato tramite diffrazione dei raggi X la struttura del composto a sandwich ferrocene, dove il metallo \u00e8 posto tra due leganti arenici paralleli tra loro. Cotton coni\u00f2 in seguito il termine apticit\u00e0 (derivato dal greco \"haptein\", legare) proponendo di anteporre la notazione \u03b7n al nome dell'olefina per indicare il numero di atomi contigui legati al metallo. La notazione di apticit\u00e0 fu poi estesa a tutti i possibili leganti, senza limitarsi a leganti organici. \nAlcuni composti storicamente importanti dove la coordinazione di leganti richiede la notazione dell'apticit\u00e0 sono i seguenti:\nVariazioni di apticit\u00e0.\nL'apticit\u00e0 di un legante pu\u00f2 variare durante una reazione. Ad esempio nella seguente reazione redox un anello \u03b76-benzene diventa \u03b74-benzene:\nVariazioni di apticit\u00e0 possono aver luogo durante una reazione di sostituzione:\nQui un legante \u03b75-ciclopentadienile diventa \u03b73-ciclopentadienile, lasciando spazio sul metallo per coordinare un altro legante a 2 elettroni, L. Dopo la rimozione di un legante CO il ciclopentadienile dona altri due elettroni e ridiventa \u03b75-ciclopentadienile. Anche il cosiddetto effetto indenile coinvolge variazioni di apticit\u00e0.\nApticit\u00e0 e denticit\u00e0.\nL'apticit\u00e0 non deve essere confusa con la denticit\u00e0, che si applica a leganti polidentati coordinati ad un atomo centrale tramite atomi donatori non contigui. Se si vuole (o se \u00e8 necessario) specificare la denticit\u00e0, gli atomi che si coordinano sono identificati dalla notazione \u03ba. Ad esempio quando il 1,2-Bis(difenilfosfino)etano (Ph2PCH2CH2PPh2) si coordina a NiCl2, secondo le regole di nomenclatura il nome del complesso che si forma \u00e8 dicloro[etano-1,2-diilbis(difenilfosfano)-\u03ba2P]nickel(II). Quando gli atomi coordinati sono contigui si usa invece la notazione \u03b7. Ad esempio secondo le regole di nomenclatura il dicloruro di titanocene \u00e8 diclorobis(\u03b75-2,4-ciclopentadienil)titanio. \nApticit\u00e0 e flussionalit\u00e0.\nMolecole con leganti ad apticit\u00e0 multipla sono spesso \"flussionali\", o detto altrimenti \"stereochimicamente non rigidi\". I complessi organometallici di questo tipo appartengono per lo pi\u00f9 a due categorie:"}
{"id": "1103223", "revid": "123495412", "url": "https://it.wikipedia.org/wiki?curid=1103223", "title": "Vincenzo Cappelletti", "text": "Biografia.\nDopo gli studi liceali classici, si laurea prima in medicina poi in filosofia. Nel 1967, consegue la libera docenza in storia della scienza che, dal 1968 al 1971, insegna, per incarico, all'Universit\u00e0 di Perugia, quindi, dal 1972, all'Universit\u00e0 La Sapienza di Roma dove, nel 1980, consegue l'ordinariato; ha successivamente insegnato la stessa disciplina all'Universit\u00e0 Roma Tre fino al 2002, quando \u00e8 andato in quiescenza.\nNel 1956, inizia a collaborare con l'Istituto dell'Enciclopedia Italiana di Roma, fino a diventarne, nel 1969, vicedirettore generale, quindi, l'anno successivo, direttore generale, carica che manterr\u00e0 fino al 1992. Questo periodo, vedr\u00e0 una progressiva affermazione sia in campo nazionale che internazionale dell'Istituto, con un forte incremento nella produzione delle opere nonch\u00e9 l'apertura di nuovi ed innovativi progetti editoriali.\nDal 1992 al 2002, \u00e8 vicepresidente (carica condivisa con Roberto Pontremoli) e direttore scientifico dell'Enciclopedia Italiana, carica rivestita negli anni trenta da Giovanni Gentile, poi da Gaetano De Sanctis, quindi da Aldo Ferrabino di cui Cappelletti sar\u00e0 appunto collaboratore negli anni 50'. Gi\u00e0 condirettore della rivista di storia della scienza \"Physis\" (dal 1991) e degli \"Archives Internationales d'Histoire des Sciences\", dirige, dal 1956, \"Il Veltro. Rivista della civilt\u00e0 italiana\" (da lui fondata assieme a Aldo Ferrabino), nonch\u00e9 presiede la casa editrice Studium. \u00c8 anche socio storico dei \"Marted\u00ec Letterari\".\nDal 1970 al 2011, \u00e8 presidente della Domus Galilaeana di Pisa e, dal 1989 al 1997, dell'Acad\u00e9mie Internationale d'Histoire des Sciences. Dal 1999, \u00e8 presidente della Societ\u00e0 Italiana di Storia della Scienza (presidente onorario dal 2011) e, dal 1997 al 2010, dell\"'Istituto Accademico\" di Roma. Inoltre, dal 2001 al 2005, \u00e8 commissario straordinario dell'Istituto Italiano di Studi Germanici, quindi presidente dal 2006 al 2011, promuovendone il passaggio da istituzione culturale a ente di ricerca. Presiede inoltre, dal 1988, la \"Societ\u00e0 Europea di Cultura\", fra gli anni 80' e 90' il \"Centro Italiano di Sessuologia\" (CIS), la \"Fondazione Nazionale \"C. Collodi\"\" dal 1989, il Consorzio BAICR-Sistema Cultura (Biblioteche e Archivi Istituti Culturali di Roma) dal 1991, la \"Fondazione FUCI\" dal 1996 al 2011. \nLa sua attivit\u00e0 scientifica ha riguardato inizialmente la storia e l'epistemologia delle scienze biologiche nella Germania dell'Ottocento, quindi le teorie psicoanalitiche, in particolare la psicoanalisi freudiana e la psicologia analitica, nei loro rapporti con le altre discipline socio-umanistiche, fra cui l'antropologia, la politica e la filosofia. Ha anche curato collectanee su aspetti del pensiero nonch\u00e9 le opere di alcuni scienziati del Settecento e dell'Ottocento, fra cui Giovanni Battista Morgagni, Emil Du Bois-Reymond, Rudolf Virchow, Hermann von Helmholtz. Quindi, dopo aver ulteriormente approfondito gli aspetti storiografici e metodologici delle scienze esatte e naturali, i suoi interessi di ricerca si sono rivolti verso la filosofia e la sociologia delle scienze, analizzando, sia dal punto di vista storiografico che epistemologico, i rapporti storico-dialettici fra scienza e societ\u00e0, con particolare riguardo alle scienze umane.\nRiconoscimenti.\nDottore \"honoris causa\" dell'Universit\u00e0 di El Salvador e di Moron-Buenos Aires, \u00e8 stato socio straniero dell\u2019\"Accademia delle Scienze\" di Bucarest. Nel 1991, riceve il Premio internazionale Montaigne per le scienze umane. Medaglia d'oro al merito accademico, \u00e8 insignito, nel 2003, della medaglia Koir\u00e9 dell\"'Acad\u00e9mie Internationale d'Histoire des Sciences\" e, per due volte, della medaglia d'oro al merito della cultura italiana, sia per gli sviluppi dell'Enciclopedia Italiana che per la promozione degli studi di storia della scienza."}
{"id": "1103224", "revid": "44939", "url": "https://it.wikipedia.org/wiki?curid=1103224", "title": "Denticit\u00e0", "text": ""}
{"id": "1103236", "revid": "287204", "url": "https://it.wikipedia.org/wiki?curid=1103236", "title": "La Borinquena", "text": ""}
{"id": "1103237", "revid": "1564499", "url": "https://it.wikipedia.org/wiki?curid=1103237", "title": "'U Panarijdde", "text": "U Panaridde fu un settimanale folcloristico tarantino di politica, satira e vita cittadina, fondato nel 1902 da Vincenzo Leggieri, redatto successivamente dal figlio Edmondo Leggieri e non pi\u00f9 stampato a partire dal 1953.\nIl nome deriva dal termine \"Panarijdde\" del dialetto tarantino, che, come sottotitola la testata, \"i\u00e9 quidde piccinne ca non lasse de pede a nisciune\" (\u00e8 quel bambino che non lascia perdere nessuno); si riferisce, in pratica, al classico \"bambino di strada\", non necessariamente in grave stato di abbandono."}
{"id": "1103250", "revid": "399", "url": "https://it.wikipedia.org/wiki?curid=1103250", "title": "Torre del Pozzo", "text": "Torre del Pozzo (\"Torre su Puttu\" nell'idioma locale) \u00e8 una borgata marina del comune di Cuglieri in provincia di Oristano.\nIl suo nome deriva dalla presenza della caratteristica torre d'avvistamento ispanica presente in diverse localit\u00e0 marine sarde e da un pozzo naturale scavato dall'erosione che dal promontorio va al mare. Il corridoio aperto nella roccia raggiunge il mare aperto ed \u00e8 percorribile dai sub.\nLa borgata si caratterizza per un'architettura singolare e poco omogenea, fatta di case indipendenti di discrete dimensioni. Tuttora in funzione il primo edificio in legno della borgata \"la Capanna\" (un ristorante) che ha mantenuto il caratteristico esterno ligneo.\nDa qui ha inizio la spiaggia di Is Arenas il cui primo tratto \u00e8 roccioso fino quasi a un chiosco bar che viene aperto in estate, da qui in poi \u00e8 solo sabbia fino alla fine della spiaggia."}
{"id": "1103252", "revid": "1972771", "url": "https://it.wikipedia.org/wiki?curid=1103252", "title": "Metodo Condorcet", "text": ""}
{"id": "1103256", "revid": "1728", "url": "https://it.wikipedia.org/wiki?curid=1103256", "title": "August Graf von Platen", "text": ""}
{"id": "1103257", "revid": "112558559", "url": "https://it.wikipedia.org/wiki?curid=1103257", "title": "Fun'ya no Watamaro", "text": "Discendente dell'Imperatore Tenmu, e divenuto confidente dell'Imperatore Heizei, fu il terzo generale nella storia del Giappone a ricevere il titolo di Seii Taish\u014dgun, alla morte di Sakanoue no Tamuramaro nell'813. Come sh\u014dgun stabilizz\u00f2 le conquiste di Tamuramaro, pacificando i territori occupati dalle popolazioni barbare emishi."}
{"id": "1103262", "revid": "121514314", "url": "https://it.wikipedia.org/wiki?curid=1103262", "title": "All the Best!", "text": "All the Best! \u00e8 il diciannovesimo album da solista di Paul McCartney, sua seconda raccolta di successi, pubblicata il 2 novembre 1987.\nNella versione britannica contiene anche l'inedita \"Once Upon a Long Ago\". Come su \"Wings Greatest\", i brani che erano originariamente accreditati a \"Paul e Linda McCartney\", ora sono accreditati al solo \"Paul McCartney\".\n\"All the Best!\" fu un notevole successo nel Regno Unito, dove raggiunse la seconda posizione in classifica (venendo scalzato dall'album di debutto di George Michael \"Faith\") e, nonostante avesse raggiunto soltanto la posizione numero 62 negli Stati Uniti, fu certificato dalla RIAA doppio disco di platino. Nel mondo le vendite totali del disco si attestano attorno ai cinque milioni di copie.\nVersione su CD.\nNella versione su CD sono assenti \"Maybe I'm Amazed\", \"Goodnight Tonight\" e \"With A Little Luck\". La versione \u00e8 su un solo CD, al contrario della versione su vinile che comprende due dischi.\nBox set.\n\"All the Best!\" \u00e8 stato pubblicato anche in versione box set in edizione limitata, contenente nove 45 giri con i seguenti brani cos\u00ec accoppiati:"}
{"id": "1103265", "revid": "1851848", "url": "https://it.wikipedia.org/wiki?curid=1103265", "title": "Andrea Rivera", "text": "A Roma \u00e8 molto noto come animatore delle notti trasteverine in numerosi locali e per le strade, dove si \u00e8 esibito come chitarrista, cercando un nuovo modo di comunicare basato sulle tecniche degli artisti di strada e del teatro canzone. Proprio questo filone teatrale, da lui ripercorso sulla scia di Giorgio Gaber, denunciando con toni fortemente critici le mode e i costumi della societ\u00e0 di oggi, gli ha valso nel 2004 la menzione della giuria al \"Premio Gaber\", per \"talento e coraggio\".\nAl cinema, \u00e8 stato uno dei protagonisti del film \"Dentro la citt\u00e0\" di Andrea Costantini, nel 2004; \u00e8 stato inoltre fra gli interpreti del film per la tv \"Il generale Dalla Chiesa\", di Giorgio Capitani.\nNel 2006 ha condotto, su SkyTV, il programma \"Iride Caff\u00e8\". Ha pubblicato nel 2008 \"Prossime aperture\", il suo primo lavoro discografico che contiene dodici tracce, tra prosa e canzoni. Nel 2010 pubblica il libro \"Me li suono e me la canto\" (Rizzoli) con un disco allegato di nuove canzoni originali. Nel 2014 presenta il suo secondo disco \"Verranno giorni migliori\", realizzato per la FioriRari con la produzione artistica di Roberto Angelini e Daniele \"Mr.Coffee\" Rossi Dal 2013 \u00e8 tra i conduttori del concerto del Primo Maggio di Taranto insieme a Valentina Correani e Valentina Petrini.\nLa festa del 1\u00ba maggio 2007.\nIl 1\u00ba maggio 2007, in occasione della festa del lavoro, \u00e8 stato fra i conduttori del tradizionale concerto del Primo Maggio a Roma.\nRivera \u00e8 stato oggetto di un'accesissima polemica avviata sulle colonne dell'Osservatore Romano contro un intervento satirico che prendeva di mira l'avversione della gerarchia cattolica nei confronti delle teorie evoluzionistiche:\nUn altro intervento prendeva di mira il rifiuto del Vicariato di Roma alla celebrazione religiosa del funerale di Piergiorgio Welby per il suo rifiuto dell'accanimento terapeutico:\nIl giorno successivo al concerto, l'organo ufficiale della Santa Sede, defin\u00ec le parole di Rivera come un \u00abvile attacco\u00bb paragonabile ad un \u00abatto di terrorismo\u00bb, teorizzando la possibilit\u00e0 che potessero fomentare azioni lesive nei confronti di esponenti della Chiesa (\u00ab\u00c8 terrorismo alimentare furori ciechi e irrazionali contro chi parla sempre in nome dell'amore. \u00c8 vile e terroristico lanciare sassi, questa volta addirittura contro il Papa, sentendosi coperti dalle grida di approvazione di una folla facilmente eccitabile\u00bb), quali monsignor Angelo Bagnasco, presidente della CEI, da poco fatto oggetto di intimidazioni e minacce da parte di ignoti.\nDall'intervento di Rivera si sono subito dissociati i segretari di CGIL, CISL e UIL, organizzatori del concerto, definendola \u00abfuori luogo\u00bb rispetto alla manifestazione. La Rai ha precisato di non avere alcuna responsabilit\u00e0 rispetto alle opinioni espresse da Rivera.\nI politici e i media si sono divisi nel giudizio sull'episodio: condannando il comportamento di Rivera o sostenendo il suo diritto di libera espressione del proprio pensiero (garantito dalla Costituzione italiana all'art. 21). Rivera ha ricevuto il sostegno di Dario Fo e Daniele Luttazzi.\nIn seguito Rivera si \u00e8 dichiarato \u00abprofondamente dispiaciuto di aver creato polemiche cos\u00ec accese nel mondo televisivo, politico e religioso\u00bb e \u00abconsapevole di non aver fatto delle esternazioni leggere\u00bb, ma che non era sua intenzione offendere il Papa e la Chiesa, affermando per\u00f2 che \u00abper me \u00e8 sovrano il popolo e non gli autori del concerto; voglio dare voce alla gente comune che non pu\u00f2 mai dire in tv quel che pensa\u00bb, \u00abnon \u00e8 forse vero che a Welby sono stati negati i funerali concessi invece a Pinochet? Chi \u00e8 allora l'ipocrita?\u00bb."}
{"id": "1103275", "revid": "1784492", "url": "https://it.wikipedia.org/wiki?curid=1103275", "title": "Profesionalen Futbolen Klub Lokomotiv Sofija", "text": "Il Profesionalen Futbolen Klub Lokomotiv Sofija (in bulgaro \u041f\u0440\u043e\u0444\u0435\u0441\u0438\u043e\u043d\u0430\u043b\u0435\u043d \u0424\u0443\u0442\u0431\u043e\u043b\u0435\u043d \u041a\u043b\u0443\u0431 \u041b\u043e\u043a\u043e\u043c\u043e\u0442\u0438\u0432 \u0421\u043e\u0444\u0438\u044f), spesso abbreviato PFC Lokomotiv Sofia o pi\u00f9 semplicemente Lokomotiv Sofia, \u00e8 una societ\u00e0 calcistica bulgara della capitale Sofia. Milita nella P\u0103rva liga, la massima divisione del campionato bulgaro di calcio.\nIl club \u00e8 stato unito allo Slavia Sofia per un breve periodo ed \u00e8 associato ai lavoratori delle ferrovie bulgare.\nStoria.\nIl club viene fondato il 28 ottobre 1929 come \"ZHSK\" da un gruppo di ferrovieri. Vince il suo primo campionato nella stagione 1939-1940. La vittoria arriva anche qualche anno pi\u00f9 tardi, nel campionato 1945, a cui seguono due secondi posto nelle due edizioni successive.\nDopo due vittorie nella Coppa di Bulgaria nel 1948 e nel 1953 arriva anche il terzo successo in campionato, nella stagione 1963-1964. La stagione successiva ottiene un altro secondo posto in campionato, ma soprattutto la prima partecipazione alla Coppa dei Campioni. Qui per\u00f2, dopo aver sconfitto nel primo turno gli svedesi del Malm\u00f6, viene eliminato al secondo turno dagli ungheresi del Gy\u0151r.\nNel 1969 il Lokomotiv si unisce con i concittadini dello Slavia Sofia, e questo sodalizio dura fino al 1971. \u00c8 del 1973 la vittoria della Coppa dei Balcani.\nFinalmente, dopo due finali di coppa nazionale perse nel 1975 e nel 1977, nella stagione 1977-1978 c'\u00e8 da registrare un nuovo trofeo: la quarta vittoria del campionato, a cui fa seguito un terzo posto l'anno successivo. Proprio grazie a questo piazzamento il Lokomotiv raggiunge i quarti di finale nella Coppa UEFA 1979-1980, miglior risultato di sempre a livello europeo. Un nuovo trofeo viene aggiunto nel 1982, la terza coppa nazionale. Fino alla met\u00e0 degli anni novanta il Lokomotiv ottiene solo qualche piazzamento che gli consente di disputare la Coppa UEFA, pur senza molta fortuna.\nLa stagione 1994-1995 \u00e8 certamente da incorniciare: quarta vittoria nella Coppa di Bulgaria e secondo posto in campionato, sebbene staccato di undici punti dai campioni del Levski. Negli anni a venire il Lokomotiv ha ottenuto qualche piazzamento nelle posizioni di vertice del campionato. Queste gli hanno consentito di partecipare alle competizioni europee, ma sempre senza andar mai oltre il primo turno del tabellone principale.\nAl termine della stagione 2014-2015, conclusa al 3\u00ba posto nella massima divisione (A PFG), viene retrocesso in terza serie (V PFG) per problemi economici e successivamente escluso anche da questo campionato. Dalle ceneri del club dissolto, nasce, nei mesi successivi, ad opera di alcuni giocatori del passato, il FC Lokomotiv 1929 Sofia, che viene iscritto al campionato di quarta serie per poi ottenere, al termine della stagione 2015-2016, la promozione in terza divisione (V PFG).\nIl 29 luglio 2016, insieme con il , altra compagine di Sofia, il Lokomotiv salta un livello della gerarchia calcistica nazionale e viene iscritto alla Vtora liga, dove ottiene il sesto posto nel 2016-2017 e il secondo nel 2017-2018, quando accede agli spareggi promozione-retrocessione (\u00e8 eliminata dal ). A causa della regola secondo cui una squadra pu\u00f2 partecipare alla P\u0103rva liga solo se ha almeno tre anni di esistenza, la squadra, anche in caso di promozione ottenuta sul campo, non avrebbe potuto competere in massima serie fino al 2019-2020. Nella stagione 2020-2021 il Lokomotiv si piazza secondo in Vtora liga, la seconda serie bulgara, e torna in massima serie dopo sei anni di assenza.\nOrganico.\nRosa 2021-2022.\n\"Aggiornata al 4 ottobre 2021.\""}
{"id": "1103289", "revid": "46291", "url": "https://it.wikipedia.org/wiki?curid=1103289", "title": "Origanum vulgare", "text": "L'origano comune (nome scientifico \"Origanum vulgare\" ) \u00e8 una pianta perenne aromatica appartenente alla famiglia delle Lamiaceae ed ampiamente utilizzata come spezia.\nEtimologia.\nIn tempi moderni, prima ancora di Linneo \u00e8 stato il botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) a descrivere questa pianta. L'etimologia del nome del genere si pu\u00f2 far risalire a 2000 anni prima presso i greci, forse da Teofrasto (371 a.C. \u2013 Atene, 287 a.C.) un filosofo e botanico greco antico, discepolo di Aristotele, autore di due ampi trattati botanici che per primo ha usato questo nome per un'erba aromatica. \"Origanum\" \u00e8 formato da due parole \"\u00f2ros\" (= monte) e \"gan\u00e0o\" (= io mi compiaccio) che insieme potrebbero alludere ad un concetto di \"delizia della montagna\" o anche \"bellezza, luminosit\u00e0, ornamento, gioia della montagna\". L'epiteto specifico (\"vulgare\") significa \"comune, consueto\".\nIl nome scientifico della specie \u00e8 stato definito da Linneo (1707 \u2013 1778), biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 590. 1753\" del 1753.\nDescrizione.\nQueste piante arrivano ad una altezza di 30\u201350\u00a0cm. La forma biologica \u00e8 emicriptofita scaposa (H scap), ossia in generale sono piante erbacee e latifoglia, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie.\nRadici.\nLe radici sono secondarie generate da un fittone. I fittoni sono obliqui e pi\u00f9 o meno legnosi.\nFusto.\nLa parte aerea del fusto \u00e8 ascendente (talvolta prostrata alla base) e ramosissima (nella parte alta \u00e8 arrossata); i rami inferiori sono sterili. Il fusto \u00e8 pubescente per peli patenti ed ha una sezione quadrangolare a causa della presenza di fasci di collenchima posti nei quattro vertici, mentre le quattro facce sono concave.\nFoglie.\nLe foglie lungo il fusto sono disposte in modo opposto (in genere a 2 a 2,ovvero parifogliate). Sono picciolate con una lamina a forma lanceolata, spesso asimmetrica alla base; i bordi sono dentellati. Le foglie sono colorate di verde lucido. Lunghezza del picciolo: 3 \u2013 6\u00a0mm. Dimensione delle foglie: larghezza 15 \u2013 28\u00a0mm; lunghezza 25 \u2013 40\u00a0mm.\nInfiorescenza.\nL'infiorescenza \u00e8 di tipo corimboso-ramosa formata da densi glomeruli ovali; i fiori sono sessili. Alla base del glomerulo sono presenti due brattee violaceo-purpuree prive di ghiandole. Diametro dei glomeruli: 7 \u2013 10\u00a0mm. Lunghezza delle brattee: 4 \u2013 5\u00a0mm.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti).\nFrutti.\nIl frutto \u00e8 uno schizocarpo composto da 4 acheni (tetrachenio). La forma \u00e8 ovoide (con apice arrotondato) con superficie glabra e liscia. Il colore \u00e8 marrone. Dimensione: 0,6\u00a0mm.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Origanum\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nLe specie (e quindi il genere Origanum) nella flora spontanea italiana sono suddivise in due sezioni con i seguenti caratteri:\nLa specie di questa voce appartiene alla prima sezione.\nIl numero cromosomico di \"O. vulgare\" \u00e8: 2n = (28), 30 e (32).\nVariabilit\u00e0.\nLa specie di questa voce \u00e8 variabile. I caratteri soggetti a variabilit\u00e0 sono:\nIn genere queste variabilit\u00e0 possono essere definite casuali (e quindi prive di interesse tassonomico); in effetti non tutte le checklist riconoscono le variet\u00e0 sopraelencate.\nPer questa specie per l'areale Euro-mediterraneo sono riconosciute valide le seguenti sottospecie:\nIn Italia nella flora spontanea \u00e8 presente solamente la sottospecie \"viridulum\" classificata nella \"Flora d'Italia\" da Sandro Pignatti come \"Origanum heracleoticum\" e chiamata comunemente \"origano meridionale\". Si distingue dalla specie di riferimento per i seguenti caratteri: \nLa pubblicazione \"An annotated checklist of the Italian Vascular Flora\" elenca come presente in Italia, oltre la sottospecie \"viridulum\", anche la sottospecie \"prismaticum\" presente nei Friuli-Venezia Giulia e (forse) nel Trentino-Alto Adige.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nQuesta spezia ha un potere antiossidante (ORAC) tra i pi\u00f9 elevati in assoluto, un indice di valore 200129, circa 46 volte pi\u00f9 potente di una mela, che notoriamente viene considerata un ottimo antiossidante.\nCucina.\nL'origano \u00e8 un'importante pianta nella tradizione culinaria italiana (ad esempio, \u00e8 usato sopra la pizza) e greca; in genere viene impiegata come pianta aromatica in cucina. La parte edule sono le foglie. La sottospecie che fornisce il migliore condimento in cucina \u00e8 \"Origanum vulgare\" subsp. \"viridulum\".\nAltre notizie.\nL'origano comune in altre lingue \u00e8 chiamato nei seguenti modi:"}
{"id": "1103291", "revid": "121447114", "url": "https://it.wikipedia.org/wiki?curid=1103291", "title": "Snova v SSSR", "text": "\u0421\u043d\u043e\u0432\u0430 \u0432 \u0421\u0421\u0421\u0420 (traslitterato Snova v SSSR) \u00e8 un disco di Paul McCartney edito nel 1988 dalla casa discografica Melodiya e destinato unicamente al mercato sovietico.\nIl titolo significa in italiano \"Di nuovo in URSS\" e corrisponde, in inglese, al noto brano \"Back in the U.S.S.R.\", che i Beatles inclusero nel 1968 nel loro \"Album bianco\": concepito originariamente come un regalo all'audience sovietica, nel 1991 il disco ebbe diffusione mondiale con l'aggiunta di una traccia non presente nella \"compilation\" originale.\nDescrizione.\nDopo la tiepida accoglienza ricevuta dal suo album del 1986 \"Press to Play\", McCartney pass\u00f2 la prima met\u00e0 del 1987 preparando il suo prossimo disco. In luglio, sent\u00ec il bisogno di tornare alle sue radici rock'n'roll cantando qualcuno dei classici degli anni cinquanta da lui preferiti e nello spazio di due giorni, insieme ad altri tre musicisti di studio, McCartney registr\u00f2 sedici canzoni, tredici delle quali furono selezionate per un eventuale album destinato al mercato sovietico, da pubblicarsi l'anno seguente.\n. Una seconda ristampa sovietica, pubblicata nel dicembre 1988, incrementava il numero dei brani a 13 con le aggiunte di \"I'm Gonna Be a Wheel Someday\" e \"Summertime.\" L'uscita mondiale su CD del 1991 port\u00f2 infine, il numero delle tracce totali dell'album a 14 includendo anche \"I'm In Love Again\" (precedentemente pubblicata nel 1989 come B-side del singolo \"This One\") come bonus track. Due altre canzoni provenienti dalle sessioni dell'album videro una pubblicazione ufficiale: \"I Wanna Cry\", l'unico pezzo firmato da McCartney, \"un blues lascivo nello stile di \"Summertime\"\", come seconda B-side del singolo \"This One\" e \"It's Now or Never\" sul doppio LP/CD del New Musical Express \"The Last Temptation Of Elvis\" in Inghilterra nel febbraio 1990.\nSei canzoni delle sedute di registrazione per l'album rimangono inedite a tutt'oggi: \"I Saw Her Standing There\" (il brano dei Beatles), \"Take This Hammer\" (Lonnie Donegan) \"Cut Across Shorty\" (Eddie Cochran), \"Poor Boy\" (Elvis Presley), \"Lend Me Your Comb\" (Carl Perkins), e \"No Other Baby\" (The Vipers). Quest'ultima fu registrata nuovamente da McCartney per l'album del 1999 \"Run Devil Run\").\nL'edizione Russa del disco include note di copertina scritte in Russo, traduzione del testo originario opera di Roy Carr, giornalista del New Musical Express.\nLa copertina dell'album fu disegnata da Michael Ross. La foto del viso di Paul con una stella rossa impressa sopra, simbolo dell'Unione Sovietica, fu scattata da Linda McCartney.\nMcCartney registr\u00f2 \"\u0421\u043d\u043e\u0432\u0430 \u0432 \u0421\u0421\u0421\u0420\" come regalo per i fan sovietici che, generalmente faticavano a procurarsi i dischi originali, dovendo spesso accontentarsi di copie pirata; quindi, per una volta, avrebbero avuto un album che le persone negli altri paesi non avrebbero potuto avere. Un disco tutto per loro. Naturalmente, McCartney non intendeva pubblicare il disco al di fuori dell'Unione Sovietica, ma gli avvenimenti successivi, come il crollo del muro di Berlino, la caduta dei regimi socialisti dell'Est e infine lo sgretolamento della stessa Unione Sovietica, resero anacronistico il suo progetto, e l'album fu distribuito nel resto del mondo nel 1991. Il disco raggiunse la posizione numero 63 in classifica nel Regno Unito e la posizione numero 109 negli Stati Uniti. Curiosamente, il titolo dell'uscita mondiale \u00e8 trascritto \u0421\u041d\u041e\u0412\u0410 \u0411 \u0421\u0421\u0421\u0420 (\"\u0411\" \u00e8 l'equivalente in cirillico della lettera B dell'alfabeto latino, invece della \"B\", equivalente alla V, dell'originale Russo).\nTracce.\nVersione originale\nEdizione 1988\nL'edizione russa pubblicata il 24 dicembre 1988 contiene due tracce aggiuntive:\nEdizione 1991\nL'edizione per il resto del mondo, pubblicata il 12 ottobre 1991 contiene una traccia aggiuntiva:\nSi tratta dell'edizione disponibile.\nQuesta \u00e8 quindi la track list definitiva dell'album:"}
{"id": "1103309", "revid": "729019", "url": "https://it.wikipedia.org/wiki?curid=1103309", "title": "Isola di Vozro\u017edenie", "text": "L'isola di Vozro\u017edenie, altres\u00ec conosciuta come \"isola della Rinascita\" (in uzbeco: \"Vozrojdeniye oroli\"; in kazako: \u0412\u043e\u0437\u0440\u043e\u0436\u0434\u0435\u043d\u0438\u0435 \u0430\u0440\u0430\u043b\u044b, traslitterato \"Vozrojden\u0131e araly\"; in russo \u041e\u0441\u0442\u0440\u043e\u0432 \u0412\u043e\u0437\u0440\u043e\u0436\u0434\u0435\u043d\u0438\u044f), era un'isola del lago d'Aral che, a causa del progressivo ritiro delle acque, \u00e8 divenuta una penisola nel 2002 e, successivamente, un istmo. Attualmente \u00e8 divisa tra il Kazakistan e l'Uzbekistan.\nStoria.\nFino alla Rivoluzione di ottobre portava il nome datole dal suo primo esploratore, Butakov Alexei, ovvero \"Isola di Nicola I\". Data l'inaccessibilit\u00e0 del luogo, l'isola di Vozro\u017edenie venne trasformata in uno dei principali laboratori sovietici per effettuare test di guerra batteriologica dal 1936-1937 per un decennio circa. Nel 1948, un ulteriore laboratorio top-secret per la produzione di armi biologiche venne stabilito qui. Dichiarazioni sulla pericolosit\u00e0 dell'isola vennero fatte da disertori sovietici, incluso Ken Alibek, l'ex capo del programma sulle armi biologiche dell'Unione Sovietica. Fu qui, come si riscontra in documenti successivamente desecretati, che le spore di antrace e i bacilli di peste bubbonica furono trasformati in armi e le stesse immagazzinate. Il principale insediamento nell'isola era Kantubek, oggi abbandonato, che una volta aveva una popolazione di circa 1.500 abitanti.\nI membri dello staff del laboratorio abbandonarono l'isola nel tardo 1991. Molti dei contenitori che conservavano le spore ed i bacilli non furono immagazzinati o distrutti correttamente. Nel corso dei dieci anni successivi, molti degli involucri si erano deteriorati al punto da non contenere il pericolosissimo materiale in essi conservato. Dato l'incessante recedere del lago e l'inevitabile ricongiungimento dell'isola con la terraferma, c'era il timore che gli animali presenti nei dintorni potessero addentrarsi nell'impianto ed entrare in contatto con gli agenti contaminanti e disperderli nell'ambiente con gravissimo rischio di epidemie mortali.\nBrian Hayes, un ingegnere biochimico, tramite il trattato di riduzione del Pentagono, ha condotto una spedizione nella primavera-estate del 2002 per neutralizzare quella che \u00e8 probabilmente la pi\u00f9 grande discarica di antrace nel mondo. Il suo team di 113 persone ha neutralizzato tra le 100 e le 200 tonnellate di antrace in tre mesi. Il costo dell'operazione di bonifica \u00e8 stato di circa 5.000.000 $."}
{"id": "1103311", "revid": "200154", "url": "https://it.wikipedia.org/wiki?curid=1103311", "title": "Belv\u00e9d\u00e8re Campomoro", "text": ""}
{"id": "1103315", "revid": "1610933", "url": "https://it.wikipedia.org/wiki?curid=1103315", "title": "Sula piediazzurri", "text": ""}
{"id": "1103318", "revid": "287204", "url": "https://it.wikipedia.org/wiki?curid=1103318", "title": "Equazione di Schrodinger", "text": ""}
{"id": "1103319", "revid": "38120", "url": "https://it.wikipedia.org/wiki?curid=1103319", "title": "JOTA", "text": ""}
{"id": "1103324", "revid": "1610933", "url": "https://it.wikipedia.org/wiki?curid=1103324", "title": "Sula fosca", "text": ""}
{"id": "1103326", "revid": "131358", "url": "https://it.wikipedia.org/wiki?curid=1103326", "title": "Rh\u00e4tische Bahn", "text": ""}
{"id": "1103333", "revid": "66674247", "url": "https://it.wikipedia.org/wiki?curid=1103333", "title": "Schynige Platte-Bahn", "text": ""}
{"id": "1103340", "revid": "113394271", "url": "https://it.wikipedia.org/wiki?curid=1103340", "title": "Six Flags Great Adventure", "text": "Six Flags Great Adventure \u00e8 un grande parco divertimenti statunitense situato a Jackson, New Jersey, a 150\u00a0km da New York ed a 120 da Filadelfia. Aperto nel 1974 \u00e8 oggi uno dei parchi divertimenti pi\u00f9 famosi ed importanti della catena Six Flags.\n\u00c8 costituito da tre aree principali: il parco tematico-meccanico, uno zoo safari ed un parco acquatico (Hurricane Harbor).\nOltre a vantare il record di parco con il pi\u00f9 alto numero di giostre al mondo (72 nel 2006), esibisce tra le proprie attrazioni anche la montagna russa pi\u00f9 alta e la seconda pi\u00f9 veloce del mondo, \"Kingda Ka\" (139 m di altezza e 206\u00a0km/h di velocit\u00e0, con un'accelerazione di lancio pari a 1,66 g), grazie alla quale la propria notoriet\u00e0 va ben oltre i confini degli Stati Uniti.\nOltre a Kingda ka, il parco contiene altre numerose montagne russe: Nitro, un Hyper Coaster della B&amp;M; El toro, una montagna russa in legno della Intamin; Superman ultimate flight, un Flying coaster della B&amp;M; Bizzarro e Green Lantern, rispettivamente un florless e stand-up roller coaster della B&amp;M e numerose montagne russe minori."}
{"id": "1103341", "revid": "15431", "url": "https://it.wikipedia.org/wiki?curid=1103341", "title": "Berner Oberland Bahnen", "text": ""}
{"id": "1103342", "revid": "1543377", "url": "https://it.wikipedia.org/wiki?curid=1103342", "title": "Enrico Mylius", "text": "Biografia.\nHeinrich Mylius nacque a Francoforte sul Meno nel 1769, ultimo di tredici figli di Johann Christoph, viennese trasferitosi nella citt\u00e0 tedesca per lavorare presso la banca Neufville, e di Dorothea Kraus, originaria di Weimar. Mentre Heinrich portava avanti la sua formazione scolastica elementare, il padre inizi\u00f2 a costituire una propria azienda, improntata sulla lavorazione del cotone, la \"Mylius &amp; Aldebert\" di cui il fratello maggiore, Johann Jacob divenne socio.\nNel 1788, a soli 19 anni, Heinrich si stabil\u00ec a Milano per costituire una piccola filiale della ditta di famiglia di cui divenne direttore. Nel milanese l'imprenditoria del Mylius sembrava andare a gonfie vele e per questo nel 1803 Enrico (cos\u00ec ormai era noto il Mylius) fece domanda alla camera di commercio di Milano per richiedere la possibilit\u00e0 di aprire un'azienda per la produzione e la vendita di panni e tessuti. Qui si afferm\u00f2 rapidamente come banchiere e imprenditore e, nonostante fosse stato arrestato e temporaneamente espropriato nel periodo francese, divenne una delle persone pi\u00f9 ricche ed influenti di Milano, dedicandosi dal 1811 quasi esclusivamente alla produzione ed al commercio della seta che apprese rapidamente dalla secolare tradizione meneghina. In breve tempo realizz\u00f2 delle filiali a Sesto San Giovanni, Boffalora sopra Ticino, Loveno di Menaggio. La pi\u00f9 importante di queste, quella di Boffalora, acquistata nel 1807, aveva la particolarit\u00e0 di rappresentare un vero e proprio passo avanti per la scienza della lavorazione della seta dell'epoca: qui era infatti stato sperimentato il metodo della filatura \"a freddo\", il che consentiva di produrre seta di maggiore qualit\u00e0 evitando il consumo di energia, servendosi invece del fuoco vivo, di una caldaia centrale allo stabilimento che inviava acqua gi\u00e0 calda nelle bacinelle dalle quali poi venivano tratti i bozzoli. A Boffalora si stabil\u00ec anche il chimico tedesco Antonio de Kramer che venne visitato nel 1827 dall'inviato del governo prussiano, Wilhelm von Turk, per studiare i nuovi metodi di produzione, lavorazione e tintura della seta.\nInoltre egli fu mecenate, collezionista d'arte e filantropo e tenne a lungo rapporti con personaggi come Wolfgang Goethe, Alessandro Manzoni, Carlo Cattaneo, Massimo d'Azeglio e il granduca Carlo Augusto di Sassonia-Weimar (in amicizia grazie alla moglie Friederike Schnauss); egli quindi fu anche una delle figure di maggior rilievo della scena culturale milanese del primo '800, commissionando in prima persona numerose opere d'arte e favorendo notevolmente gli scambi culturali tra l'Italia e l'area tedesca.\nEgli fu il fondatore e principale promotore della fondazione della Societ\u00e0 d'incoraggiamento d'arti e mestieri, organismo del quale fu anche il primo presidente, dal 3 maggio 1841 fino ai suoi ultimi giorni, e del quale furono membri anche personaggi illustri dell'epoca come Carlo Cattaneo. La scuola inizi\u00f2 a svilupparsi sul modello dei politecnici che stavano nascendo a quell'epoca in Europa, cos\u00ec da concedere anche a Milano di avere una scuola ove formare dei tecnici altamente specializzati ed operai per la produzione industriale. Nel 1844, sempre con finanziamenti da parte di Mylius, venne aperta una Scuola di Chimica Industriale a cui poi si aggiunsero corsi di fisica industriale, tessitura serica, geometria meccanica e poi la nuova apertura della Scuola di Meccanica che venne affidata a Giuseppe Colombo che nel 1863 porter\u00e0 alla nascita del Regio Istituto Tecnico Superiore, poi Politecnico di Milano.\nMor\u00ec a Milano il 21 aprile 1854, e venne tumulato nel cimitero di Loveno, da lui stesso fatto costruire per accogliere il corpo dell'unico figlio Giulio (prematuramente morto a Trieste nel 1830 e l\u00ec inizialmente tumulato) su progetto dell\u2019architetto milanese Gaetano Besia, riprendente una prima idea del pittore Giovanni Servi; questo cimitero ospita numerosi membri delle famiglie Mylius e Vigoni.\nL'azienda, data la prematura scomparsa del figlio, pass\u00f2 nelle mani dei suoi nipoti, figli di suo fratello Frederich, Heinrich e Georg Melchior Mylius, che gi\u00e0 dal 1825 erano divenuti soci di Enrico. Acquisita una filatura ad Arona e una tessitura a Besnate, il nipote Federico Enrico nel 1898 costru\u00ec la grande filatura di Cogozzo (Brescia) e, nello stesso anno, promosse assieme ad altri cotonieri lombardi una delle prime societ\u00e0 di capitali del settore cotoniero: il Cotonificio bergamasco, con stabilimenti ad Albino e Ponte Nossa.\nIl figlio di questi Giorgio, non riusc\u00ec a far fronte alla crisi del settore dopo la grande guerra 1915/18.\nIl cotonificio di Cogozzo sar\u00e0 venduto nell'aprile del 1920 all'industriale Antonio Bernocchi.\nPremio Mylius.\nNel 1841 fu istituito il \"Premio Mylius\", con lo scopo d'incrementare e diffondere la pittura di paesaggio. Il premio veniva assegnato a due tipi di pittura: uno annuale di 700 lire austriache per i dipinti a olio, ed uno biennale di 1000 lire austriache per l'affresco.\nMatrimonio e discendenza.\nEnrico Mylius spos\u00f2 nel 1799 a Weimar Federica Cristina Schnauss (1771-1851) dalla quale ebbe un solo figlio:"}
{"id": "1103343", "revid": "6923", "url": "https://it.wikipedia.org/wiki?curid=1103343", "title": "Renault VelSatis", "text": ""}
{"id": "1103347", "revid": "74851", "url": "https://it.wikipedia.org/wiki?curid=1103347", "title": "Xiaolu guo", "text": ""}
{"id": "1103351", "revid": "599", "url": "https://it.wikipedia.org/wiki?curid=1103351", "title": "Heinrich Mylius", "text": ""}
{"id": "1103353", "revid": "87976590", "url": "https://it.wikipedia.org/wiki?curid=1103353", "title": "Linkage disequilibrium", "text": "Il linkage disequilibrium (LD) \u00e8 un termine dell'ambito genetico che indica la presenza di associazione statistica tra specifici alleli relativi a due o pi\u00f9 loci, che costituiscono di solito un particolare aplotipo ancestrale, diffuso nella popolazione in cui \u00e8 rilevato perch\u00e9 trasmesso lungo la discendenza da un comune progenitore.\nPer questo motivo il linkage disequilibrium \u00e8 maggiore in popolazioni omogenee, cio\u00e8 originate da un nucleo di individui fondatori come le popolazioni sarda o finlandese. Infatti le migrazioni recenti generano substruttura ed eterogeneit\u00e0 genetica e aplotipi differenti associati allo stesso tratto tendono ad abbassare i valori di significativit\u00e0.\nIl \"linkage disequilibrium\" \u00e8 un importante strumento per individuare regioni cromosomiche di limitata ampiezza in cui si collocano i geni per una data malattia (mappaggio ad alta risoluzione) e si avvale dell'analisi molecolare di varianti alleliche (per lo pi\u00f9 di SNPs o STRs) che costituiscono aplotipi in pazienti tra loro apparentemente non imparentati. Infatti \u00e8 prevedibile che pazienti che hanno ereditato lo stesso segmento cromosomico, definito dal medesimo aplotipo, abbiano ereditato anche la stessa mutazione in esso contenuto.\nRisale agli anni '80, il primo gene mappato con questo approccio: quello della fibrosi cistica in 7q31.2.\nIl linkage disequilibrium si ha quando c'\u00e8 un'associazione non casuale.\n Esempio:\nGenotipo genitori: AABB aabb\nI genotipi possibili per i figli dunque sono: AB ab Ab aB\nSe dall'incrocio si ha un rapporto 1:1 di genotipo per ogni figlio allora siamo nel caso del \"linkage equilibrium \"(gli alleli per quel locus o sono su due cromosomi diversi o sono ad una distanza tale che \u00e8 certo che un crossing over li separi), se si ha una maggior frequenza di figli con aplotipo AB o ab significa che questi geni tendono a segregare insieme perch\u00e9 vicini e siamo nel caso del linkage disequilibrium.\nIl linkage disequilibrium si pu\u00f2 avere anche a causa della \"selezione\" e delle \"migrazioni con conseguenti incroci\" tra popolazioni con aplotipi differenti."}
{"id": "1103356", "revid": "1573940", "url": "https://it.wikipedia.org/wiki?curid=1103356", "title": "Palazzo Minerbetti", "text": "Palazzo Minerbetti si trova all'angolo tra via dei Tornabuoni e via del Parione, con uno spigolo verso piazza Santa Trinita a Firenze.\nStoria.\nIl palazzo originario risale alla fine del Duecento o agli inizi del Trecento, fatto edificare dalla famiglia Bombeni ed acquistato nella seconda met\u00e0 del Quattrocento dai Minerbetti, un'antica famiglia pare di origine inglese, ramo secondario dei Becket, in fuga dal loro paese dopo l'uccisione dell'Arcivescovo di Canterbury Thomas A. Becket, gi\u00e0 proprietari di altri edifici nella zona.\nNegli anni trenta del Settecento fu ricostruita la scala e ristrutturata la terrazza in agolo con via del Parione; nel 1761 fu realizzata un'alcova e una cappella privata dall'architetto Pier Giovanni Fabbroni, con la decorazione ad affresco di Diacinto Fabbroni, il quale dipinse anche una tavola per l'altare con il \"Martirio di San Tommaso Beckett\".\nIl 2 luglio 1767 il palazzo ebbe l'onore di ospitare i Granduchi per assistere al Palio di San Giovanni Gualberto: nell'occasione venne riordinato il terrazzino togliendo un pergolato e sistemando drappi di preziose stoffe bianche e rosse foderate di color giallo oro.\nNel 1771 si estinse la famiglia e il palazzo pass\u00f2 ai Santini e successivamente ai Buonvisi Montecatini di Lucca. Nel 1886 si regolarizzarono le finestre al primo piano e nel 1906 quelle del secondo, dove fu anche ricostruita la cornice marcadavanzale, deteriorata dal tempo, abbassandola di circa 40\u00a0cm per eliminare i due scalini che servivano per affacciarsi alle finestre.\nNell'Ottocento venne adibito ad hotel (albergo del Pellicano e locanda d'Europa), funzione che conserva tutt'oggi agli ultimi piani, e in seguito venne acquistato dalla Compagnia Fondiaria.\nArchitettura.\nIl palazzo si presenta oggi in stile prevalentemente tardo-medievale, con un rustico bugnato digradante su tutta la facciata, che d\u00e0 un aspetto solido all'edificio. Le finestre ad arco sono otto per piano, ma una stampa ottocentesca ne mostra sei. L'ultimo piano \u00e8 un'altana tamponata. Tra i sette portali al pian terreno, il primo a sinistra \u00e8 di accesso al palazzo, mentre il terzo \u00e8 eccezionalmente alto, fino a tutto il mezzanino: ci\u00f2 \u00e8 dovuto al fatto che di l\u00ec passava un tempo un vicolo, al di sotto di quella che era chiamata \"volta dei Minerbetti\" e che collegava via Tornabuoni con la stretta via del Purgatorio, visibile ad esempio nella pianta del Buonsignori del 1584.\nIl piano terra ha le bucature con assi irregolari, che dimostrano l'accorpamento di tre edifici originari: un edificio a quattro finestre comprendente il vicolo e due case a due fornici e due portali, una delle quali fu acquistata nel 1518 dai Delle Bombardi. L'omogenizzazione dei prospetti risale all'intervento ottocentesco.\nSull'angolo \u00e8 presente un corpo che appare come un edificio diverso, ma si tratta dello stesso palazzo, che qui ha la grande terrazza all'altezza del piano nobile, ornata da una ringhiera in ferro battuto. Fu rimpicciolita nell'Ottocento, quando vennero elevati i due piani superiori comunicanti con il resto del palazzo. Si trova su questo angolo anche lo stemma dei Minerbetti."}
{"id": "1103359", "revid": "1745361", "url": "https://it.wikipedia.org/wiki?curid=1103359", "title": "Abari", "text": "Ab\u00e0ri o Abaride (\u1f0c\u03b2\u1fb1\u03c1\u03b9\u03c2 \u1f59\u03c0\u03b5\u03c1\u03b2\u03cc\u03c1\u03b5\u03b9\u03bf\u03c2, \"\u00c1baris Hyperb\u00f3reios\") fu un leggendario indovino, taumaturgo e sacerdote di Apollo, forse realmente esistito e collocabile tra il VII e il VI secolo a.C.\nTra mito e realt\u00e0.\nSecondo Erodoto (4,36), Pindaro e Platone, Abari proveniva dalla mitica regione dell'Iperborea, situata nell'estremo nord. Qui avrebbe appreso e sviluppato le sue abilit\u00e0 di guaritore. Secondo la leggenda, per aver esaltato in versi il viaggio di Apollo agli Iperborei, fu fatto primo sacerdote di Apollo Iperboreo e avrebbe ricevuto dal dio il dono dello spirito profetico e una freccia d'oro che si portava sempre dietro. Secondo alcune tradizioni anteriori la freccia gli permetteva di volare e grazie ad essa girava per tutta la Grecia guarendo ammalati senza mai toccare cibo.\nPlatone (\"Carmide\" 158C) lo classifica fra \u00abi medici Traci\u00bb i quali praticavano una medicina che cercava in primo luogo di curare l'anima per mezzo di \u00abincantamenti\u00bb (\"epodai\").\nSecondo il lessico Suda, Abari venne in delegazione ufficiale dal paese degli Iperborei ad Atene al tempo della terza Olimpiade. Il Suda attribuisce, inoltre, un certo numero di libri ad Abari, compreso un volume degli \"Oracoli Scitici\" in esametri, una teogonia in prosa, un lavoro sulle purificazioni ed un poema su Apollo presso gli Iperborei.\nSecondo una variante della sua storia costru\u00ec il Palladio con le ossa di Pelope o, in alternativa, facilit\u00f2 l'entrata del simulacro nel tempio di Atena a Troia.\nAbari e Pitagora.\nVari aneddoti su questo personaggio sono citati nella \"Vita Pitagorica\" di Giamblico, dove si narra che Abari debell\u00f2 la peste in molte citt\u00e0, fra cui Sparta e Cnosso (VP 92-93). Abari compare in una scena accanto a Pitagora alla corte del tiranno siciliano Falaride. I due saggi discutono su argomenti divini e sollecitano l'ostinato tiranno a seguire la virt\u00f9 (ibid. 215-221). Giamblico, inoltre, attribuisce ad Abari una grande esperienza e perizia nei sacrificio di animali (ibid. 93).\nSempre secondo Giamblico fra i due saggi vi fu uno scambio di doni: Abari don\u00f2 la sua freccia d'oro a Pitagora, che in cambio gli mostr\u00f2 la sua coscia d'oro. Alcuni studiosi tendono a credere che la freccia rappresenti una bussola e la coscia d'oro non sia altro che il rapporto aureo.\nDicevano anche che aiut\u00f2 il Palladio a scendere dal cielo per insediarsi nel Tempio di Minerva: la statua per\u00f2 si colloc\u00f2 da sola sull'altare. \nAbari prevedeva i terremoti e scongiurava le pestilenze.\nInfluenze.\nQuesto e altri personaggi leggendari presenti nella tradizione greca, come Aristea di Proconneso, accerterebbero i legami tra la cultura greca e lo sciamanesimo delle culture subartiche.\nSecondo Karl Meuli, \"\u00abla leggenda di Abari affonda pienamente le radici nelle genuine e antiche credenze religiose degli Sciti\u00bb...\u00abAbari \u00e8 uno sciamano, o piuttosto l'archetipo mitico di uno sciamano\u00bb\". \nDella sua possibile appartenenza allo sciamanesimo parla anche E.Dodds nel volume I Greci e l'irrazionale. Il viaggiare nell'aria sopra una freccia \u00e8 una particolarit\u00e0 che si ritrova sovente nella descrizione dei poteri degli sciamani del nord, come pure la capacit\u00e0 di vivere senza alimentarsi."}
{"id": "1103360", "revid": "599013", "url": "https://it.wikipedia.org/wiki?curid=1103360", "title": "Tsb", "text": ""}
{"id": "1103361", "revid": "1610933", "url": "https://it.wikipedia.org/wiki?curid=1103361", "title": "Lontra gigante", "text": ""}
{"id": "1103374", "revid": "38120", "url": "https://it.wikipedia.org/wiki?curid=1103374", "title": "Into the pink", "text": ""}
{"id": "1103376", "revid": "38120", "url": "https://it.wikipedia.org/wiki?curid=1103376", "title": "Souls for sale", "text": ""}
{"id": "1103383", "revid": "287204", "url": "https://it.wikipedia.org/wiki?curid=1103383", "title": "Matobo Hills", "text": "Matobo Hills o Matopos Hills sono un'area composta di colline granitiche e valli alberate posizionata circa 35 chilometri a sud di Bulawayo, nello Zimbabwe meridionale.\nGeografia.\nLe colline si formarono circa 2 miliardi di anni fa ed ora, grazie all'erosione, hanno assunto una forma simile alla schiena di una balena, coperte da massi e costellate da macchie di vegetazione. Mzilikazi, fondatore della nazione Ndebele, diede alla zona il nome che significa \"Teste Calve\".\nLe colline coprono un'area di circa 3100 km\u00b2, di cui 440 formano il Parco nazionale, il resto \u00e8 composto per la maggior parte da terreni comunali, e da qualche fattoria. Parte del Parco Nazionale \u00e8 adibita a Parco di divertimento, abitato anche da rinoceronti bianchi e neri. Questo parco giochi copre circa 100\u00a0km\u00b2 e si affaccia sulla valle del fiume Mpopoma.\nLe Matobo Hills sono state inserite nel 2003 tra i Patrimoni dell'umanit\u00e0 dell'UNESCO. L'area esibisce una \"profusione di rocce multiformi che nascono dal granito che copre la maggior parte dello Zimbabwe\".\nStoria.\nI San vivevano su queste colline circa 2000 anni fa, ed hanno lasciato una ricca eredit\u00e0 attraverso le centinaia di pitture rupestri. Nelle molte fessure e grotte sono stati ritrovati forni d'argilla ed altri manufatti.\nLe colline furono sede delle famose indaba tra i coloni bianchi ed i leader Ndebele nel 1896 (la Seconda guerra Matabele) che si concluse con l'assassinio di Mlimo da parte di Frederick Russell Burnham, omicidio portato a termine in una delle grotte di Matobo. Cecil Rhodes ed altri leader dei primi coloni bianchi, incluso Leander Starr Jameson ed i membri del Shangani Patrol, sono stati sepolti sulla cima del Malindidzimu, la \"collina degli spiriti\". Questo fatto \u00e8 controverso dal momento che \u00e8 considerato un luogo sacro da molti gruppi indigeni della zona.\nLa montagna \u00e8 anche nota con il nome di Vista del Mondo (World's View), da non confondere con l'omonimo panorama di Nyanga, sempre nello Zimbabwe. Anche al giorno d'oggi vengono ritrovati nelle grotte molti oggetti di ceramica e d'argilla, resti del periodo della ribellione del 1896. Esistono altri ricordi di quel periodo, placche di bronzo sparse ovunque ricordano le postazioni di fortini armati utilizzati in brevi schermaglie.\nLe colline vengono ritenute sacre dagli Shona e da molte altre popolazioni dell'Africa meridionale. Sulle colline vengono svolti molti riti ed attivit\u00e0 religiose. Secondo la leggenda, fino a 50 anni fa si poteva sentire una voce all'interno delle caverne (Njelele)."}
{"id": "1103384", "revid": "123337252", "url": "https://it.wikipedia.org/wiki?curid=1103384", "title": "Ave Maria (disambigua)", "text": ""}
{"id": "1103386", "revid": "38120", "url": "https://it.wikipedia.org/wiki?curid=1103386", "title": "La Musica Negra", "text": ""}
{"id": "1103395", "revid": "339392", "url": "https://it.wikipedia.org/wiki?curid=1103395", "title": "Smackdown", "text": ""}
{"id": "1103396", "revid": "81103", "url": "https://it.wikipedia.org/wiki?curid=1103396", "title": "Delta (fiume)", "text": ""}
{"id": "1103399", "revid": "120693450", "url": "https://it.wikipedia.org/wiki?curid=1103399", "title": "Popstar", "text": "La popstar (o pop star) \u00e8 un cantante (o un musicista) di musica pop di successo, famoso al punto da poter essere considerato un'icona del suo genere musicale.\nLe popstar con pi\u00f9 successo e fama fino ad oggi sono state Michael Jackson Madonna (cantante) chiamati ancora oggi nella cultura popolare \"re e regina del pop\". Il termine popstar tuttavia \u00e8 riferito anche alle giovani icone come Britney Spears (\"principessa del pop\"), Lady Gaga, Miley Cyrus, Rihanna, One Direction, Katy Perry, Ariana Grande, Girls' Generation riconosciute mondialmente come popstar per il successo delle loro canzoni in classifica, fanbase molto vasti (per esempio, i \"B-Army\" di Britney Spears, i \"Little Monsters\" di Lady Gaga, i \"KatyCats\" di Katy Perry, gli \"Smilers\" per Miley Cyrus e gli \"Arianators\" di Ariana Grande)."}
{"id": "1103400", "revid": "94902", "url": "https://it.wikipedia.org/wiki?curid=1103400", "title": "Pop Star", "text": ""}
{"id": "1103402", "revid": "2021564", "url": "https://it.wikipedia.org/wiki?curid=1103402", "title": "Cavatelli", "text": "I cavatelli sono una pasta tradizionale e prodotto agroalimentare tradizionale del Molise (\"cavetiell\" in dialetto molisano) successivamente acquisita da parti della Puglia (dove vengono chiamati anche \"capunti\") e dell'Abruzzo (\"cavatille\" in dialetto vastese). Sono parimenti prodotti in Campania, Basilicata, Calabria e in Sicilia; a Caggiano, ad esempio, prendono il nome di \"crus\u00eccchi\", a Gesualdo sono chiamati \"cecaruccoli\", mentre nel dialetto arianese sono denominati \"cicatielli\" (nella zona di Ariano Irpino).\nSono ricavati da un impasto di semola di grano duro e acqua (a volte anche con patate) e hanno una forma allungata con una incavatura all'interno. Vengono gustati e serviti col rag\u00f9 oppure con verdure tipo broccoli o cardoncelli.\nSagre.\nA Petrella Tifernina, solitamente la prima domenica dopo il ferragosto si svolge la sagra dei \"cav\u00e8ti\u00e8lle e savecicce\", cavatelli conditi con sugo e salsiccia di maiale.\nA Cercemaggiore si svolge a fine luglio la sagra dei cavatelli cercesi conditi con sugo di maiale o cinghiale.\nA Pietracatella si svolge di solito il 10 agosto la sagra dei cavatelli conditi al sugo, nella piazza centrale del paese.\nA Vitorchiano si svolge per tre giorni ogni estate i primi giorni di agosto la sagra del cavatello, nella piazza centrale del centro storico. La pasta viene condita con il tipico sugo di pomodoro, aglio e finocchio.\nA Caggiano ad agosto si svolge la sagra dei \"crus\u00eccchi\".\nAnche a Ruvo del Monte, il 10 agosto, si svolge la sagra dei \"cavatelli cu' u cas' r'cott' \", cio\u00e8 cavatelli al sugo, conditi con il cacioricotta.\nA Trivento, l'11 settembre, si svolge la sagra dei cavatelli conditi con sugo di costatine di maiale. A Larino in occasione dei festeggiamenti in onore della Madonna del Carmine, si svolge la sagra dei cavatelli con il sugo di maiale. La sagra ha origine negli anni ottanta.\nA Tufillo l'11 agosto, si svolge la sagra dei Cavatelli col sugo di Salsiccia Rossa (del \"Vastese\") o di Fegato, ma la tradizione preferisce ancor di pi\u00f9 col sugo di Ventricina. \nNel 2019 la sagra ha compiuto il trentacinquesimo anno di edizione\nA Rutigliano ogni anno la Sagra del Cavatello ha luogo la prima domenica di agosto.\nAbbinamenti enogastronomici.\nSi gustano con un buon vino rosso, la tradizione vede il piatto abbinato con il Tintilia del Molise, o d'estate rosato fresco."}
{"id": "1103407", "revid": "729019", "url": "https://it.wikipedia.org/wiki?curid=1103407", "title": "Adolfo Scilingo", "text": "Scilingo e i \"voli della morte\".\nScilingo ebbe grande notoriet\u00e0 per essere stato il primo ad aver confessato pubblicamente i crimini della dittatura militare argentina in un colloquio-intervista con il giornalista Horacio Verbitsky. La serie di confessioni pubbliche, inaugurate da Scilingo, sono chiamate collettivamente \"Effetto Scilingo\". Scilingo confess\u00f2 la propria partecipazione ad almeno due voli della morte, dei quali, nonostante i molti sospetti, non esisteva alcuna prova prima di tale confessione.\nCondanna.\nIn una prigione spagnola sta scontando trenta anni di carcere (limite legalmente applicabile in Spagna, sebbene sia stato condannato a 640 anni) dopo essere stato condannato il 19 aprile 2005 per crimini contro l'umanit\u00e0. La corte lo giudic\u00f2 colpevole per essere stato a bordo di un aereo della Prefettura Navale da cui furono gettati nell'Oceano Atlantico 30 dissidenti politici, nudi e sedati con farmaci, durante la Dittatura della Giunta Militare (1976-1983).\nPerseguimento dei crimini contro l'umanit\u00e0 sudamericani in Spagna.\nIl caso, dibattuto in Spagna, \u00e8 il primo utilizzo notevole della nuova legislazione spagnola, secondo la quale persone colpevole di crimini efferati possono essere giudicate anche se i crimini di cui sono sospettati vengono commessi all'estero). La confessione di Scilingo convinse gli argentini residenti in Spagna a portare prove a suo carico. Motivazioni analoghe indussero i cittadini cileni residenti in Spagna a portare alla magistratura spagnola prove a carico del dittatore Augusto Pinochet, che venne in seguito arrestato in Gran Bretagna su richiesta del giudice Baltasar Garz\u00f3n."}
{"id": "1103408", "revid": "363629", "url": "https://it.wikipedia.org/wiki?curid=1103408", "title": "Nikon FM2", "text": "La Nikon FM2 \u00e8 una reflex SLR 35 mm completamente meccanica ad ottiche intercambiabili. \nFu prodotta dal 1982 fino al 2001 dalla Nikon (ex Nippon Kogaku K.K.) col corpo in due versioni: nero con bordi cromati o completamente nero. Le dimensioni sono: 90\u00a0mm (altezza), 142\u00a0mm (larghezza), 60\u00a0mm (profondit\u00e0) per un peso di 540\u00a0g. Le velocit\u00e0 dell'ottimo otturatore vanno da 1 secondo fino a 1/4000 s pi\u00f9 la posa B. L'x-sync per il flash \u00e8 il veloce 1/250 s. Il prezzo introduttivo per il corpo cromato fu di $364; nel 1988, il listino fu incrementato a $525 finch\u00e9, nel 1995 il prezzo fu fissato a $745 e cos\u00ec rimase finch\u00e9 la FM2 usc\u00ec di produzione nel 2001.\nCome i precedenti modelli FM ed FE, questa macchina \u00e8 costruita con una speciale lega di alluminio (copper silumin aluminum alloy) le cui caratteristiche sono: leggerezza, alta resistenza alla corrosione e all'urto. La FM2 \u00e8 una macchina robusta, completamente manuale, nessun automatismo. \nL'unica batteria presente \u00e8 quella dell'esposimetro; lo scatto \u00e8 sempre possibile, la perdita di una foto \u00e8 praticamente impossibile perch\u00e9 la FM2 si comporta egregiamente anche in situazioni estreme, dal polo all'equatore e al deserto. Le tendine dell'otturatore sono in metallo (titanio nelle prime versioni, alluminio nei modelli Nikon FM2n dopo l'anno 1988), l'esposimetro \u00e8 semplice e di buona qualit\u00e0, il sistema di messa a fuoco manuale \u00e8 preciso. Abbinata con il suo motore (MD-12) diventa una fotocamera altamente professionale.\nLa tecnologia usata per questa fotocamera permette di lavorare con temperature che vanno da -40\u00a0\u00b0C a +50\u00a0\u00b0C.\nLa variante successiva, il modello FM2n, si distingue dalla precedente solo per il diverso tempo di sincronia del flash portato a 1/250 e marchiato in rosso sulla ghiera dei tempi.\nNel 1993 usc\u00ec un'altra variante, il modello FM2/T, dove T sta per titanio. Il corpo macchina presentava il top ed il fondo in titanio e veniva venduta come un modello ancora pi\u00f9 resistente; costava 1120 $ ed usc\u00ec di produzione nel 1997. Nell'anno 2000 segu\u00ec il modello commemorativo FM2n Dragon (millennium 2000).\nCaratteristiche tecniche.\nLa FM2 pu\u00f2 montare tutti gli obiettivi con attacco a baionetta Nikon F (introdotto nel 1959), gli obiettivi AI (Automatic Indexing) (introdotti nel 1977). Gli obiettivi Nikon AI sono: AF-S Nikkor, AF-I Nikkor, AF Nikkor D, AF Nikkor, Nikkor AI-S, Nikkor AI e i Nikon Serie E. Gli obiettivi IX Nikkor non possono essere montati e gli AF Nikkor DX possono non funzionare a dovere.\nTra gli accessori per la FM2 ci sono il motore Nikon MD-12 (3.2 fotogrammi per secondo), il datario Nikon MF-16 e i flash elettronici Nikon SB-15 (numero guida 82/25 (feet/metri) a ASA/ISO 100) e il Nikon SB-16B (numero guida 105/32 (feet/metri) a ASA/ISO 100).\nLa FM2 \u00e8 una fotocamera meccanica con controllo manuale del fuoco e dell'esposizione. Pu\u00f2 operare senza batterie. L'unica batteria presente \u00e8 quella per l'alimentazione dell'esposimetro interno con indicatori a LED, visibile nella destra del mirino.\nLo schermo di messa a fuoco \u00e8 il classico K con lente di Fresnel ad immagine spezzata e corona di microprismi ma \u00e8 intercambiabile e pu\u00f2 essere sostituito dal tipo B (matte, adatto per fotografia close-up) o dal tipo E (con griglia, adatto per foto architettoniche o multi-esposizione). Le fotocamere versione FM2n e FM2T possono montare anche gli schermi della serie K2, B2, ed E2. Tenere presente che, con alcuni schermi, diventa necessario un aggiustamento dell'esposizione, cosa che normalmente si ottiene incrementando la stessa di 1/3 o di \u00bd stop.\nRispetto alla precedente fotocamera Nikon FM, le migliorie pi\u00f9 evidenti apportate nella FM2 sono: il fotodiodo dell'esposimetro, il controllo automatico del flash e, soprattutto, un fantastico otturatore a tendina verticale in titanio con texture a nido d'ape che raggiunge, per la prima volta, la velocit\u00e0 di 1/4000 di secondo e un x-sync di 1/200 di secondo (quest'ultimo ulteriormente incrementato a 1/250 nella versione FM2n).\nDal 1989, il costoso titanio fu sostituito da una resistente lega di alluminio. Risulta quindi, che dello stesso modello di fotocamera (FM2n), esistono in commercio macchine che montano l'otturatore al titanio ed altre che hanno l'otturatore in alluminio. L'unico sistema per distinguerle \u00e8 aprire il dorso ed ispezionare a vista l'otturatore."}
{"id": "1103415", "revid": "486946", "url": "https://it.wikipedia.org/wiki?curid=1103415", "title": "Fortezza di San Pietro e Paolo", "text": ""}
{"id": "1103418", "revid": "77358", "url": "https://it.wikipedia.org/wiki?curid=1103418", "title": "Villaggi Potemkin", "text": ""}
{"id": "1103420", "revid": "228587", "url": "https://it.wikipedia.org/wiki?curid=1103420", "title": "Francesca Cifuentes de Heredia", "text": "Figlia di Melchiorra Imbarbara Crispo e di Luca Cifuentes de Heredia, che aveva ottenuto il feudo di Alia in provincia di Palermo nel 1557, spos\u00f2 il 26 luglio 1596 Pietro IV Celestri. Il marito ricopr\u00ec durante la sua breve vita importanti cariche: fu infatti marchese cavaliere di San Giacomo, marchese di Santa Croce, deputato del Regno di Sicilia e principe dei cavalieri d'armi di Palermo, superiore della carit\u00e0, conservatore del regio patrimonio e pretore di Palermo, deputato e pari del regno nel 1606-1608 e 1612-1614.\nNel 1615 Francesca Cifuentes chiese al re Filippo III di Spagna la licenza di poter popolare Alia anche se a causa della morte del marito e del re l'attuazione del decreto avvenne solo nel 1623. Fu con questa \"licentia populandi\" che Alia nacque come paese."}
{"id": "1103422", "revid": "219110", "url": "https://it.wikipedia.org/wiki?curid=1103422", "title": "Bursty", "text": "Il termine inglese bursty (traducibile in italiano come flusso intermittente) in informatica descrive una situazione in cui il traffico di dati \u00e8 caratterizzato da brevi periodi di trasmissione intervallati da lunghi intervalli di inattivit\u00e0.\nIl traffico di dati nelle Local Area Networks (LAN) \u00e8 tipicamente bursty. Un altro esempio pu\u00f2 essere lo scambio di dati in un accesso interattivo ad un database remoto; infatti, in questo caso, la trasmissione utile \u00e8 molto discontinua nel tempo. Dal punto di vista delle reti il flusso \"intermittente\" prevede un tempo medio di utilizzo della risorsa limitato. I bit consecutivi trasmessi dalle sorgenti sono detti \"burst\". Il rapporto fra la somma delle durate dei bit emessi (\"raffiche consecutive\") e la durata totale della trasmissione costituisce il \"tasso d'attivit\u00e0\" della sorgente."}
{"id": "1103428", "revid": "599013", "url": "https://it.wikipedia.org/wiki?curid=1103428", "title": "Martin Ballesteros", "text": "Carriera.\nArgentino di nascita, astigiano di adozione (ha vissuto per anni a Callianetto, frazione di Castell'Alfero), la carriera di Ballesteros nel mondo delle corse a pelo inizi\u00f2 nel 1991, quando vinse il suo primo Torneo Equestre del Monferrato per il Comune di San Damiano. Lo stesso comune lo fece esordire al Palio di Asti di quell'anno, ma la sua prima partecipazione al Palio che nel bene e nel male lo vedr\u00e0 protagonista si concluse con un'eliminazione in batteria.\nDopo la prima affermazione nella rassegna equestre monferrina \"L'Argentino\"(questo era il suo soprannome a inizio carriera) dovette attendere tre anni prima di cogliere il suo primo successo in un Palio: accadde a Legnano nel 1994, quando vinse per la contrada Sant'Erasmo. A questa vittoria segu\u00ec il secondo successo al Torneo equestre del Monferrato, dopo la quale, per\u00f2, arriv\u00f2 un periodo opaco in cui Ballesteros non riusc\u00ec a cogliere nuove vittorie. Questo periodo si interruppe nel 1998 quando, dopo aver vinto a Legnano (nuovamente per Sant'Erasmo), ebbe l'occasione di esordire al Palio di Siena per il Leocorno. Vittoria poi nel 1999 al Palio di Legnano per la Contrada di San Magno.\nDue anni dopo arriva, finalmente, il successo al Palio di Asti: Ballesteros vinse per il Borgo Santa Maria Nuova, spezzando un digiuno che durava dalla storica vittoria di Luigi Sassano (unico fantino di riserva ad aver vinto un Palio di Asti) del 1972. Il momento d'oro del fantino argentino prosegu\u00ec l'anno successivo, quando si aggiudic\u00f2 il suo quarto Torneo Equestre del Monferrato.\nL'anno successivo corse il Palio di Asti per il Borgo Tanaro Trincere Torrazzo, cogliendo il suo secondo successo in Piazza Alfieri. Il 2003, invece, fu l'anno che vide Ballesteros protagonista al Palio di Asti di un episodio rimasto nella storia e che ha scatenato polemiche durate anni: confermato dal Borgo Tanaro per il Palio di quell'anno, il fantino argentino in un disperato tentativo di aggiudicarsi la vittoria ai danni del Rione San Secondo, acerrimo rivale dei lungofiume, afferr\u00f2 le briglie del cavallo dei galletti, montato da Valter Pusceddu detto \"Bighino\". Ballesteros arriv\u00f2 primo al traguardo, ma il suo gesto era stato colto dai giudici e dalle telecamere poste sul percorso: come conseguenza, il \"Pampero\" fu squalificato per due anni, Tanaro fu estromesso dall'ordine di arrivo e la vittoria and\u00f2 al Rione Santa Caterina, portatosi in seconda posizione proprio negli ultimi metri di corsa. La travagliatissima edizione 2003 del Palio di Asti si concluse quindi, del tutto inusualmente con una vittoria \"a tavolino\".\nQuesta squalifica segn\u00f2 l'inizio di un periodo di appannamento (contrassegnato, tra l'altro, da una squalifica al Palio di Legnano del 2005), l'ennesimo di una carriera costellata da luci e ombre, durante il quale riport\u00f2 solo una vittoria al Palio di Bientina. In questo periodo, \"Pampero\" ha anche preso parte al Palio di Castiglion Fiorentino arrivando 2\u00ba per il Rione Cassero nel 2004.\nNel 2006, la carriera di Ballesteros ha fatto segnare un'inversione di tendenza, con le vittorie al Palio di Bientina e al Palio di Feltre, mentre al Palio di Castiglion Fiorentino ha ottenuto un anonimo 5\u00ba posto. Nello stesso anno, scontata la squalifica, ha corso nuovamente ad Asti, rimediando per\u00f2 un'eliminazione in batteria.\nNel 2007 ha preso parte al Palio di Ferrara per la Contrada San Benedetto montando Fujan de Ozieri, ma la corsa non l'ha visto protagonista, vista l'immediata caduta alla mossa. Ha inoltre preso parte al Palio di Castiglion Fiorentino per il Rione Cassero montando Giunko, dove ha ottenuto un anonimo 4\u00ba posto. Ha invece vinto per la terza volta, la seconda consecutiva con lo stesso cavallo del 2006 Full Metal, il Palio di Bientina per la Contrada Puntone. Ha inoltre conquistato il 3\u00ba posto in finale ad Asti per il Rione San Paolo.\nSoprannome.\nIl soprannome di \"Pampero\" in sostituzione di \"Argentino\" gli \u00e8 stato dato per distinguerlo da Victor Ramon Barrionuevo e da Jorge Osvaldo Cordon, fantini in attivit\u00e0 al Palio di Siena nel XX secolo e noti entrambi col soprannome di \"Argentino\"."}
{"id": "1103430", "revid": "36426", "url": "https://it.wikipedia.org/wiki?curid=1103430", "title": "Chiesa di Santa Brigida al Paradiso", "text": "La chiesa dei Santi Salvatore e Brigida al Paradiso e la cappella di Santa Brigida al Paradiso degli Alberti si trovano a Firenze in via del Paradiso.\nStoria.\nIl complesso prende il nome da un'antica villa con giardino degli Alberti, accanto o dentro alla quale nacque il monastero di monaci e monache dell'ordine di Santa Brigida.\nFondato da Antonio Alberti nel 1390, fu spesso al centro di polemiche a causa della convivenza dei due sessi all'interno dello stesso edificio. Esso divenne, dal 1593, soltanto femminile e le monache furono poi trasferite a Sant'Ambrogio in Firenze a causa delle soppressioni lorenesi del 1776.\nIn questo monastero nacque nel 1473 Domenica del Paradiso, suora domenicana che nel 1511 a Firenze fond\u00f2 il Monastero della Crocetta, vicino al Palazzo della Crocetta. Vi visse inoltre suor Cleofe, una delle poche copiste donne conosciute nel XV secolo. \nDecaduto l'ordine, anche il monastero e la chiesa passarono in mano a privati. Attualmente rimane parte dell'antica chiesa, un piccolo chiostro ed una sala con resti d'affreschi raffiguranti \"Storie della Passione\", attribuiti ad Ambrogio di Baldese e a Niccol\u00f2 di Pietro Gerini (inizio Quattrocento).\nNel 1992 l'intero complesso monastico viene restaurato dall'architetto Paolo Antonio Martini"}
{"id": "1103431", "revid": "36426", "url": "https://it.wikipedia.org/wiki?curid=1103431", "title": "Chiesa dei Santi Salvatore e Brigida al Paradiso", "text": ""}
{"id": "1103436", "revid": "775372", "url": "https://it.wikipedia.org/wiki?curid=1103436", "title": "Capi del Governo di Andorra", "text": "Il capo del governo del Principato di Andorra (in catalano \"Cap de Govern del Principat d'Andorra\") ha un mandato di 4 anni ed \u00e8 rinnovabile. Dal 1982 a oggi ci sono stati sei capi del governo, l'odierno \"Cap de Govern\" \u00e8 Xavier Espot Zamora dal 16 maggio 2019."}
{"id": "1103437", "revid": "112355", "url": "https://it.wikipedia.org/wiki?curid=1103437", "title": "Cacciano", "text": ""}
{"id": "1103441", "revid": "287204", "url": "https://it.wikipedia.org/wiki?curid=1103441", "title": "Chiyoda (Tokyo)", "text": " \u00e8 uno dei 23 quartieri speciali di Tokyo, in Giappone. Nel 2005, il quartiere aveva una popolazione stimata di circa abitanti, e una densit\u00e0 di ab/km\u00b2. Ospita un gran numero di uffici commerciali e diplomatici, e la popolazione diurna \u00e8 pari a circa di persone. L'area totale \u00e8 di , della quale il 12% \u00e8 occupato dal complesso del palazzo imperiale di Tokyo (chiamato \"K\u014dkyo\" in giapponese).\nIl quartiere consiste nel terreno annesso al Palazzo e in un'area circostante larga circa . Il quartiere ha preso uno dei nomi del vecchio castello di Edo, che significa \"campo di mille generazioni\". Qui si trovano molte istituzioni governative, come il Palazzo della Dieta Nazionale, la residenza del Primo Ministro, la Corte Suprema, nonch\u00e9 alcuni importanti monumenti o edifici, come il Tempio di Yasukuni, il Santuario Kanda, la Stazione di Tokyo e il Budokan.\nStoria.\nChiyoda \u00e8 stato istituito il 15 marzo 1947, unificando quartiere Kanda (zona nord-est della corrente Chiyoda) con il distretto Kojimachi."}
{"id": "1103455", "revid": "33751", "url": "https://it.wikipedia.org/wiki?curid=1103455", "title": "Oriundi", "text": ""}
{"id": "1103463", "revid": "36426", "url": "https://it.wikipedia.org/wiki?curid=1103463", "title": "Palazzo dei Pazzi", "text": ""}
{"id": "1103471", "revid": "23117", "url": "https://it.wikipedia.org/wiki?curid=1103471", "title": "Bola de ouro", "text": ""}
{"id": "1103474", "revid": "599", "url": "https://it.wikipedia.org/wiki?curid=1103474", "title": "Mois\u00e8 Loria", "text": ""}
{"id": "1103477", "revid": "969415", "url": "https://it.wikipedia.org/wiki?curid=1103477", "title": "Lucas Leiva", "text": "Biografia.\nI natali toscani di un bisnonno gli hanno permesso di ottenere il passaporto italiano e quindi di venir considerato comunitario. Lucas \u00e8 il nipote dell'ex giocatore della nazionale brasiliana Leivinha.\nCaratteristiche tecniche.\nA inizio carriera paragonato a Dunga, Lucas Leiva \u00e8 un centrocampista di quantit\u00e0, che fa del fisico, dell'esperienza e dell'intelligenza tattica i suoi punti di forza Duttile tatticamente, la sua posizione preferita \u00e8 quella di mediano davanti alla difesa. All'occorrenza pu\u00f2 fare anche il difensore centrale.\nCarriera.\nClub.\nGr\u00eamio.\nIl 22 ottobre 2005, all'et\u00e0 di 18 anni con la maglia del , disputa il suo primo match da professionista in occasione della vittoria, per 1-0, contro il nel Campeonato Brasileiro S\u00e9rie B. Concluder\u00e0 la sua prima stagione da professionista con un bottino di 3 presenze andando anche a vincere il campionato tornando cos\u00ec di fatto in S\u00e9rie A.\nIl 9 aprile 2006 vince il suo primo Campionato Ga\u00facho disputando 16 partite. Invece in campionato il Gremio si piazza al terzo posto dove disputa 32 partite e siglando 4 reti, le sue prestazioni gli permettono di essere premiato con la Bola de Ouro, premio annuale assegnato dalla rivista brasiliana Placar al miglior giocatore del campionato brasiliano. In totale nella sua seconda stagione accumula 52 presenze e 5 reti siglate.\nIl 6 maggio 2007 vince il suo secondo Gauch\u00e3o mentre il 20 giugno successivo perde la finale di Coppa Libertadores contro gli argentini del . La stagione per lui si conclude con 20 presenze e 3 reti.\nLiverpool.\nNel luglio del 2007 passa al club inglese del per una cifra vicina ai dieci milioni di euro. L'esordio con la maglia dei \"reds\" arriva il 28 agosto 2007 in occasione dello spareggio di Champions League vinto, per 4-0, contro i francesi del . Il 20 ottobre successivo disputa la sua prima partita di Premier League in occasione della trasferta vinta, per 1-2, contro l'. Il 26 gennaio 2008 arriva la prima marcatura in terra inglese in occasione del quarto turno della Coppa di Lega vinto, per 5-2, contro l'. La prima stagione si conclude con 32 presenze e 1 rete.\nIl 14 aprile 2009 mette a segno il suo primo gol in Champions League in occasione della partita di ritorno dei quarti di finale pareggiata, per 4-4, contro i connazionali del . Il 24 maggio successivo insieme alla sua squadra si piazza al secondo posto in campionato alle spalle del chiudendo la seconda stagione in Inghilterra con 39 presenze e 3 gol.\nIl 29 novembre 2011 subisce un grave infortunio al ginocchio che lo lascia fuori dal campo fino a fine stagione. Il 26 febbraio 2012, seppur infortunato, vince il suo primo titolo inglese andando a vincere la Coppa di Lega contro il ai calci di rigore. Il 5 maggio successivo perde la finale di FA Cup poich\u00e9 il Chelsea si impone, per 2-1, sulla sua squadra.\nIl 28 febbraio 2016 perde la finale di Coppa di Lega poich\u00e9 il si impone ai calci di rigore. Il 18 maggio successivo perde anche la finale di Europa League contro gli spagnoli del che si impongono per 3-1.\nLazio.\nIl 18 luglio 2017, dopo dieci anni passati a Liverpool dove disputa 346 partite, mettendo a segno 7 gol e vincendo una Coppa di Lega, decide di trasferirsi in Italia per vestire la maglia della che sborsa una cifra vicina ai cinque milioni di euro facendogli sottoscrivere un contratto valido fino al 2020.\nIl 13 agosto successivo, ottenendo anche il proprio esordio, vince il suo primo titolo in maglia \"biancoceleste\" poich\u00e9 la Lazio si impone, per 2-3, sulla nella partita valida per l'assegnazione della Supercoppa italiana 2017. Il 27 agosto 2017 disputa la sua prima partita in Serie A in occasione della trasferta vinta, per 1-2, contro il . Il 19 ottobre successivo disputa la sua prima partita di Europa League con la maglia della Lazio in occasione della trasferta vinta, per 1-3, contro i francesi del . L'8 dicembre invece arriva la prima marcatura con indosso la nuova maglia, in occasione della sconfitta esterna, per 3-2, contro i belgi dello . Il 18 marzo 2018 sigla la sua prima rete in Serie A, in occasione del pareggio interno, per 1-1, contro il . Chiude la sua prima stagione in maglia \"biancoceleste\" con la vittoria della Supercoppa italiana, 50 presenze e 4 reti messe a segno. Il 15 maggio 2019 vince la Coppa Italia con la Lazio contro l'Atalanta (0-2 Risultato finale). Il 22 dicembre successivo, con la Lazio vince la Supercoppa italiana a Riad contro la Juventus, con il risultato finale di 3-1.\nNazionale.\nGiovanile.\nNel 2007 viene selezionato da Nelson Rodrigues per partecipare al Sudamericano Under-20 in Paraguay. L'esordio con la maglia della nazionale brasiliana Under-20 arriva il 7 gennaio dello stesso anno in occasione della prima partita della prima fase a gironi vinta, per 4-2, contro il Cile. Due giorni pi\u00f9 tardi mette a segno una doppietta nella partita vinta, per 2-1, contro il Per\u00f9. Il 28 gennaio il Brasile vince il campionato e Lucas, con 9 partite disputate e 4 gol messi a segno, risulta essere uno dei miglior giocatori della competizione stessa.\nNel 2008 il CT Dunga lo seleziona nella naziole olimpica per i Giochi della XXIX Olimpiade di Pechino. L'esordio arriva il 7 agosto in occasione della prima partita della fase a gironi vinta, per 1-0, contro il Belgio. Il 22 agosto successivo, pur non disputando la partita, vince la medaglia di bronzo ai danni del Belgio che viene superato per 3-0.\nMaggiore.\nIl 22 agosto 2007 disputa la sua prima partita con la maglia della nazionale maggiore in occasione dell'amichevole vinta, per 2-0, contro l'Algeria. L'8 giugno 2011 viene selezionato dal CT Mano Menezes per partecipare alla Copa Am\u00e9rica in Argentina. L'esordio in tale competizione arriva il 3 luglio in occasione del pareggio, per 0-0, contro il Venezuela. Il Brasile si ferma ai quarti di finale e il centrocampista totalizza 4 presenze nella competizione. Il 14 maggio 2014 Luiz Felipe Scolari lo seleziona come riserva nei trenta pre-convocati per partecipare ai Mondiali di calcio in programma proprio in Brasile, non venendo per\u00f2 inserito nella lista definitiva.\nStatistiche.\nPresenze e reti nei club.\n\"Statistiche aggiornate al 17 febbraio 2022.\""}
{"id": "1103478", "revid": "23117", "url": "https://it.wikipedia.org/wiki?curid=1103478", "title": "Lucas Pezzini Leiva", "text": ""}
{"id": "1103479", "revid": "1522738", "url": "https://it.wikipedia.org/wiki?curid=1103479", "title": "Primi ministri dell'Armenia", "text": "Questa lista di primi ministri dell'Armenia elenca tutti i titolari dell'incarico di primo ministro dell'Armenia, nei due periodi in cui l'Armenia \u00e8 stata indipendente: dal 1918 al 1920, con la Prima Repubblica di Armenia, e dal 1990 in poi, in seguito alla dichiarazione d'indipendenza dell'Armenia dall'Unione Sovietica."}
{"id": "1103482", "revid": "320578", "url": "https://it.wikipedia.org/wiki?curid=1103482", "title": "Robert Kocharyan", "text": ""}
{"id": "1103484", "revid": "76963", "url": "https://it.wikipedia.org/wiki?curid=1103484", "title": "Cheri Oteri", "text": "Ha fatto parte del cast del Saturday Night Live dal 1995 al 2000 ed era nota sia per le sue imitazioni che per i vari personaggi originali tra cui: Cass Van Rye del 'Morning Latte', la cheerleader Arianna (in coppia con Will Ferrell), Nadeen, Joy Lipton, Laura Zimmerman (in coppia con Chris Kattan).\nHa esordito come attrice nel 1997 in un piccolo ruolo nel film \"Bugiardo bugiardo\".\nDoppiatrici italiane.\nNelle versioni in italiano dei suoi film, Cheri Oteri \u00e8 stata doppiata da:\nDa doppiatrice \u00e8 sostituita da:"}
{"id": "1103485", "revid": "923433", "url": "https://it.wikipedia.org/wiki?curid=1103485", "title": "Premio Gran Giallo Citt\u00e0 di Cattolica", "text": "Il premio Gran Giallo Citt\u00e0 di Cattolica \u00e8 un premio letterario italiano riservato alla narrativa gialla e noir. Si tiene annualmente nella cittadina romagnola di Cattolica in provincia di Rimini.\nIdeato nel 1973 da Enzo Tortora, si dice dopo aver notato durante una passeggiata sulla spiaggia la gran quantit\u00e0 di bagnanti intenti alla lettura di gialli sotto gli ombrelloni, \u00e8 stato curato da personalit\u00e0 di spicco della narrativa italiana di genere e non: da Oreste Del Buono e Alberto Tedeschi negli anni dell'esordio fino a Carlo Lucarelli e Valerio Massimo Manfredi ai giorni nostri.\nDal 1981 al 1999 si \u00e8 svolto nell'ambito del Mystfest, festival internazionale di cinematografia noir, anch'esso con sede a Cattolica. Nel corso della sua storia l'oggetto stesso del premio \u00e8 mutato pi\u00f9 volte: inizialmente conferito a romanzi editi o inediti, per un certo periodo a romanzi brevi inediti, attualmente il premio viene attribuito al miglior racconto giallo inedito e consiste nella pubblicazione sul Giallo Mondadori.\nNumerosi gli scrittori premiati a Cattolica successivamente riconosciuti quali maestri del genere: tra gli altri Loriano Macchiavelli, Bruno Gambarotta, Andrea G. Pinketts."}
{"id": "1103491", "revid": "921573", "url": "https://it.wikipedia.org/wiki?curid=1103491", "title": "Todd Berger", "text": ""}
{"id": "1103494", "revid": "205250", "url": "https://it.wikipedia.org/wiki?curid=1103494", "title": "Mario Moretti Polegato", "text": "Biografia.\nNasce a Crocetta del Montello, in una famiglia di imprenditori attivi nel settore agricolo e vitivinicolo tra cui gli zii Vittorino, Ida e Delia Polegato. Dopo gli studi in giovent\u00f9 presso l'Istituto Cavanis \"Collegio Canova\" di Possagno, sulle orme dell'attivit\u00e0 di famiglia intraprende e termina gli studi da enologo, e successivamente consegue la laurea in giurisprudenza a Ferrara. Si dedica inizialmente alle attivit\u00e0 di famiglia, poi, a met\u00e0 degli anni Novanta brevetta il marchio Geox, frutto di una fortunata intuizione datata 1992 e reso possibile grazie ad una membrana microporosa utilizzata dalla Nasa. Fonda l'azienda con 5 dipendenti dopo avere inutilmente presentato il prototipo della scarpa che respira alle maggiori imprese del settore.\nHa chiesto di ereditare, ottenendolo per decreto, il cognome della madre, Amalia Moretti. Ha ottenuto riconoscimenti come quello di Cavaliere al Merito dell'Ordine Nazionale dal Presidente Rumeno nel 2000; nel 2002 \u00e8 stato nominato Imprenditore dell'anno 2002, titolo conferitogli da Ernst, e l'anno seguente Miglior Imprenditore italiano nel mondo sempre da Ernst &amp; Young Global. Nel 2005 gli viene conferito dal Presidente Carlo Azeglio Ciampi il titolo di Cavaliere del Lavoro della Repubblica Italiana, mentre nel 2006 da Giorgio Napolitano viene insignito del titolo di Grande Ufficiale della Repubblica.\nNel 2010 ha ricevuto lo European Business Leader Award (Ebla) per la categoria Innovatore dell'anno.\nRicopre la carica diplomatica di Console Generale Onorario di Romania per il Nord Est d'Italia dal 1997, \u00e8 membro del Consiglio Direttivo Confederale di Confindustria (Confederazione Generale dell'Industria Italiana) e dedica parte del suo tempo all'insegnamento della \u201cPropriet\u00e0 Intellettuale\u201d facendo lezione agli studenti e a giovani imprenditori nei principali atenei italiani ed europei, fa parte inoltre del consiglio dell'universit\u00e0 \"Luigi Bocconi\" di Milano.\nNel 2015 gli \u00e8 stato conferito presso la Camera dei Deputati il Premio America della Fondazione Italia USA.\nIl gruppo.\nMario Moretti Polegato ricopre la carica di presidente del Gruppo Geox da lui fondato.\nNel 2004 ha quotato la sua azienda in borsa, sulla piazza di Milano.\nNel 2009 acquisisce, attraverso la finanziaria di famiglia che con quasi il 71% \u00e8 anche azionista di riferimento della Geox, la Diadora, facendola poi gestire dal figlio Enrico con lo scopo di rilanciare la nota azienda e sfidare Nike e Adidas.\nNel 2016 la finanziaria di famiglia, la Lir, controllata per l'85% da Mario Moretti Polegato e per il 15% dal figlio Enrico, ha per la prima volta registrato un fatturato superiore al miliardo di euro con un utile netto di 10,2 milioni."}
{"id": "1103504", "revid": "110157", "url": "https://it.wikipedia.org/wiki?curid=1103504", "title": "Danieli (azienda)", "text": "Danieli (nome completo: \"Danieli &amp; C.Officine Meccaniche SpA\") \u00e8 una multinazionale italiana con sede a Buttrio (Udine) ed \u00e8 uno dei leader a livello mondiale nella produzione di impianti siderurgici, con particolare distacco nel settore dei prodotti lunghi, del cui mercato mondiale detiene oltre il 90% di quota. \u00c8 quotata nell'indice FTSE Italia Mid Cap della Borsa di Milano.\nStoria.\nLe origini.\nLa Danieli \u00e8 stata fondata nel 1914 quando i fratelli Mario e Timo Danieli, originari della Valsugana, acquisiscono a Brescia le \"Acciaierie Angelini\", Dopo la prima guerra mondiale i due fratelli si separano e nel 1929 Mario trasferisce a Buttrio la produzione di attrezzature per la lavorazione d'acciaio e macchine ausiliarie per gli impianti di laminazione. Nel secondo dopoguerra la societ\u00e0, guidata dal figlio di Mario, Luigi, e denominata \"Danieli &amp; C\", sceglie di concentrarsi nella produzione di macchine per l'industria siderurgica. \nNella seconda met\u00e0 degli anni settanta, quando il settore siderurgico entra in crisi a causa di un eccesso di capacit\u00e0 produttiva, Luigi Danieli adotta una strategia diversa: passare gradualmente dalla costruzione di macchine per la siderurgia alla consegna di impianti chiavi in mano. Nel 1976 la societ\u00e0 si aggiudica la progettazione e la realizzazione di un'acciaieria da 500.000 tonnellate nel Brandeburgo, nella Germania Est. Nel 1979 la societ\u00e0 ha un fatturato di oltre 130 miliardi di lire realizzati per l'80% all'estero e impiega 1600 persone.\nRiassetto societario.\nNel 1983 la Danieli, specializzata nella realizzazione di miniacciaierie acquisisce commesse nell'Urss e nel Nord Africa. Nel 1984 \u00e8 quotata alla Borsa di Milano. Nel 1985 \u00e8 completato negli Stati Uniti il primo impianto per la produzione e laminazione diretta di acciai di qualit\u00e0. A met\u00e0 degli anni ottanta il settore siderurgico incontra di nuovo difficolt\u00e0 e l'azienda decide di adottare una diversa strategia per restare competitivi: Cecilia Danieli e Gianpietro Benedetti spingono per una forte ristrutturazione, in linea con una strategia di internazionalizzazione ed ampliamento dei prodotti, mentre diversa \u00e8 la posizione del resto della famiglia. Alla fine, il 58% delle azioni ordinarie viene ceduto alla SIND (Societ\u00e0 Impianti Industriali, detenuta al 50% da Cecilia Danieli e al 50% da Gianpietro Benedetti)\nCon il nuovo assetto societario prosegue l\u2019acquisizione di aziende internazionali. Nel 1987 la Danieli acquisisce il gruppo svedese Morg\u00e5rdshammar, specialista in impianti di laminazione per acciai speciali e successivamente la Wean United (USA), Rotelec (Francia) e Sund (Svezia). Il fatturato dell\u2019azienda \u00e8 infatti in costante crescita, toccando 1.900 milioni di Lire nel 2000, con 3.200 dipendenti.\nNel giugno 1999 Cecilia Danieli scompare ad Aviano (aveva 56 anni).\nNuova generazione.\nDopo la prematura scomparsa di Cecilia Danieli nel 1999, Gianpietro Benedetti assume la Presidenza, mantenendo anche il ruolo di CEO. Continua la crescita internazionale dell'azienda che conta cinque centri produttivi (Buttrio, Pittsburgh, Parigi, in Svezia e in Germania): vengono aperte sedi in Cina (a Pechino e Shanghai), costituisce la Danieli Far East in Tailandia e la Danieli Volga in Russia, con il lancio di centri di servizi in Austria e Brasile. Questo porta anche all\u2019ampliamento della gamma di prodotti.\nNel 2009, entra nel consiglio d'amministrazione della societ\u00e0 Giacomo Mareschi Danieli, ventinovenne, che lavora nel gruppo dal 2006. In azienda anche Anna, gemella di Giacomo e Camilla Benedetti. In questo anno, il fatturato raggiunge i 3,2 miliardi di Euro, con un utile di 135 milioni, con circa 9.400 dipendenti.\nNel 2018 viene fondata la Danieli Academy, nata per gestire lo sviluppo delle competenze delle risorse umane attraverso la collaborazione con centinaia di universit\u00e0 nel mondo.\nDati economici.\nNel 2017 (bilancio chiuso il 30 giugno) i ricavi hanno toccato i 2,49 miliardi di euro con un utile di 59 milioni. Al 30 giugno 2018 il fatturato ha toccato i 2,70 miliardi di euro (+2%), Ebitda a 228 milioni pari al 13%, Ebit a 103 (48%), utile di 58,4 milioni.\nNel 2019 (bilancio chiuso il 30 giugno), i ricavi sono saliti a 3 miliardi di euro, con un utile netto di 67 milioni, Ebitda a 239,2 milioni, Ebit a 101,51. Al 30 giugno 2020 il fatturato registrato \u00e8 di 2,8 miliardi di euro, con utile netto di 62,4 milioni, Ebitda a 187,7 milioni, Ebit a 91,6."}
{"id": "1103508", "revid": "372624", "url": "https://it.wikipedia.org/wiki?curid=1103508", "title": "Silvia Ballestra", "text": "Ha scritto circa 20 opere tra romanzi, antologie di racconti e saggi, vincendo diversi premi tra cui il Premio Fiesole Narrativa Under 40 e il Premio Rapallo Carige per la donna scrittrice. Ha collaborato a lungo con il quotidiano \"L'Unit\u00e0\" e vive e lavora a Milano.\nBiografia.\nEsordisce sull'antologia di racconti \"Papergang\" (1990) per il progetto \"Under 25\" curato da Pier Vittorio Tondelli. Ha iniziato a pubblicare romanzi, libri di racconti e saggi a partire dal 1991. Il suo libro d'esordio \"Compleanno dell'iguana\" \u00e8 un longseller tradotto in molti Paesi europei. Da quel libro e dal successivo \"La guerra degli Ant\u00f2\" \u00e8 stata tratta la sceneggiatura dell'omonimo film di Riccardo Milani.\nLaureata in Lingue e Letterature straniere, ha tradotto autori francesi e statunitensi. Ha collaborato a lungo con il quotidiano \"L'Unit\u00e0\" e scrive per diverse riviste e giornali. Dal 2011 \u00e8 membro della giuria del Premio Bagutta. \nLe sue opere letterarie hanno meritato vari riconoscimenti, tra cui il Premio Fiesole Narrativa Under 40 nel 1993 con \"La guerra degli Ant\u00f2\" e il Premio Rapallo Carige per la donna scrittrice nel 2006 con \"La Seconda Dora\"; \u00c8 stata due volte finalista al Premio Bergamo, nel 2003 e nel 2011 rispettivamente per le opere Il compagno di mezzanotte e I giorni della rotonda)."}
{"id": "1103510", "revid": "344503", "url": "https://it.wikipedia.org/wiki?curid=1103510", "title": "Robot Carnival", "text": " \u00e8 un OAV a episodi del 1987.\nIl progetto nasce dalla volont\u00e0 del produttore Kazufumi Nomura di riunire in una sola opera il meglio degli animatori gi\u00e0 affermati o emergenti dell'epoca, una sorta di \"stato dell'arte\" dell'animazione nipponica degli anni ottanta. Prende forma cos\u00ec l'idea di una serie di cortometraggi incentrati su un unico tema comune, che non a caso \u00e8 quello dei robot, emblematico di tanta produzione animata del Sol Levante.\nNella sua interezza il film \u00e8 un misto di cultura pop anni ottanta e citazioni dalla letteratura, dal cinema e dagli anime.\nEpisodi.\nGli episodi che compongono l'OAV, a parte l'apertura e la chiusura di Katsuhiro \u014ctomo e Atsuko Fukushima, sono nell'ordine:"}
{"id": "1103518", "revid": "78273", "url": "https://it.wikipedia.org/wiki?curid=1103518", "title": "National Art gallery", "text": ""}
{"id": "1103524", "revid": "287204", "url": "https://it.wikipedia.org/wiki?curid=1103524", "title": "Villaggio Potemkin", "text": ""}
{"id": "1103525", "revid": "124824346", "url": "https://it.wikipedia.org/wiki?curid=1103525", "title": "Topher Grace", "text": "\u00c8 noto per aver interpretato Eric Forman, protagonista della sit-com \"That '70s Show\" e per il ruolo di Eddie Brock / Venom in \"Spider-Man 3\" nel 2007.\nBiografia.\nChristopher \u00e8 figlio di John Grace (uomo d'affari) e Patricia ed ha una sorella, Jenny; cresciuto a Darien, nel Connecticut ha scelto di passare al nome \"Topher\" mentre frequentava la scuola superiore poich\u00e9 non ne sopportava l'abbreviazione in \"Chris\". In seguito ha frequentato la \"Fay School\", a Southborough nel Massachusetts, e la \"Brewster Academy\", a Wolfeboro nel New Hampshire, dove \u00e8 stato notato dal produttore di \"That '70s Show\" (la cui figlia frequentava la stessa scuola) mentre recitava in uno spettacolo teatrale amatoriale.\nImperson\u00f2 Eric Forman in \"That '70s Show\", prodotto dalla Fox a partire dal 1998. Il successo ottenuto dalla sit-com lo rese famoso presso il pubblico televisivo; partecip\u00f2 al progetto fino al 2005, quando lasci\u00f2 la serie per dedicarsi alla propria carriera cinematografica. Nonostante la sua assenza, fu realizzata un'ottava e ultima stagione della sit-com nel 2006 (Grace vi partecipa come guest star non accreditata nell'ultimo episodio). Ottenne il ruolo di uno studente cocainomane che spinge la fidanzata verso il crack in \"Traffic\", di Steven Soderbergh (2000), oltre a un cameo sia in \"Ocean's Eleven\" che in \"Ocean's Twelve\", diretti sempre dello stesso regista (senza per\u00f2 comparire nei titoli di coda).\nNel 2002 doppia il personaggio di Lucignolo nella versione inglese del \"Pinocchio\" di Roberto Benigni, e nel 2003 appare in \"Mona Lisa Smile\". Nel 2004 ebbe invece ruoli da protagonista in \"Appuntamento da sogno!\" e \"In Good Company\" in cui impersona un dirigente di una multinazionale ambizioso e turbato. Nel 2007 \u00e8 Edward \"Eddie\" Brock Jr., che si trasformer\u00e0 nel malefico Venom, in \"Spider-Man 3\", diretto da Sam Raimi, un ruolo dark in contrasto con i personaggi positivi precedentemente interpretati. Nel 2010, \u00e8 apparso nella commedia \"Appuntamento con l'amore\" insieme a Ashton Kutcher, e ha interpretato anche il personaggio di Edwin in \"Predators\", il terzo capitolo della saga fantascientifica, uscito nell'estate 2010.\nNel 2011, ha co-scritto, co-prodotto ed interpretato la commedia retro sugli anni ottanta \"Take Me Home Tonight\". In realt\u00e0 il film fu girato nel 2007, ma a causa di problemi di distribuzione usc\u00ec nel 2011. Nello stesso anno ha recitato accanto a Richard Gere nel thriller di spionaggio, \"The Double\". Nel 2018 torna sulle scene cinematografiche interpretando, nel film di Spike Lee \"BlacKkKlansman\", il Gran maestro del Ku Klux Klan David Duke.\nVita privata.\nPrecedentemente fidanzato con l'attrice Ginnifer Goodwin, nel maggio 2016 si sposa con l'attrice e modella Ashley Hinshaw, a cui \u00e8 legato sentimentalmente dal 2014; i due hanno avuto una figlia, Mabel Jane, nel novembre 2017.\nDoppiatori italiani.\nNelle versioni in italiano dei suoi film, Topher Grace \u00e8 stato doppiato da:\nDa doppiatore \u00e8 sostituito da:"}
{"id": "1103529", "revid": "287204", "url": "https://it.wikipedia.org/wiki?curid=1103529", "title": "Pot\u00ebmkin", "text": ""}
{"id": "1103535", "revid": "287204", "url": "https://it.wikipedia.org/wiki?curid=1103535", "title": "Potemkin", "text": ""}
{"id": "1103537", "revid": "1982", "url": "https://it.wikipedia.org/wiki?curid=1103537", "title": "Gal\u00e9ria", "text": ""}
{"id": "1103542", "revid": "919135", "url": "https://it.wikipedia.org/wiki?curid=1103542", "title": "K-medoids", "text": "Il K-medoids \u00e8 un algoritmo di clustering partizionale correlato all'algoritmo K-means. Prevede in input un insieme di formula_1 oggetti e un numero formula_2 che determina quanti cluster si vogliono in output.\nEntrambi gli algoritmi sono partizionali (suddividendo il dataset in gruppi) ed entrambi cercano di minimizzare l'errore quadratico medio, la distanza tra punti di un cluster e il punto designato per esserne il centro. In K-means il punto \u00e8 \"artificiale\", infatti \u00e8 il baricentro di tutti i punti nel cluster. Nel K-medoids \u00e8 usato il punto, tra quelli dati, collocato \"pi\u00f9 centralmente\", in questo modo il centro \u00e8 uno dei dati osservati. Il K-medoids \u00e8 pi\u00f9 robusto al rumore e agli outlier rispetto al K-means.\nUn \"medoid\" pu\u00f2 essere definito come un elemento di un cluster la cui dissimilarit\u00e0 media rispetto a tutti gli oggetti nel cluster \u00e8 minima, in questo modo esso sar\u00e0 il punto pi\u00f9 centrale di un dato insieme di punti.\nAlgoritmo.\nL'algoritmo di clustering \u00e8 il seguente:\nEsempio.\nSi deve clusterizzare il seguente data set di 10 oggetti in 2 cluster, quindi formula_13 e formula_14\nPasso 1.\nSi inizializzano i formula_2 centri. Assumiamo che formula_16 e formula_17 siano i nostri medoid iniziali.\nCalcoliamo la distanza cos\u00ec da associare ogni elemento al suo medoid pi\u00f9 vicino.\nIniziamo quindi il clustering:\nEssendo formula_20 e formula_21 punti vicini a formula_22 essi formeranno un cluster mentre i punti rimanenti ne formeranno un altro.\nIl costo totale sar\u00e0 20.\nIl costo tra due punti qualsiasi \u00e8 trovato usando la distanza di Manhattan che \u00e8 espressa dalla seguente formula:\ndove formula_24 \u00e8 un qualunque elemento, formula_25 \u00e8 il medoid e formula_26 \u00e8 la dimensione dello spazio degli elementi, in questo caso formula_27\nIl costo totale \u00e8 la somma dei costi per gli oggetti dal proprio medoid:\nPasso 2.\nSelezione di un nonmedoid formula_9 in modo casuale. Assumiamo formula_30\nI medoid sono quindi formula_31 e formula_32 Se formula_22 e formula_9 sono nuovi medoid, si calcola nuovamente il costo totale usando la formula al passo 1.\nCos\u00ec il costo per cambiare il medoid da formula_36 a formula_9 \u00e8:\nformula_38\nQuindi cambiare medoid in formula_9 non \u00e8 una buona idea, la scelta precedente \u00e8 stata buona e l'algoritmo termina in questo punto (in quanto non ci sono cambiamenti per i medoid).\nPu\u00f2 accadere che qualche data point possa migrare da un cluster a un altro, ci\u00f2 dipende dalla vicinanza rispetto al nuovo medoid scelto."}
{"id": "1103543", "revid": "121427", "url": "https://it.wikipedia.org/wiki?curid=1103543", "title": "Eh Joe", "text": ""}
{"id": "1103544", "revid": "123614583", "url": "https://it.wikipedia.org/wiki?curid=1103544", "title": "Branciforte", "text": "I Branciforte, o Branciforti, sono una famiglia siciliana che la leggenda fa discendere da un ceppo francese e piacentino, e che la tradizione leggendaria fa iniziare con Obizzo, cavaliere che milit\u00f2 sotto Carlo Magno.\nLa leggenda.\nSecondo il racconto epico della famiglia Branciforte, Obizzo, il capostipite, era un uomo di grande valore e forza fisica. In una delle battaglie combattute nell'armata di Carlo Magno contro i Longobardi, il cavaliere si trov\u00f2 a difendere da solo le insegne del Re e la bandiera \u201corofiamma\u201d contro tre avversari. Alla fine rimase con entrambe le mani mozzate, ma continu\u00f2 a tenere alta l'insegna. Da quel momento Obizzo ebbe il cognome Branciforte, divenne Alfiere generale dell'esercito del Re e ottenne come compenso la citt\u00e0 di Piacenza, secondo il Mugnos, \u201c\"che indi fu ricambiata in terre, castelli ed altro nel piacentino\"\u201d.\nLo storico e genealogista Filadelfo Mugnos scrive che \u201c\"In Francia un Guido Branciforte fu gran maestro dell'Ordine di Malta, derivato da Pier Guido Branciforte secondogenito del 1\u00b0 Obizzo, progenitore de' duchi di Criqui\"\u201d.\nIn Sicilia.\nIl primo a insediarsi definitivamente da Piacenza sul suolo siciliano fu Guglielmo Branciforti sotto il re Federico I, ma gi\u00e0 a quel tempo la famiglia era ritenuta importante in Sicilia. Fu infatti preceduto di alcuni anni da Aloisia Branciforte, andata in sposa nel 1275 a Orlando I Grifeo Maniace, V barone di Partanna e stratig\u00f2 di Messina. Guglielmo mor\u00ec in Catania nel 1347 durante un duello; lasci\u00f2 i possedimenti piacentini ai fratelli Bosso e Gaspare, mentre le terre in Sicilia andarono ai nipoti Raffaello e Ottaviano, figli di un terzo fratello, Stefano, incaricato di riscuotere i dazi e controllare il traffico delle merci nel porto di Licata, nonch\u00e9 maestro razionale del Regno.\nGiovanni, figlio di Raffaele, uomo d'armi, sotto Federico III il Semplice \"ridusse alla regia ubbidienza\", la citt\u00e0 di Piazza e cos\u00ec la ebbe in dono dallo stesso sovrano, ottenendo anche il titolo di barone. Dal re Martino I ebbe anche la fortezza ed il feudo di Grassuliato, oltre i feudi di Condr\u00f2 e Gatto.\nNel XVII secolo Nicol\u00f2 Placido Branciforti (1593-1661) I principe di Leonforte, citt\u00e0 da lui fondata previa licentia populandi, spos\u00f2 la nobildonna Caterina Branciforti e Barresi (1600-1634), figlia di Fabrizio, III principe di Butera, da cui ebbe sette figli:Giuseppe, Agata, Maria, Francesco, Caterina, Placida e Margherita; quest'ultime si diedero alla vita religiosa ed entrarono nel monastero delle Stimmate di San Francesco di Palermo con i nomi di suor Placida Caterina, suor Agata Rosalia, suor Caterina Giuseppa.\nA partire da Fabrizio Branciforti, I principe di Butera, molti degli appartenenti alla famiglia hanno ricoperto cariche di rilievo del Regno di Sicilia, a cominciare da Giuseppe Branciforti e Maniaci Colonna, nel 1671 vicario generale del Regno per l'annona frumentaria, supremo prefetto della cavalleria di Sicilia, decorato del Toson d'oro e della Ordine supremo della Santissima Annunziata, la massima onorificenza di casa Savoia.\nNel 1805 Stefania Branciforte e Branciforte, XII principessa di Butera (1788-1843), figlia di Niccol\u00f2 Placido Branciforte (1761-1806) e Caterina Branciforte (1768-1789), erede unica del patrimonio e dei titoli dei Branciforte spos\u00f2 Giuseppe Lanza, VIII principe di Trabia (1780-1855), illustre archeologo e Direttore delle Belle Arti in Sicilia, portando in dote tutti i titoli e i feudi dei Branciforte. I loro discendenti presero il cognome Lanza Branciforte.\nArma.\nBlasonatura: campo d'azzurro, al leone coronato d'oro, che sostiene con le zampe anteriori una bandiera di rosso, caricata di tre gigli d'oro, svolazzante a sinistra, e a due branche recise dello stesso, passate in croce di S. Andrea poste nel lato destro della punta.\nMotto: \"Dominus fortitudo\"."}
{"id": "1103545", "revid": "287204", "url": "https://it.wikipedia.org/wiki?curid=1103545", "title": "Puroresu", "text": "Con il termine si indica il wrestling praticato in Giappone. Rappresenta un'abbreviazione di .\nIl wrestling fu introdotto in Giappone subito dopo la fine della seconda guerra mondiale, ma raggiunse risultati incoraggiati solo con l'avvento della prima grande stella, Rikid\u014dzan, grazie al quale questo sport divenne popolare nel 1951.\nCi\u00f2 che differenzia il \"puroresu\" dalla \"lucha libre\" messicana e dallo stile statunitense \u00e8 che in ogni incontro si cerca di dare un forte senso di realismo all'azione, trasformando un match in una effettiva lotta tra sportivi.\nRegole base.\nUn match pu\u00f2 essere vinto per:\nRegole addizionali sono stabilite dalla federazione che promuove i match. Ad esempio, i match che si tengono nel corso degli show della Universal Wrestling Federation e della sua derivata Submission Arts Wrestling non permettono la vittoria via \"f\u014dru\", ma solo tramite \"nokkauto\" o \"gibappu\". Le squalifiche, alle quali si fa molto ricorso in Occidente, non sono altrettanto utilizzate in Giappone al giorno d'oggi, giacch\u00e9 al pubblico non piace assistere a un incontro che termina senza che un wrestler porti a casa una vittoria \"pulita\".\nCaratteristiche.\nNon si ricorre a interferenze esterne o a favori arbitrali; se ci sono interferenze da parte di coloro che accompagnano il wrestler a bordo ring, essi vengono allontanati dall'arbitro, anche se comunque l'interferenza (seppur molto rara) non determina mai il risultato finale; comportamenti antisportivi determinano forti cori di disapprovazione da parte del pubblico, a prescindere dalla popolarit\u00e0 del wrestler che ricorre al sotterfugio. Ne consegue che agli occhi dei fan i wrestler sono considerati come veri e propri atleti.\nNel \"puroresu\" si fa inoltre ricorso a manovre di sottomissione altamente complesse, cos\u00ec come ad attacchi in volo. I wrestler in Giappone sono inoltre noti per il loro stile \"stiff\", ovvero un modo di colpire nel quale non si pone grande attenzione nell'evitare di colpire con forza l'avversario, sebbene i colpi quasi mai siano diretti in testa e mai a pugno chiuso.\nNelle interviste, un lottatore di \"puroresu\" parla utilizzando frasi e terminologie normali, evitando di ricorrere a \"catchphrase\" o comunque espressioni legate alla propria \"gimmick\". Anche i lottatori che non hanno \"gimmick\" dallo spiccato carisma portano avanti da soli le loro interviste, utilizzando un tono calmo e solenne. Le uniche \"catchphrase\" che si permettono di utilizzare prevedono l'utilizzo di qualche parola in lingua inglese, come \"\"thank you\", \"champion\" o \"I am\"\" (prima del loro nome). Le interviste vengono condotte principalmente dopo un match e non prima, quando un wrestler \u00e8 realmente stanco; questo serve a testimoniare l'effettiva fatica richiesta al lottatore per condurre l'incontro.\nMolte delle organizzazioni di wrestling giapponesi non seguono la struttura \"heel\"-\"face\" tipica del panorama occidentale; viene quindi a mancare la contrapposizione tra \"buoni\" e \"cattivi\" e si amplifica l'idea di uno scontro tra wrestler. In questo modo ogni lottatore del roster della federazione pu\u00f2 sfidare tutti gli altri; ci\u00f2 non pu\u00f2 accadere, ad esempio, negli Stati Uniti, dove due \"face\" o due \"heel\" difficilmente si scontrano in un match, giacch\u00e9 lo scontro \"heel\"-\"face\" \u00e8 la struttura portante. Ci\u00f2 si riflette anche nella struttura dei tag team: \u00e8 prassi comune per due lottatori che combattono in coppia sfidarsi in match uno contro l'altro; ci\u00f2 accade spesso durante i tornei annuali (fenomeno molto importante in Giappone). Durante l\"'angle\" dell'approdo del New World Order in Giappone, ad esempio, non era difficile assistere a match nei quali Keiji Muto si scontrava con Masahiro Chono, Marcus Bagwell o Scott Norton, suoi alleati, durante il torneo G-1 Climax, senza alcuna ripercussione nel corso dei match nei quali lottavano insieme.\nNelle federazioni giapponesi non esistono \"titoli secondari\" come il WWE Intercontinental Championship o il WWE United States Championship; spesso, quando a un wrestler viene data la possibilit\u00e0 di lottare ad alti livelli, ma non per il titolo principale, viene introdotta una sorta di \"cintura secondaria\", solitamente appartenente a federazioni indipendenti o a organizzazioni estere.\nNella New Japan Pro-Wrestling per un certo periodo di tempo si fece ricorso alle \"gimmick\" e al rapporto \"face\"-\"heel\". Negli anni novanta una delle pi\u00f9 grandi stelle del \"puroresu\", Keiji Muto, portava avanti un doppio ruolo: alle volte lottava con il suo vero nome da \"face\", privo di una \"gimmick\", mentre in altre occasioni faceva ricorso a una \"gimmick heel\", col nome di Great Muta, che prevedeva una pittura sul volto che cambiava spesso e differenti costumi. Gran parte della fama dei wrestler giapponesi dipende dalla qualit\u00e0 dei loro match e non dal ruolo che giocano.\nUn'altra differenza tra il \"puroresu\" e la scena occidentale \u00e8 la mancanza di riviste e periodici gestiti dalle stesse organizzazioni; a esse sono dedicate diverse pubblicazioni indipendenti, come \"Shukan Puroresu\", sezione della rivista Baseball Magazine Sha, e \"Shukan Gong\". In entrambe vengono presentati i risultati dei match svoltosi la settimana precedente la pubblicazione (\"shukan\" in giapponese significa per l'appunto \"settimanale\"), in contrasto con quanto accade negli Stati Uniti, dove sia le riviste della WWE sia quella del \"Pro Wrestling Illustrated\" pubblicano risultati di due mesi prima. Ci\u00f2 che accade nelle federazioni pi\u00f9 importanti \u00e8 costantemente riportato dai media principali e i quotidiani pi\u00f9 importanti includono i risultati dei match di wrestling, pugilato e arti marziali miste, catalogati assieme in una sezione solitamente indicata con il nome di \"kakutogi\" (sport da combattimento)."}
{"id": "1103551", "revid": "36426", "url": "https://it.wikipedia.org/wiki?curid=1103551", "title": "Villa della Loggia", "text": ""}
{"id": "1103556", "revid": "48344", "url": "https://it.wikipedia.org/wiki?curid=1103556", "title": "K medoids", "text": ""}
{"id": "1103557", "revid": "36426", "url": "https://it.wikipedia.org/wiki?curid=1103557", "title": "Cappella dei Pazzi", "text": ""}
{"id": "1103561", "revid": "125123016", "url": "https://it.wikipedia.org/wiki?curid=1103561", "title": "Perseo libera Andromeda (Rubens)", "text": "Perseo libera Andromeda \u00e8 un dipinto a olio su tavola (100x138,5\u00a0cm) realizzato nel 1620 circa dal pittore fiammingo Pieter Paul Rubens e conservato nella Gem\u00e4ldegalerie di Berlino.\nStoria.\nIl dipinto faceva parte della collezione M. Pasquier a Rouen, che fu messa all'asta nel 1755 a Parigi. Nel corso del XVIII secolo entr\u00f2 a far parte della collezione di Federico II di Prussia. Nel 1830 entr\u00f2 a far parte della collezione del museo berlinese.\nDescrizione.\nLa scena \u00e8 molto simile a quella di un altro dipinto realizzato da Rubens circa due anni dopo, \"Perseo e Andromeda\", conservato nel Museo dell'Ermitage.\nIl dipinto raffigura Perseo nell'atto di liberare Andromeda, dopo aver sconfitto il mostro marino che la teneva prigioniera. L'eroe, con indosso l'elmo, la corazza e il mantello, \u00e8 attorniato da due putti, uno dei quali lo aiuta a sciogliere le corde che legano Andromeda alla roccia. Sulla sinistra altri tre putti stanno intorno a Pegaso, il cavallo alato di Perseo."}
{"id": "1103562", "revid": "36426", "url": "https://it.wikipedia.org/wiki?curid=1103562", "title": "Dante Carnesecchi", "text": "Il futurismo di sinistra.\nDante lega il suo nome a quello di Renzo Novatore, Auro d'Arcola, Giovanni Governato ed al movimento dei futuristi di sinistra, del quale fecero parte anche donne come Gianna Manzini e Leda Rafanelli. Questi personaggi intrecciano le proprie vite con la storia del movimento operaio, del movimento anarchico e del futurismo di sinistra nello spezzino; infatti legato a questi ultimi vi era un combattente anarchico di gran caratura, Pasquale Binazzi, fondatore e \"direttore\" del settimanale \"Il Libertario\" e fra i capi dei moti rivoluzionari nella Lunigiana del 1894.\nPer inquadrare ulteriormente gli aderenti a questa ideologia pu\u00f2 essere interessante riportare un'affermazione di Antonio Gramsci:\nLa posizione di Antonio Gramsci in merito fu comunque pi\u00f9 articolata e da parte sua non mancarono pesanti critiche verso molti nomi di spicco del futurismo, fra cui diversi fondatori del movimento, quando questi entrarono nei ranghi del fascismo. La comprensione dell'importanza e della complessit\u00e0 del movimento che ebbe Gramsci \u00e8 comunque esemplificata, fra l'altro, dal suo tentativo di entrare in contatto con Gabriele D'Annunzio durante l'Impresa di Fiume.\nGli anni 1919-1920 vanno sotto il nome di biennio rosso: in quel periodo molti lavoratori anelavano a \"fare come in Russia\" e percepivano la rivoluzione anche in Italia a portata di mano.\nIn tale periodo va inquadrato un progetto rivoluzionario degli anarchici spezzini che la storia ufficiale non ha mai raccontato compiutamente e traspare con maggiore chiarezza dalla recente storiografia sugli Arditi del Popolo e sull'Impresa di Fiume e da studi di storici specializzati nel periodo di indirizzo.\nLe conseguenze che ne potevano derivare avrebbero potuto, probabilmente, cambiare il corso della storia italiana collegando gli avvenimenti legati alle vicende di Dante e dei suoi compagni alle rivolte di reparti militari del periodo ed alle immediatamente successive e/o contemporanee formazioni di difesa proletaria.\nDiscendenza.\nDante \u00e8 membro della famiglia Carnesecchi, e vi \u00e8 la possibilit\u00e0 possa discendere dalla stessa famiglia alla quale appartenne l'importante eretico italiano Pietro Carnesecchi, citato anche nel discorso di Pietro Gori dal titolo i \"rettili neri\".\nIn una particolare vocazione libertaria i Carnesecchi annoverano inoltre diversi seguaci del Savonarola quali \"Giovanni di Lionardo Carnesecchi\",\"Giovanni di Simone Carnesecchi\", \"Zanobi di Francesco Carnesecchi\" ed anche quel \"Lorenzo Carnesecchi\", che fu uno degli eroici commissari che fino all'ultimo difesero l'agonizzante Repubblica fiorentina e che fu pure l'uomo che pose una taglia sulla testa del Papa in quel momento nemico della libert\u00e0 di Firenze.\nBiografia.\n\u00c8 probabile che la militanza di Dante Carnesecchi inizi assai presto; nel maggio 1913, a 21 anni, sbarca a New York insieme all'amico Giovanni Lombardi, ambedue sono diretti a Pueblo da Cesare Vegnuti, cugino del Lombardi (il Vegnuti muore nell'ottobre di quell'anno nel disastro minerario di Dawson). \u00c8 quindi ipotizzabile la sua presenza gi\u00e0 nella rivolta dei minatori in Colorado.\nIn Italia torner\u00e0 solo nell'autunno del 1915, a guerra in corso, portando con s\u00e9 un fucile automatico ed una chitarra. Subito inviato al fronte, riuscir\u00e0 a farsi esonerare nell'aprile del 1916 simulando attacchi epilettici.\n\u00c8 probabile che subito dopo entri a lavorare nella fabbrica d'armi Vickers Terni (La spezia) dove \u00e8 sicuramente nel tempo rimanente della guerra.\nAll'inizio del XX secolo alla Spezia le file degli anarchici erano numerose e tra esse spiccavano gli anarchici individualisti: tra questi, assieme al Carnesecchi (\"un gigante dell'azione a detta dei compagni\"), alcuni elementi al limite del leggendario come Abele Ricieri Ferrari, (conosciuto come Renzo Novatore, \"l'uomo che scriveva come un angelo e combatteva come un demonio\") e Tintino Persio Rasi (alias Auro d'Arcola).\nLa storia del giovane anarchico pu\u00f2 essere raccontata a partire da alcuni articoli tratti da giornali e periodici dell'epoca:\nAgli inizi del 1919 Dante, proprietario di diversi terreni sulla collina di Vezzano Ligure (La Spezia), nasconde nella sua campagna Renzo Novatore che era stato condannato a morte per diserzione.\nContinua a lavorare come carpentiere nella Vickers Terni.\nNei giorni 11 e 12 giugno La Spezia \u00e8 teatro di grandi tumulti in cui Dante e i suoi compagni hanno un ruolo di primo piano.\nIl 13 giugno 1919 \u00e8 nel gruppo anarchico protagonista del tragico comizio di Santo Stefano Magra (La Spezia) in cui muore un carabiniere.\n\u00abMentre il Carnesecchi avanzatosi verso il Blanc minacciosamente gesticolando gli gridava: Ma chi \u00e8 lei un prefetto, un viceprefetto? Lei \u00e8 nulla, vada via. Autorit\u00e0 pi\u00f9 non ve ne sono, comandiamo noi. Vogliamo fare quello che abbiamo fatto a Spezia, trovasi al fianco sinistro del vicebrigadiere il Picchioni ed a fianco del carabiniere Vannini il Bellotti, echeggiarono quasi contemporaneamente quattro colpi di rivoltella ed i due militi caddero mortalmente feriti.\u00bb\n\u00c8 latitante fino al gennaio 1920 quando viene assolto dall'accusa di omicidio.\nDante partecipa (secondo alcune fonti lo guida) il 4 giugno 1920 all'assalto della polveriera di Vallegrande (La Spezia), fu un assalto compiuto di sorpresa nel tentativo di mettere le mani sull'ingente quantit\u00e0 di armi ed esplosivi in essa custoditi. In quei tempi La Spezia era una roccaforte militare di primaria importanza. L'assalto venne condotto con la probabile connivenza di parte delle truppe di mare. Probabilmente questo assalto era parte di un piano assai pi\u00f9 vasto che prevedeva una volta presa la polveriera l'ammutinamento delle truppe di mare sulle navi alla fonda nel golfo e la contemporanea rivolta degli operai nelle fabbriche.\nFallito il tentativo, molto probabilmente continua ad aggirarsi per le colline che dominano il golfo con una quindicina di compagni formando un piccolo gruppo armato.\nAncora latitante partecipa attivamente all'occupazione delle fabbriche nel settembre 1920\nIl 28 settembre 1920 viene catturato:\n\u00ab...Ora nel primo rastrellamento di delinquenti sociali fatto nei dintorni di Spezia, per ordine di Giolitti, Olivetti, e D'Aragona, \u00e8 stato arrestato anche lui. \u00ab In una brillante operazione\u00bb fatta da cento e pi\u00f9 carabinieri del re guidati da un loro ufficiale hanno invaso la sua casa e lo hanno catturato. La stampa merdosa della borghesia idiota e democratica, liberale e monarchica, ne ha dato l'annuncio trionfale ricamandolo di particolari talmente foschi da fare invidia ad uno di quei ripugnanti romanzi che solo quella carogna di Carolina Invernizio, buon' anima, sapeva scrivere. Naturalmente tutto ci\u00f2 che si \u00e8 scritto su di lui \u00e8 falso come \u00e8 falsa e bugiarda l'anima fangosa e putrida d'ogni miserabile giornalista venduto. Per amore della verit\u00e0 dobbiamo dire (a costo di disonorarlo) che non \u00e8 pur vero che sia pregiudicato.\n\u00c8 giovane. Ama intensamente la libert\u00e0 e la vita. Lo vogliamo fuori!\nAnarchici individualisti a noi!\nRenzo Novatore\nNel marzo del 1921 viene nuovamente rilasciato:\nDurante il periodo dell'immediato dopoguerra, il territorio del circondario di Spezia fu particolare teatro d'una serie incessante di attentati anarchici contro le propriet\u00e0, le polveriere, le caserme le autorit\u00e0, le reti ferroviarie e telegrafiche. Ingenti patrimoni appartenenti allo stato ed ai privati andarono distrutti; numerosi carabinieri ed agenti della forza pubblica perirono sotto la folgore della rivolta; il prestigio dell'autorit\u00e0 affogava nel ridicolo; i rivoltosi rimanevano ignoti, malgrado i numerosi arresti a casaccio. Il sospetto dell'autorit\u00e0 cadeva sul gruppo d'audaci che scuoteva le basi dell'ordine e della sicurezza borghese. E pi\u00f9 del sospetto avevano la certezza che il Carnesecchi\nfosse tra questi, se non l'anima certamente il pi\u00f9 temibile. Ma egli era un giovane senza precedenti giudiziari: Un incensurato che non lasciava traccia delle sue colpe. Si tent\u00f2, tuttavia, pi\u00f9 volte d'incolparlo. Invano. La polizia si accaniva ad arrestarlo. La magistratura mancava d'ogni prova perfino indiziaria per procedere. E non tardava a rilasciarlo in libert\u00e0. Non rimaneva che sopprimerlo..(Auro d'Arcola: L'adunata dei refrattari)\nDa alcune cronache dell'epoca, quali quelle sotto riportate, pu\u00f2 essere estratta la dinamica della sua morte: nella serata del 27 marzo 1921, giorno di Pasqua, Dante Carnesecchi usc\u00ec dalla sua casa in compagnia dello zio e di un amico e trov\u00f2 ad attenderlo un gruppo di carabinieri in borghese.\nIl 29 marzo 1921 la mamma di Carnesecchi smentisce la versione dell'accaduto, diffusa da \"Il Tirreno\" e da altri giornali conservator\u00ec.\nLettera della madre di Carnesecchi.\nAvendo il Tirreno e tutti i giornali quotidiani dato sul fatto una versione falsa, la madre ha indirizzato ai suddetti la seguente lettera:\nTermo d'Arcola 29-3-21\nEgreg. Sig. Direttore del giornale \u00ab Il Tirreno\u00bb\nAd aumentare il grande strazio che provo con la barbara uccisione del mio caro figlio Dante Carnesecchi, si aggiunge la versione falsa che viene data dai giornali, compreso quello da lei diretto, versione certo ispirata dai responsabili dell'eccidio. Ecco come si \u00e8 svolto il fatto secondo testimonianze di persone serie degne in tutto e per tutto di fede I carabinieri della stazione del Limone con alla testa il brigadiere vestiti in borghese e che gi\u00e0 si erano fermati in vari luoghi tenendo ovunque un contegno provocante, incontrarono verso le 23,30 del giorno di Pasqua mio figlio, suo zio ed un altro onesto cittadino in vicinanza della mia abitazione, dove mio figlio era uscito per accompagnare lo zio verso casa. I carabinieri intimarono loro di fermarsi e di alzare le braccia: \"Mio figlio e gli altri obbedirono chiedendo a quei sette chi fossero. Rispose il brigadiere qualificandosi e mio figlio decl\u00edn\u00f2 allora il suo nome. A questo punto il brigadiere, saputo che davanti aveva m\u00eco figlio, gli vibr\u00f2 uno schiaffo e tutti i carabinieri incominciarono a colpire con nerbate e pugnalate i tre disgraziati, i quali tentarono di salvarsi con la fuga. Mio figlio venne travolto e gettato a terra dove fu colp\u00edto da vari colpi di rivoltella e d\u00ec fucile. Non aggiungo altri particolari di questo assassinio feroce perch\u00e9 mi serviranno per la mia costituzione di parte civile. \u00c8 pure falso che mio figlio fosse colpito da mandato di cattura. Egli prosciolto da ogni accusa dedicava tutto il suo affetto e la squisita gentilezza dell'animo suo a me e a tutta la famiglia, che inconsolabile ne piange oggi la perdita e invoca dalla Giustizia la punizione dei suoi assassini- Grazie anticipate della pubblicazione.\nLucia Carnesecchi\nTre mesi dopo la morte del Carnesecchi, il 21 luglio 1921, la Provincia della Spezia sar\u00e0 teatro dei famosi fatti di Sarzana, a dimostrare che comunque il \"sovvertivismo\" e l'antifascismo nello spezzino erano ancora ben vivi. In questa occasione, per\u00f2, i carabinieri, caso unico in Italia, si schierarono a fianco del Fronte unito Arditi del Popolo,(nelle cui fila c'era Umberto Marzocchi) e impartirono una severa lezione agli squadristi. Giorni dopo gli stessi carabinieri dovettero invece andare ad arrestare gli Arditi del Popolo assieme ai quali avevano sconfitto i fascisti."}
{"id": "1103563", "revid": "125862798", "url": "https://it.wikipedia.org/wiki?curid=1103563", "title": "Zang Tumb Tumb", "text": "Zang Tumb Tumb \u00e8 un'opera letteraria del futurista italiano Filippo Tommaso Marinetti.\nVenne pubblicata a Milano a cura delle Edizioni futuriste di Poesia, nel 1914.\nIn questo poemetto, ispirato all'assedio di Adrianopoli durante la prima guerra balcanica, viene descritto il bombardamento dell'attuale citt\u00e0 di Edirne da parte della 2\u00aa Armata bulgara, che Marinetti ha visto in prima persona come inviato del giornale francese \"Gil Blas\". L'autore utilizza metodi di stampa particolari inserendo caratteri tipografici di varie dimensioni, nonch\u00e9 alternando grassetto, corsivo, stampatello e maiuscolo in modo da creare un effetto visivo e sensitivo in grado di riportare il lettore al centro della battaglia del 1912.\nIl testo encomia la guerra, ha un forte carattere visivo, vengono utilizzati simboli matematici e si compone delle parole in libert\u00e0, una tecnica di scrittura futurista in cui non ci sono periodi dotati di senso compiuto. Inoltre si pu\u00f2 notare l'abolizione della punteggiatura, dei nessi sintattici tradizionali e infine l'uso di termini onomatopeici per riprodurre i suoni della guerra."}
{"id": "1103564", "revid": "834", "url": "https://it.wikipedia.org/wiki?curid=1103564", "title": "Ritratto di Eug\u00e8ne Boch", "text": "Il Ritratto di Eug\u00e8ne Boch \u00e8 un dipinto a olio su tela (60x45 cm) realizzato nel 1888 dal pittore Vincent van Gogh. \u00c8 conservato nel Mus\u00e9e d'Orsay di Parigi.\n l'opera raffigura il pittore belga Eug\u00e8ne Boch, conosciuto da Van Gogh grazie a Dodge MacKnight.\nIl soggetto, dipinto con numerose gamme cromatiche di giallo fa contrasto con il blu dello sfondo, che rievoca un cielo. Le stelle sullo sfondo hanno una funzione evocativa, richiamando ad un'atmosfera trascendentale.\nL'opera segn\u00f2 un'importante fase per il pittore che, dopo aver ormai rinunciato in buona parte alle teorie impressioniste, era giunto a realizzare opere che esprimevano emozioni tanto forti da superare la realt\u00e0."}
{"id": "1103565", "revid": "287204", "url": "https://it.wikipedia.org/wiki?curid=1103565", "title": "Una moderna Olympia", "text": "Una moderna Olympia \u00e8 un dipinto a olio su tela (46 \u00d7 55\u00a0cm) realizzato tra il 1873 e il 1874 dal pittore Paul C\u00e9zanne.\n\u00c8 conservato nel Museo d'Orsay di Parigi.\nIl dipinto viene esposto alla prima mostra degli impressionisti nel 1874.\nLe prime opere di C\u00e9zanne, realizzate facendo ricorso a colori cupi, si rifacevano in ampia misura a quelle dei maestri antichi e alle composizioni di Delacroix, Daumier e Courbet. Una pittura del 1870, tipica di questo periodo, mostrava gi\u00e0 Una moderna Olympia (coll. privata) in risposta alla tela di grande formato di Manet che aveva suscitato scandalo al Salon del 1865.\nAlcuni anni dopo, C\u00e9zanne affronta di nuovo questo tema. Questa seconda versione, per\u00f2, \u00e8 completamente diversa per i suoi colori, luminosi e brillanti e per la sua perfetta esecuzione che fanno pensare alle pitture di Fragonard. Lo stile di C\u00e9zanne \u00e8 all'epoca in piena evoluzione verso l'impressionismo. Proprio durante un soggiorno dell'artista ad Auvers-sur-Oise, a casa del dottor Gachet, il pittore, nella concitazione di una discussione, avrebbe afferrato il pennello per buttare gi\u00f9 questo schizzo colorato.\nIn questo modo, C\u00e9zanne realizza un'interpretazione molto pi\u00f9 audace del soggetto di Manet. La contrapposizione tra il nudo della donna spogliata dalla propria domestica nera e l'abbigliamento elegante dell'uomo vestito di nero che, per altro, assomiglia curiosamente a C\u00e9zanne e che la guarda da spettatore, contribuisce a conferire alla scena un carattere erotico e teatrale. L'effetto \u00e8 ulteriormente accentuato dalla presenza della tenda sospesa a sinistra.\nNel corso della prima mostra impressionista del 1874, questa raffigurazione un po'inquietante fu oggetto di dileggio da parte di pubblico e critica. Nella rivista L'artiste del primo maggio 1874, Marc de Montifaud scrive: \"come una visione voluttuosa, quest'angolo di paradiso artificiale, ha lasciato di stucco i pi\u00f9 coraggiosi... e C\u00e9zanne non appare pi\u00f9 come una specie di folle, sconvolto mentre dipinge in preda ad una forma di delirium tremens\".\nUn quest'opera C\u00e9zanne si rif\u00e0 all'Olympia di \u00c8douard Manet, rappresentandola per\u00f2 molto diversa da quella di Manet; infatti C\u00e9zanne inserisce il cliente (probabilmente l'artista stesso) in primo piano posto di spalle e alcuni elementi decorativi come il caso all'estrema destra e il tavolino rosso vicino al cliente. \nIn questo quadro la pennellata \u00e8 materica, imprecisa, pesante. "}
{"id": "1103571", "revid": "1442080", "url": "https://it.wikipedia.org/wiki?curid=1103571", "title": "Andrea Fossati", "text": "Biografia.\nNato da una famiglia benestante del lago di Garda, dopo avere compiuto gli studi classici, frequent\u00f2 l'Accademia di Belle Arti di Brera (1863 - 1868) dove divenne allievo dei maestri Giuseppe Bertini e Francesco Hayez frequentando i corsi di elementi di figura, prospettiva e anatomia. \nEspose da giovane alle mostre braidensi meritando parecchie medaglie e menzioni onorevoli; i suoi ritratti e scene paesaggistiche hanno figurato accanto a pittori gi\u00e0 affermati come Leonardo Bazzano, Mos\u00e8 Bianchi, Guglielmo Ciardi, Filippo Carcano, Giovanni Fattori, Daniele Ranzoni.Partecip\u00f2 in seguito alle esposizioni di Milano, Torino, Brescia, Verona, Napoli, Parigi, Londra, Monaco di Baviera.\nLa sua formazione e produzione artistica \u00e8 alimentata da quel clima di una fiorente stagione pittorica lombarda, cui fa parte con i pittori Mos\u00e8 Bianchi (1840 - 1904), Gerolamo Induno (1827 - 1890), Filippo Carcano (1840 - 1904), Angelo Inganni (1807 - 1880), Cesare Tallone (1854 - 1919), Federico Faruffini (1833 -1869).\nPur rimanendo fedele all'insegnamento del Bertini per la sua predilezione al ritratto e al paesaggio, Andrea Fossati non \u00e8 indifferente alla scapigliatura romantica lombarda rappresentata da Tranquillo Cremona (1837 - 1878) e Daniele Ranzani (1843 - 1889). Non si propone pi\u00f9 la compostezza formale del romanticismo hayeziano, bens\u00ec una pi\u00f9 evidente adesione al soggetto perseguita attraverso un tocco pittorico leggero ed evocativo, senza per questo attenuare la definizione plastica delle immagini.\nAndrea Fossati, si interess\u00f2 anche di scienze fisiche (suo \u00e8 il brevetto sulla semplificazione del fonografo di Edison), di astronomia (osservazioni sulle macchie della luna), di ottica e di poesia.\nA conferma del suo brevetto sul fonografo, il Fossati realizz\u00f2 alcuni prototipi, tra cui un fonografo a cilindro per l'incisione e la successiva riproduzione su/da foglio di stagnola, simile all'Edison Tin Foil Phonograph e un altro a disco, per la registrazione e riproduzione sonora;\nentrambi i prototipi, insieme ad altri componenti, sono stati fortunosamente recuperati ed acquisiti dalla Collezione \"Marco A. Contini\" di Milano, la pi\u00f9 importante e completa raccolta europea di fonografi a cilindro e grammofoni a disco, cilindri preincisi di cera e dischi, nastri e fili magnetici.\nIl 5 settembre 1877 Vittorio Emanuele II nomin\u00f2 Andrea Fossati regio Ispettore agli scavi e ai monumenti annessi in Sal\u00f2; nel 1911 si occup\u00f2 dei lavori nelle rovine romane di Sirmione (Grotte di Catullo).\nNel 1894 il consiglio direttivo dell'Accademia di Brera lo nomin\u00f2 Socio Onorario dell'Accademia."}
{"id": "1103576", "revid": "1793900", "url": "https://it.wikipedia.org/wiki?curid=1103576", "title": "Donna in riva alla Senna a Courbevoie", "text": "Donna in riva alla Senna a Courbevoie \u00e8 un dipinto a olio su tavola di 25\u00d716\u00a0cm realizzato tra il 1884 ed il 1885 dal pittore Georges-Pierre Seurat."}
{"id": "1103603", "revid": "767487", "url": "https://it.wikipedia.org/wiki?curid=1103603", "title": "Quando dico che ti amo (film)", "text": "Quando dico che ti amo \u00e8 un film del 1967, diretto da Giorgio Bianchi.\nTrama.\nUn cantante, Tony, ha cinque fidanzate, ma si innamora di una sesta. Le ragazze scoprono la verit\u00e0 e lo lasciano. Deve riconquistare quella che ama: Sandra.\nCanzoni.\nLe canzoni del film sono: \"Quando dico che ti amo\" (cantata da Tony Renis, Lola Falana e Annarita Spinaci), \"Uno per tutte\" e \"Prima di domani\" (cantate da Tony Renis), \"Il senno di poi\" (cantata da Alida Chelli), \"Ciao caro\" (cantata da Annarita Spinaci), \"Tutta donna\" (cantata da Lola Falana), \"El purtava i scarp del tennis\" (cantata da Enzo Jannacci). Ci sono poi altre canzoni cantate dai cantanti-attori non protagonisti del film: Jimmy Fontana \"La mia serenata\", Lucio Dalla \"Passer\u00e0, passer\u00e0\" e \"Bisogna saper perdere\", Caterina Caselli \"Sono bugiarda\", Rita Pavone \"Ci vuole poco\"."}
{"id": "1103607", "revid": "287204", "url": "https://it.wikipedia.org/wiki?curid=1103607", "title": "Pesatrice di perle", "text": "La Pesatrice di perle (o Donna con una bilancia) \u00e8 un dipinto a olio su tela (40,3x35,6\u00a0cm) di Jan Vermeer, databile al 1664 e conservato nella National Gallery of Art di Washington.\nStoria.\nL'opera \u00e8 citata al n.1 del catalogo dell'Asta Dissius (Amsterdam, 16 maggio 1696), come: \u00abUna giovane donna che pesa dell'oro in un bacinetto (\"kasje\"), di J. van der Meer di Delft, dipinta con straordinaria abilit\u00e0 e vigor\u00eca\u00bb. Fu venduta con un'offerta molto alta, di ben 155 fiorini ed \u00e8 riportato che lo stesso collezionista che se la aggiudic\u00f2 compr\u00f2 anche la \"Lattaia\".\nDopo vari passaggi di propriet\u00e0, nel 1911 arriv\u00f2 negli Stati Uniti, dove l'ultimo proprietario, Peter Arrell Brown Widener, la don\u00f2 nel 1942 al nuovo museo pubblico nazionale.\nDescrizione e stile.\nIn una stanza illuminata da sinistra attraverso una finestra, una donna in piedi presso un tavolino tiene in equilibrio un bilancino. Sebbene sul tavolo sia presente un cofanetto aperto con dei fili di perle che escono, non c'\u00e8 evidenza che la donna stia pesando proprio delle perle. Secondo Arthur K. Wheelock Jr infatti il titolo tradizionale \u00e8 infondato, poich\u00e9 i piatti della bilancia sono vuoti: invisibile \u00e8 anche l'oro a cui si riferisce la descrizione del 1696. Il soggetto era comunque comune nella pittura di genere dell'epoca: esiste una \"Pesatrice d'oro\" di Gabriel Metsu in collezione privata e una \"Donna che pesa l'oro\" di Pieter de Hooch nella Gem\u00e4ldegalerie di Berlino.\nCome in altre opere nello stile pi\u00f9 tipico del pittore, una cascata di luce cattura immediatamente l'attenzione sul soggetto principale, in questo caso la donna, per poi lasciare l'occhio libero di esplorare tutti gli altri dettagli in penombra. La protagonista ha il capo velato e indossa una mantella azzurra bordata di pelliccia bianca (come se ne vedono altre simili in diversi dipinti dell'artista), sopra un abito giallo. Dall'apertura della casacca sporge un ventre prominente, che fa pensare all'avanzato stato di gravidanza della donna: forse \u00e8 la stessa moglie del pittore Catharina, come ha ipotizzato Andr\u00e9 Malraux, che partor\u00ec pi\u00f9 volte.\nDavanti a lei si vede uno specchio appeso alla parete e sul tavolo un drappo blu che crea una macchia di colore che riprende il colore della mantella e contrasta col giallo del vestito e della tenda scostata. Sulla parete di fondo si vede un dipinto con il \"Giudizio universale\": forse un'allusione moraleggiante a non occuparsi troppo dei beni terreni e a conservare un'anima candida, come quelle che san Michele \u00e8 solito soppesare con una bilancia proprio al centro di molti dipinti del \"Giudizio\". Il candore delle perle potrebbe e il tema della bilancia potrebbe simboleggiare la purezza della donna, oppure richiamare il tema della temperanza, ovvero la necessit\u00e0 di soppesare le proprie azioni. Lo stesso specchio di fronte alla donna simboleggerebbe il bisogno, in tale processo, di tenere coscienza di s\u00e9. Questioni simili sono infatti contenute negli \"Esercizi spirituali\" di sant'Ignazio di Loyola."}
{"id": "1103609", "revid": "729019", "url": "https://it.wikipedia.org/wiki?curid=1103609", "title": "Bagnanti della costa Brava", "text": "Bagnanti della Costa Brava (Bagnanti di Llan\u00e9) \u00e8 un dipinto a olio su cartone di 72 \u00d7 103\u00a0cm realizzato nel 1923 dal pittore spagnolo Salvador Dal\u00ed.\nFa parte di una collezione privata.\nIl quadro \u00e8 ispirato alle \"Bagnanti\" di Paul C\u00e9zanne e ai paesaggi marini di Georges-Pierre Seurat, di quest'ultimo riprende anche la tecnica pittorica: il \"pointillisme\"."}
{"id": "1103610", "revid": "767487", "url": "https://it.wikipedia.org/wiki?curid=1103610", "title": "Madonna del Prato (Giovanni Bellini)", "text": "La Madonna del Prato \u00e8 un dipinto a olio su tavola trasportata su tela (67,3x86,4\u00a0cm) di Giovanni Bellini, databile al 1505 circa e conservato nella National Gallery di Londra.\nStoria.\nL'opera venne a lungo attribuita a Marco Basaiti e fu Gronau per primo, nel 1928, ad assegnarla al Bellini. Oggi \u00e8 unanimemente considerata un capolavoro della tarda maturit\u00e0 dell'artista, dove per la prima volta si realizza quella fusione tra figure sacre e sfondo che \u00e8 alla base dei migliori esiti del Rinascimento veneziano.\nLo stato di conservazione non \u00e8 eccellente, anche per i segni del passaggio da tavola a tela (1949), che ha compromesso soprattutto nel gruppo della Madonna col Bambino la stesura pittorica\nDescrizione e stile.\nNella \"Madonna del Prato\", all'iconografia medioevale della \"Vergine dell'Umilt\u00e0\" si sovrappone un ampio e luminosissimo panorama agreste, cui viene attribuita pari importanza rispetto al soggetto devozionale.\nIl paesaggio, indagato fin nei minimi dettagli della vita quotidiana, si adatta perfettamente al tono intimo e familiare delle due figure, i cui atteggiamenti invitano alla meditazione e alludono alla morte e passione di Ges\u00f9, ribadita dall'incarnato del Bambino.\nLa Vergine \u00e8 seduta a terra con in braccio il Bambino; sullo sfondo si distende una campagna assolata con animali dai significati metaforici e religiosi. Le figure umane si fondono col paesaggio, grazie all'armonia delle tinte e all'uso morbido della luce e del chiaroscuro, princ\u00ecpi che stanno alla base della pittura tonale. La posizione abbandonata del Bambino (che richiama visibilmente una piet\u00e0), il suo pallore e i suoi occhi chiusi alludono al suo destino di morte, come il corvo (in alto a sinistra) e l'albero privo di vitalit\u00e0. Il pellicano che uccide il serpente allude invece alla resurrezione, simbolo di nuova vita, di sacrificio e di liberazione dal male del peccato originale.\nIl paesaggio.\nIl paesaggio alle spalle di Maria \u00e8 costituito da un ampio e disteso prato, da una collina e da una cinta di monti azzurrini: Vi si riconosce la campagna a sud delle mura di Feltre, in particolare la collina, detta \"Colle delle Capre\", sulla quale sorge la cittadella, nonch\u00e9 la corona delle Vette feltrine. Nel luogo in cui siede la Vergine sorgeva, a sud di Feltre e fuori le mura, la chiesa e il convento di Santa Maria del Prato con annesso ospedale-ospizio (attualmente vi si trova la stazione ferroviaria). Ancora oggi l'ospedale civile cittadino porta lo stesso nome.\nSi vede poi che un uomo coltiva la terra: l'istituzione si reggeva infatti sulle donazioni testamentarie dei feltrini e possedeva vasti appezzamenti di campagna che dava in affitto e dai quali traeva prodotti agricoli per il sostentamento degli assistiti e profitto. C'\u00e8 infine un uomo seduto mezzo nudo, egli ricorda i malati che venivano curati fisicamente e soprattutto spiritualmente in quel luogo."}
{"id": "1103611", "revid": "767487", "url": "https://it.wikipedia.org/wiki?curid=1103611", "title": "Paesaggio con arcobaleno", "text": "Il Paesaggio con arcobaleno \u00e8 un dipinto a olio su tavola (135,5x233,9\u00a0cm) realizzato nel 1636 circa dal pittore Pieter Paul Rubens.\nFa parte della Wallace Collection di Londra."}
{"id": "1103612", "revid": "110920966", "url": "https://it.wikipedia.org/wiki?curid=1103612", "title": "Fujiwara no Tadabumi", "text": "Figlio di Fujiwara no Tsuneyoshi e quindi appartenente al nobile clan Fujiwara, fu il quarto generale della storia del Giappone a ricevere il titolo di Seii Taish\u014dgun, concessogli a 67 anni dall'Imperatore Suzaku quando, il 18 gennaio 940, lo nomin\u00f2 capo della spedizione contro il ribelle Taira no Masakado, che dopo aver guadagnato il controllo della provincia di Shim\u014dsa aveva occupato gli uffici della provincia di Hitachi nel tentativo di indebolire suo cugino Sadamori.\nPer questa campagna scelse come suoi luogotenenti (\"fukush\u014dgun\") suo fratello minore Tadanobu, Fujiwara no Kunimoto, Taira no Kiyomoto e Minamoto no Tsunemoto.\nPochi giorni prima di ricevere la spada rituale (\"sett\u014d\") e dare inizio alla marcia, ricevette notizia che ad ovest Fujiwara no Sumitomo, un ex segretario provinciale di Iyo nell'isola di Shikoku che si era dato alla pirateria, aveva a sua volta attaccato le truppe imperiali aprendo un nuovo fronte; secondo la leggenda popolare i due nobili pianificarono la rivolta insieme, ma \u00e8 molto improbabile e gli storici propendono per la tesi secondo cui Sumitomo avrebbe solamente colto l'occasione propizia.\nUn editto della corte imperiale ordin\u00f2 alle province che l'armata di Tadabumi avrebbe attraversato di prestargli ulteriori soldati. Taira no Sadamori e Fujiwara no Hidesato, preoccupati di cedere a Tadabumi non solo il credito della vittoria, ma anche le proprie truppe, cominciarono a razziare l'area intorno alla base di Masakado per provocarlo. Quando Masakado ordin\u00f2 al suo esercito di riunirsi, scopr\u00ec che molti suoi vassalli, timorosi del sempre pi\u00f9 vasto esercito imperiale in marcia, lo avevano abbandonato; scelse tuttavia di marciare ugualmente in uno scontro aperto, e cos\u00ec mor\u00ec, trafitto da una freccia.\nPrivato della ricompensa per la testa di Masakado, che frutt\u00f2 a Hidesato una promozione a e governatore di Shimotsuke, Tadabumi scelse di condurre il suo esercito in aiuto di Ono no Yoshifuru, che dava la caccia ai pirati di Sumitomo; dopo le vittorie di Yoshifuru in mare, Tadabumi insegu\u00ec Sumitomo dall'isola di Ky\u016bsh\u016b alla sua nativa Iyo, dove lo uccise.\nGli venne dato il nome postumo Uji no Mibu-Ky\u014d."}
{"id": "1103613", "revid": "1543377", "url": "https://it.wikipedia.org/wiki?curid=1103613", "title": "Resistenza (Chagall)", "text": "Resistenza \u00e8 un dipinto a olio su tela (168x103 cm) realizzato tra il 1937 ed il 1948 dal pittore Marc Chagall.\n\u00c8 conservato nel Centre Pompidou di Parigi.\n\"Il trittico, la cui lettura deve essere considerata come un\u2019entit\u00e0 unitaria, affronta il difficile e travagliato tema della guerra. Il dolore e la distruzione imperversano a Vitebsk, facendone l\u2019icona del mondo ebraico e dell\u2019Europa distrutta dalla guerra e dalla follia, si accaniscono anche sugli abitanti che fuggono e solo un raggio di luce illumina le persone, tra queste una mamma con un bambino, un rabbino e tante figure spesso ripetute nelle sue opere che si allontanano verso destra. Al centro si erge Cristo crocifisso attorno e dietro al quale vi \u00e8 la popolazione del mondo ed in particolare del popolo ebraico che si oppone allo sterminio, alla distruzione ed ai fucili dei soldati. Tutti i personaggi sono vittime di una forza che li muove senza la loro volont\u00e0.\"\nDescrizione trovata sul web.\nCollegamenti esterni.\nSito ufficiale del Centre Georges Pompidou"}
{"id": "1103614", "revid": "1522738", "url": "https://it.wikipedia.org/wiki?curid=1103614", "title": "Suicidio di Lucrezia (Rembrandt)", "text": "Il Suicidio di Lucrezia \u00e8 un dipinto a olio su tela (120x101 cm) realizzato nel 1664 dal pittore Rembrandt Harmenszoon Van Rijn.\n\u00c8 conservato nel National Gallery di Washington.\nL'opera \u00e8 firmata e datata \"REMBRANDT F. 1664\".\nLucrezia era una nobile romana che venne costretta all'adulterio da Sesto Tarquinio. Successivamente, confess\u00f2 il ricatto sub\u00ecto e scelse di uccidersi per non vivere nel disonore.\nRembrandt affront\u00f2 altre due volte questo tema: si \u00e8 conservato, per\u00f2, solo uno degli altri due dipinti, quello del Minneapolis Institute of Arts.\nAlcuni critici riconoscono nella donna Hendrickje Stoffels, la seconda moglie del pittore.\nCollegamenti esterni.\n "}
{"id": "1103622", "revid": "106413153", "url": "https://it.wikipedia.org/wiki?curid=1103622", "title": "Dapaong", "text": "Dapaong (a volte chiamata Dapaongo o Dapango) \u00e8 una citt\u00e0 del Togo e capoluogo della Regione delle Savane, nel nord del paese. \u00c8 situata vicino al confine con il Burkina Faso ed \u00e8 circa 638 km a nord della capitale Lom\u00e9; possiede al suo interno un piccolo museo."}
{"id": "1103624", "revid": "486946", "url": "https://it.wikipedia.org/wiki?curid=1103624", "title": "Francesco Ferdinando, Arciduca d'Austria", "text": ""}
{"id": "1103627", "revid": "78273", "url": "https://it.wikipedia.org/wiki?curid=1103627", "title": "Balzi rossi", "text": ""}
{"id": "1103629", "revid": "2146946", "url": "https://it.wikipedia.org/wiki?curid=1103629", "title": "\u00d6FB-Cup", "text": "La \u00d6FB-Cup, chiamata ufficialmente per motivi di sponsor \"\u00d6FB-Samsung-Cup\", \u00e8 la coppa nazionale calcistica austriaca. \u00c8 organizzata della \u00d6FB, ed \u00e8 la seconda competizione per importanza dopo il campionato. L'equivalente femminile \u00e8 la \u00d6FB-Ladies-Cup.\nLa prima edizione si svolse nella stagione 1918-1919, e fu disputata ininterrottamente per trent'anni, ad eccezione del periodo 1939-1945, coincidente con l'\"Anschluss\". Tra il 1950 e il 1958, invece, non venne disputata. Fu riproposta nella stagione 1958-1959, nell\u2019ambito del dibattito sulla creazione di una coppa europea per detentori di coppe nazionali.\nLa squadra vincitrice ottiene la qualificazione all'Europa League della stagione successiva. Qualora la squadra vincitrice abbia ottenuto il \"double\" e la conseguente qualificazione alla Champions League, il posto passa al campionato. In passato i vincitori si qualificavano per la Coppa delle Coppe. Dal 1986 al 2004, inoltre, i vincitori sfidavano i campioni d'Austria nella \u00d6FB-Supercup.\nLa squadra pi\u00f9 titolata \u00e8 l'Austria Vienna con ben 27 coppe, seguita da Rapid (14), Wacker Innsbruck e Salisburgo (7 a testa). L'accoppiata campionato-coppa si \u00e8 verificata ben 31 volte, dieci ad opera dell'Austria Vienna, sei del Rapid, cinque del Salisburgo, quattro dell'Admira Vienna e due volte per Wacker Innsbruck; una volta a testa per Grazer AK, LASK Linz, Swarovski Tirol, Sturm Graz e Wacker Vienna.\nNella stagione 2007-2008 le squadre professionistiche sono state escluse, per permettere ai giocatori di prepararsi adeguatamente per il Campionato europeo, generando un\u2019edizione non statisticamente rilevante.\nStoria.\nNel 1917 la Nieder\u00f6sterreichischer Fussballverband decise di dare il via ad un torneo sulla falsariga della estinta Challenge-Cup, riservato alle sole squadre della Bassa Austria. La prima edizione fu vinta dal Floridsdorfer, ma venne annullata dopo la finale perch\u00e9 le due finaliste avevano spostato la data dell'evento senza il parere favorevole della N\u00d6FV. Fu cos\u00ec che solo nella stagione 1918-1919 fu portata a termine la prima edizione, con la vittoria del Rapid Vienna. Nel 1924 l'organizzazione pass\u00f2 alla nuova Wiener Fu\u00dfball-Verband e la coppa cambi\u00f2 nome in Wiener-Cup.\nNel 1935-1936 incominciarono ad essere ammesse squadre da fuori Vienna, ma nel 1938 la competizione fu soppressa e le squadre austriache inquadrate nella \"Tschammerpokal\" tedesca. Ripresa nel 1945-1946, e nuovamente riservata alle sole squadre della capitale, la coppa fu aperta a tutti i club del Paese gi\u00e0 l'anno dopo, ma nel 1949 fu soppressa e riprese solo dopo un decennio.\nLa \u00d6FB-Cup, dal 1958-1959 ad oggi, \u00e8 stata disputata ininterrottamente, eccezion fatta per l'edizione 2007-2008, non disputata per permettere alla Nazionale di prepararsi adeguatamente al Campionato europeo casalingo. Durante quella stagione \u00e8 stata disputata una competizione riservata ai soli club non professionisti, con la denominazione di \"\u00d6FB-Amateurcup\", vinta dall'Horn.\nIn base ad un accordo di sponsorizzazione con la birreria Stiegl di Salisburgo il torneo si \u00e8 chiamato ufficialmente \"\u00d6FB-Stiegl-Cup\" dal 2003 al 2011. Il 5 aprile 2011 \u00e8 stato firmato il nuovo accordo di sponsorizzazione con la Samsung, che dar\u00e0 il suo nome alla competizione fino alla stagione 2013-2014. Inoltre, a partire dal 31 marzo 2010, in corrispondenza cio\u00e8 dei quarti di finale dell'edizione 2009-2010 della coppa, la Federazione ha concluso un accordo con la Puma, lo sponsor tecnico della Nazionale, per la fornitura del pallone ufficiale della competizione. Presentato in contemporanea a Vienna e Salisburgo, il \"Powercat 1.10\" verr\u00e0 utilizzato per tutta la stagione 2010-2011.\nNell'edizione 2012-2013 il Pasching diventa la prima squadra proveniente dalla terza divisione a vincere la coppa, superando in finale l'Austria Vienna per 1-0.\nFormula.\nL\u2019attuale formula del torneo \u00e8 la seguente:\nPremi economici.\nPer delibera della federazione, le societ\u00e0 hanno accesso a premi economici a partire dal secondo turno. L'eliminazione al primo turno comporta il solo rimborso delle spese sostenute per il viaggio. Nel dettaglio:"}
{"id": "1103639", "revid": "228587", "url": "https://it.wikipedia.org/wiki?curid=1103639", "title": "Kara (citt\u00e0)", "text": "Kara \u00e8 una citt\u00e0 del Togo, capoluogo della regione omonima. Originalmente la citt\u00e0 si chiamava Lama-Kara. \nL'ex-presidente togolese Etienne Eyad\u00e9ma nacque vicino alla citt\u00e0 e durante la sua presidenza la trasform\u00f2 da un semplice villaggio ad una citt\u00e0 industriale e commerciale di rilevante importanza."}
{"id": "1103642", "revid": "767487", "url": "https://it.wikipedia.org/wiki?curid=1103642", "title": "Saltinmente", "text": "Il Saltinmente (il cui titolo originale \u00e8 \"Scattergories\") \u00e8 un gioco da tavolo edito da MB Hasbro. \u00c8 una variante di altri classici giochi con carta e penna come \"nomi, cose, citt\u00e0\".\nVi possono giocare da due a sei persone: in caso di pi\u00f9 giocatori, ci si pu\u00f2 dividere in squadre.\nComponenti.\nIl gioco contiene alcune liste di categorie, \"block notes\" per segnare le risposte, un icosaedro che funge da dado per l'estrazione delle lettere e una clessidra.\nSvolgimento del gioco.\nOgni gara consta di un numero di \"manches\" che pu\u00f2 essere preventivamente concordato tra i giocatori. \nIn ogni manche, dopo che \u00e8 stata decisa la lista di categorie con cui giocare, un giocatore lancia il dado: la lettera che vi risulta \u00e8 l'iniziale dei termini da trovare. Il giocatore in questione gira la clessidra, dando ufficialmente inizio alla manche. A lui spetta anche il compito di proclamare, in base alla clessidra, il termine della stessa.\nA ogni giocatore (o squadra) viene data una copia della lista di dodici categorie. Egli deve trovare un termine, un titolo, un nome che inizi con la lettera estratta e che appartenga a una delle categorie. Ne deve segnare uno solo per ogni categoria.\nTerminata la manche, si procede alla lettura dei nomi e all'assegnazione del punteggio, in base a queste norme:\nPunti extra: \nQuando si risponde con nomi propri o titoli, aggiungere un punto extra per ogni lettera chiave in pi\u00f9 usata nella risposta. \nAd esempio, Ronald Regan, Brigitte Bardot, The Blues Brothers varrebbero: 1 o 2 punti a seconda che il nome sia stato o meno scritto da un altro giocatore, +1 punto extra per la doppia lettera (quindi un potenziale valore di 3 punti)\nNel passaggio ad un'altra manche, la clessidra e il dado passano al giocatore alla sinistra di chi ha condotto quella precedente. Vince chi, al termine delle manche stabilite, ha il punteggio maggiore.\nNorme per l'accettabilit\u00e0 delle risposte.\nPer esempio, in \"\"La finestra sul cortile\" \u00e8 la F, in \"Ho visto un re\" la R, in \"Lo Hobbit\"\" la lettera H\nad esempio, \"trota\" non pu\u00f2 valere contemporaneamente per la categoria animali e per quella di cibi/alimenti, pur appartenendo certamente ad entrambe le categorie."}
{"id": "1103650", "revid": "599013", "url": "https://it.wikipedia.org/wiki?curid=1103650", "title": "Michael Nunn", "text": "Biografia.\nCarriera dilettantistica.\nNunn ha vinto per tre anni consecutivi il Golden Gloves dello Stato dello Iowa, nello specifico\u02d0 nel 1982 tra i pesi welter, nel 1983 tra i pesi medi junior e nel 1984 tra i pesi medi. Non ha partecipato alle Olimpiadi di Los Angeles 1984 per aver perso l'incontro decisivo di eliminazione diretta nei medi contro il futuro campione del mondo dei mediomassimi Virgil Hill, poi vincitore della medaglia d'argento ai giochi.\nHa concluso la sua carriera dilettantistica con un record di 168 vittorie e 8 sconfitte.\nCarriera da professionista.\nProfessionista dal 1984. Il 28 luglio 1988 al Caesar's Palace di Las Vegas si laure\u00f2 campione del mondo International Boxing Federation dei pesi medi (IBF) mettendo KO al nono round Frank Tate, gi\u00e0 campione olimpico a Los Angeles 1984, nei pesi medi junior. Entrambi i pugili erano ancora imbattuti.\nDifese poi la cintura battendo l'argentino Juan Rold\u00e1n e il 25 marzo 1989, sempre a Las Vegas, sconfiggendo l'italo-congolese Sumbu Kalambay con un KO fulmineo, dopo soli 88 secondi dal suono della campana. Tale impresa gli valse il riconoscimento di \"Knockout of the Year\" da parte della rivista Ring Magazine. \nSuccessivamente Nunn incontr\u00f2 Iran Barkley e lo batt\u00e9 ai punti in dodici riprese con verdetto non unanime (un giudice aveva decretato un ininfluente pari). Seguirono le vittoriose difese con Marlon Starling e con l'ex campione del mondo dei welter e dei superwelter Donald Curry, che mise KO alla decima ripresa, il 18 ottobre 1990 a Parigi.\nNel 1991 dovette cedere la cintura per KOT all'11\u00ba round nei guantoni di James Toney che per tale risultato fu considerato il miglior pugile dell'anno dalla medesima rivista \"The Ring\".\nL'anno successivo Nunn divenne campione del mondo WBA dei supermedi sconfiggendo V\u00edctor C\u00f3rdoba. Con tale vittoria ottenne anche lo \"status\" di campione lineare. Rest\u00f2 in carica per un anno e mezzo; perse il titolo, infatti, nel 1994 contro Steve Little.\nNel 1998 ebbe la sua ultima chance mondiale nei mediomassimi WBC, ma venne battuto ai punti con verdetto non unanime da Graciano Rocchigiani, risultato che determin\u00f2, di fatto, la fine della sua carriera.\nLa rivista The Ring ha inserito Michael Nunn al 5\u00ba posto in una propria classifica dei migliori supermedi della storia del pugilato.\nDopo il ritiro.\nNel gennaio 2004, Nunn \u00e8 stato condannato a una lunga pena detentiva dopo aver acquistato due libbre di cocaina da un agente sotto copertura ed essersi dichiarato colpevole di un'accusa di cospirazione per spaccio di stupefacenti. Nel novembre 2007 la WBC, nel corso della sua 45ma convenzione annuale ha annunciato la presentazione di un piano di recupero del due volte campione del mondo \"che \u00e8 incarcerato e ha un disperato bisogno di aiuto\"."}
{"id": "1103654", "revid": "486946", "url": "https://it.wikipedia.org/wiki?curid=1103654", "title": "Repubblica Federale Jugoslava", "text": ""}
{"id": "1103662", "revid": "146136", "url": "https://it.wikipedia.org/wiki?curid=1103662", "title": "Sauri", "text": ""}
{"id": "1103682", "revid": "111574831", "url": "https://it.wikipedia.org/wiki?curid=1103682", "title": "Villa Benvenuti", "text": "La Villa Benvenuti si trova a Fiesole in via Vecchia Fiesolana 70, nella zona di San Domenico.\nStoria e descrizione.\nEssa appartenne al pittore aretino Pietro Benvenuti, (1769-1844), maestro di Giuseppe Bezzuoli.\nLa villa sorge sul punto in cui si trovava l'antica osteria delle \"Tre Pulzelle\", assai frequentata dai fiorentini nei tempi antichi che qui cercavano refrigerio dalla calura estiva e si riposavano durante la salita verso Fiesole. Si trova di fronte alle fontane coi mascheroni edificate dal Bandinelli, nel viuzzo delle Tre Pulzelle."}
{"id": "1103690", "revid": "124815858", "url": "https://it.wikipedia.org/wiki?curid=1103690", "title": "Bonaparte (famiglia)", "text": "I Bonaparte (originariamente Buonaparte) sono una famiglia c\u00f2rsa d'origine accertata di Sarzana, citt\u00e0 al confine tra Liguria e Toscana, appartenuta a Firenze, poi a Genova, poi ai Visconti di Milano, ancora a Genova e che oggi si trova in Liguria, anche se qualcuno, erroneamente, ne attribuisce l'origine toscana, che grazie alle gesta di Napoleone I e Napoleone III giunse ad avere fama e gloria nel continente europeo, governando nel XIX secolo una consistente parte dell'Europa.\nStoria.\nOrigine.\nI Bonaparte, gi\u00e0 Buonaparte, sono una nobile famiglia corsa di origine italiana. Una certa tradizione storiografica ottocentesca, basata su un documento che si \u00e8 rivelato successivamente un falso moderno, fa risalire le origini dei Buonaparte alla famiglia di origine longobarda dei Cadolingi.\nSecondo la versione accettata dallo stesso Napoleone e da altri membri della famiglia, i Buonaparte sarebbero originari di Firenze, dove si schierarono dalla parte ghibellina. Con la vittoria del partito dei Guelfi, nel Duecento, dovettero lasciare la citt\u00e0 andando in esilio, prima a San Miniato, e infine a Sarzana, nell'allora Repubblica di Genova ove il primo membro conosciuto della famiglia si trova citato come Bonapars figlio di Gianfardo. Questa versione non trova conferma in alcun documento e probabilmente \u00e8 stata \"inventata\" da Carlo Maria per poter dimostrare nobili origini discendendo cos\u00ec dagli aristocratici Bonaparte di Firenze.\nAltri documenti farebbero supporre la presenza dei Bonaparte in alcune localit\u00e0 vicine a Sarzana prima dell'ipotetico esilio da Firenze, ma tale nome era molto diffuso in Italia ed anche in questo caso, mancando documenti che si colleghino con Gianfardo, il ritenere che la famiglia potesse essere arrivata a Sarzana dalla Lunigiana: da Luni, da Pontremoli o da Marciaso (Fosdinovo), resta solo ipotesi.\nXIII secolo.\nIl capostipite eponimo della famiglia, Bonaparte di Gianfardo, fu un notaio attivo a Sarzana nel XIII secolo. Divent\u00f2 membro del consiglio comunale della citt\u00e0, e i suoi discendenti divennero molto importanti per la citt\u00e0, ottenendo incarichi pubblici e professionali di rilievo, altri furono canonici nella Chiesa Cattedrale di Santa Maria. Grazie a matrimoni con i Calandrini, imparentati con papa Niccol\u00f2 V, e tra Cesare Buonaparte e Apollonia della Verrucola, acquistarono sempre pi\u00f9 potere.\nXVI secolo.\nI Buonaparte passarono quindi in Corsica, prima a Bastia, con Giovanni Buonaparte, che divenne reggente delle citt\u00e0 sotto il governatore genovese Tomasino Campofregoso, e poi definitivamente ad Ajaccio, dove l'ultimo discendente della famiglia Bonaparte, Gabriele, nel 1567 si trasfer\u00ec partendo dalla centralissima via Mazzini ad Ajaccio. In questa citt\u00e0 visse Francesco, funzionario del Banco di San Giorgio, la cui famiglia vi si trasfer\u00ec nel 1510. Nel 1567 la famiglia lasci\u00f2 completamente Sarzana, vendendo tutti i suoi possedimenti che aveva col\u00e0.\nXVIII secolo.\nIl legame con la penisola italiana non fu mai rescisso: Carlo Maria Buonaparte, padre del pi\u00f9 celebre Napoleone Bonaparte, studi\u00f2 diritto all'Universit\u00e0 di Pisa come molti suoi antenati. E attraverso i lontani parenti di San Miniato nel Granducato di Toscana, riusc\u00ec a ottenere il titolo di nobile di San Miniato, che gli permise di entrare il 13 settembre 1771 nella nuova nobilt\u00e0 c\u00f2rsa, voluta dai francesi che nel 1769 erano diventati i nuovi padroni dell'isola. Il legame resta di tipo politico: Napoleone III Bonaparte fu amante della nobile spezzina Virginia Oldoini.\nImperatori di Francia.\nLa dinastia divenne famosa per la Corsica, la Francia e l'Europa con Napoleone, che fu imperatore dei francesi e re d'Italia. Dopo la caduta dell'Impero e l'esilio di Napoleone, prima all'Isola d'Elba e poi quello definitivo all'isola di Sant'Elena, la maggior parte della famiglia si stabil\u00ec a Roma sotto la protezione di papa Pio VII: Letizia Ramolino a Palazzo Rinuccini, i fratelli Luigi e Girolamo rispettivamente a Palazzo Mancini e a Palazzo Nu\u00f1ez, la sorella Paolina nella sua villa sulla Nomentana. L'ultimo discendente maschio della famiglia \u00e8 Giovanni Cristoforo Bonaparte, nato nel 1986, e l'ultima nata della famiglia \u00e8 Sofia Napoleone Bonaparte, nata nel 1992, entrambi discendenti di Girolamo Bonaparte.\nAlbero genealogico.\nLa genealogia di Sarzana.\n Gianfardo, vissuto fra la fine del XII e l'inizio del XIII secolo\n \u2514\u2500\u2500&gt;\n Bonapars o Bonapax, membro del sindacato di Sarzana e il Vecchio di Sarzana (m. 1245)\n \u2514\u2500\u2500&gt; Giovanni (m. ca 1312)\n x (1) Vita, figlia di Pasqualino di Sarzanello\n x (2) Giovanna Sacchetti\n \u2514\u2500\u2500&gt; Iacopo, notaio imperiale, sindaco di Sarzana\n \u2514\u2500\u2500&gt; Nicolosio, notaio imperiale (m. 1397)\n \u2514\u2500\u2500&gt; Giovanni\n x 24 aprile 1397 Isabella Calandrini\n \u2514\u2500\u2500&gt; Cesare Buonaparte\n x 1440 Appolonia Malaspina, figlia di Nicol\u00f2 marchese di Verrucola\n \u2514\u2500\u2500&gt; Giovanni\n \u2514\u2500\u2500&gt; Francesco detto \"Il Mauro\"\nLa genealogia da Francesco, detto \"il Moro\" a Carlo Maria.\n Francesco detto \"Il Moro\" (m. Ajaccio 1540)\n x Caterina di Castelletto di Pietrasanta\n \u2514\u2500\u2500&gt; Gabrielle Buonaparte detto \u00ab di Sarzana \u00bb, soldato mercenario della Repubblica dei Genova ad Ajaccio\n \u2514\u2500\u2500&gt; Girolamo Buonaparte, notaio, procuratore dei Nobili Anziani nel 1554, deputato d'Ajaccio presso il Senato di Genova\n x Camilla, figlia di Carlo Cattaccioli di Bonifacio e di Francesca d'Istria\n \u2514\u2500\u2500&gt; Francesco Buonaparte, capitano della citt\u00e0 nel 1596, membro del Consiglio degli anziani d'Ajaccio (1616).\n \u2514\u2500\u2500&gt; Sebastiano Nicol\u00f2 Buonaparte, membro del Consiglio degli anziani d'Ajaccio (1620-1622).\n x (1) 12/09/1623 Angela Trolio-Lubero\n x (2) 19/05/1630 Maria Rastelli.\n \u251c\u2500\u2500&gt;Luciano\n \u251c\u2500\u2500&gt;Napoleone\n \u2514\u2500\u2500&gt; Carlo Maria I (1637- 08/1692), Anziano d'Ajaccio.\n x 10/06/1657: Virginia, figlia di Pietro Odone.\n \u2514\u2500\u2500&gt; Giuseppe Maria (24/02/1663-10/1703), membro del Consiglio degli Anziani d'Ajaccio.\n x 20/12/1682 Maria Bozzi, morta nell'ottobre 1704.\n \u2514\u2500\u2500&gt; Sebastiano II (29/09/1683-24/11/1760), membro del Consiglio degli Anziani d'Ajaccio (1720-1722).\n x sposa: Maria Anna Tusoli, morta il 17/09/1760.\n \u251c\u2500\u2500&gt; Napoleone, morto il 17/08/1767, membro del Consiglio degli anziani d'Ajaccio.\n \u2502 x 04/11/1743: Maria Rosa figlia di Giovan Battista Bozzi.\n \u251c\u2500\u2500&gt;Luciano, nato l'8/01/1718, morto il 15/10/1791.\n \u2514\u2500\u2500&gt; Giuseppe Maria II (31/05/1713- 13/12/1763), membro del Consiglio degli Anziani d'Ajaccio (1750-1753).\n x 05/03/1741: Maria-Saveria, figlia di Giuseppe Maria Paravicini, morta nel 1780\n \u2514\u2500\u2500&gt;Carlo Maria Buonaparte (1746-1785) sposa Maria Letizia Ramolino (1750-1836)\nLa discendenza di Carlo Maria e Maria Letizia.\n \u251c\u2500\u2500&gt;Giuseppe Bonaparte (1768-1844), spos\u00f2 Giulia Clary (1771 - 1845)\n \u2502 \u2514\u2500\u2500&gt; Giulia Giuseppina Bonaparte (1796 - 1796)\n \u2502 \u2514\u2500\u2500&gt; Zenaide Letizia Bonaparte (1801 - 1854), spos\u00f2 \n | Carlo Luciano Bonaparte (1803-1857)\n \u2502 \u2514\u2500\u2500&gt; Carlotta Napoleone Bonaparte (1802 - 1839)\n \u251c\u2500\u2500&gt;Napoleone Bonaparte (1769 - 1821), spos\u00f2 prima \n | ! Giuseppina di Beauharnais (1763 - 1814) e poi\n \u2502 ! Maria Luisa d'Asburgo-Lorena (1791 - 1847)\n \u2502 ! \u2514\u2500\u2500&gt;Napoleone II (1811 - 1832)\n \u2502 \u2514\u2500\u2500&gt;da Luisa Caterina Eleonora Denuelle de la Plaigne (1787 - 1868)\n \u2502 ! \u2514\u2500\u2500&gt;Carlo, conte L\u00e9on (1806 - 1881)\n \u2502 \u2514\u2500\u2500&gt;da Maria Walewska (1786 \u2013 1817)\n \u2502 \u2514\u2500\u2500&gt;Alessandro Floriano Giuseppe, conte Colonna-Walewski (1810 - 1868)\n \u251c\u2500\u2500&gt;Luciano Bonaparte (1775-1840), spos\u00f2 prima Cristina Boyer e poi \n | | Alexandrine de Bleschamp:\n \u2502 \u2514\u2500\u2500&gt;4 figli dalla prima sposa, Cristina Boyer (1771 - 1800)\n \u2502 \u2502 \u2514\u2500\u2500&gt;due figli maschi morti prima della maggiore et\u00e0\n \u2502 \u2502 \u2514\u2500\u2500&gt;Filistina Carlotta (Saint Maximin, 1795 - Roma, \n | | | 1865), Principessa francese \n | | | (Altezza Imperiale), Principessa Bonaparte (Altezza), \n \u2502 \u2502 \u2502 che spos\u00f2 nel 1815 Don Mario Gabrielli,\n \u2502 \u2502 \u2502 Principe di Prossedi (Roma, 1773 - Roma, 1841) e nel 1842 il \n | | | cavaliere Settimio Centamori (\u20201889)\n \u2502 \u2502 \u2514\u2500\u2500&gt;Cristina Egypta (Parigi, 1798 - Roma, 1847), \n | | Principessa francese (Altezza Imperiale), Principessa Bonaparte (Altezza),\n \u2502 \u2502 spos\u00f2 nel 1818 il Conte Arvid Posse (Stoccolma,\n \u2502 \u2502 1782 - Washington, 1826) e, dopo l'annullamento (1823) del matrimonio,\n \u2502 \u2502 nel 1824 spos\u00f2 Lord Dudley Coutts Stuart (Londra, 1803 - Stoccolma, 1854)\n \u2502 \u2502 \u2514\u2500\u2500&gt;Paul Coutts Stuart (1826 - 1899)\n \u2502 \u2514\u2500\u2500&gt;10 figli dalla seconda sposa, Alexandrine de Bleschamp (1778 - 1855):\n \u2502 \u2514\u2500\u2500&gt;Pietro Napoleone Bonaparte (1815 - 1881), \n | | spos\u00f2 Justine Eleanore Ruflin detta \"Nina\" (1831 - 1905)\n \u2502 \u2502 \u2514\u2500\u2500&gt;Rolando Napoleone Bonaparte (1858 - 1924), spos\u00f2 Marie Blanc \n | | | (1859 - 1882)\n \u2502 \u2502 \u2502 \u2514\u2500\u2500&gt;Maria Bonaparte (1882 - 1962), studiosa di \n | | | psicanalisi; spos\u00f2 nel 1907 il principe Giorgio di Grecia\n \u2502 \u2502 \u2514\u2500\u2500&gt;Giovanna Bonaparte (1861 - 1910), spos\u00f2 Christian,\n \u2502 \u2502 marchese di Villeneuve-Esclapon (1852 - 1931)\n \u2502 \u2514\u2500\u2500&gt;Luigi Luciano Bonaparte (1813 - 1891) spos\u00f2 nel 1832 Maria Anna Cecchi (27 \n | | marzo 1812- 17 marzo 1891), dalla quale si separ\u00f2 nel 1850;\n \u2502 \u2502 spos\u00f2 in seconde nozze (15 giugno 1891) la convivente \n | | Marie Cl\u00e9mence Richard (1830 - 1915) dalla quale aveva avuto:\n \u2502 \u2502 \u2514\u2500\u2500&gt;Luigi Clodoveo (1859 - 1894), senza figli\n \u2502 \u2514\u2500\u2500&gt;Letizia Cristina (1804 - 1871), spos\u00f2 nel 1821 sir Thomas Wise \n | | (1791 - 1862)\n \u2502 \u2514\u2500\u2500&gt;Giuseppe Luciano (1806 - 1807)\n \u2502 \u2514\u2500\u2500&gt;Giovanna (1807 - 1829, spos\u00f2 il marchese Onorato Honorati (1800 - 1856)\n \u2502 \u2514\u2500\u2500&gt;Paolo Maria (1808 - 1827)\n \u2502 \u2514\u2500\u2500&gt;Antonio Luciano (1816 - 1877), spos\u00f2 nel 1839 Carolina Cardinali \n | | (1823 - 1879), nessun discendente\n \u2502 \u2514\u2500\u2500&gt;Alessandrina Maria (1818 - 1874), spos\u00f2 nel 1836 il conte \n | Vincenzo Valentini di Laviano (1808 - 1858)\n \u2502 \u2514\u2500\u2500&gt;Costanza (1823 - 1876), suora e poi badessa del Sacro Cuore in Roma\n \u2502 \u2514\u2500\u2500&gt;Carlo Luciano Bonaparte (1803 - 1857),\n \u2502 spos\u00f2 la cugina Zenaide Letizia Bonaparte(1801 - 1854)\n \u2502 \u2514\u2500\u2500&gt;Giuseppe-Luciano Bonaparte (1824 - 1865)\n \u2502 \u2514\u2500\u2500&gt;Luciano-Luigi-Giuseppe Bonaparte \n | | (1828 - 1895) divenuto cardinale nel 1868\n \u2502 \u2514\u2500\u2500&gt;Giulia Bonaparte (1830 - 1900), spos\u00f2 nel 1847 Alessandro del \n | Gallo, marchese di Roccagiovine, Cantalupo e Bardella (1826 - 1892)\n \u2502 \u2514\u2500\u2500&gt;Carlotta Bonaparte (1832 - 1901), spos\u00f2 nel 1848 Pietro Primoli,\n \u2502 conte di Foglia (1821 - 1883)\n \u2502 \u2514\u2500\u2500&gt;Maria Bonaparte (1835 - 1890), spos\u00f2 nel 1851 il conte Paolo \n | Campello della Spina (1829 - 1917)\n \u2502 \u2514\u2500\u2500&gt;Augusta Bonaparte (1836 - 1900), spos\u00f2 nel 1856 \n | | Placido Gabrielli, principe di Prossedi\n \u2502 \u2514\u2500\u2500&gt;Napoleone-Carlo Bonaparte (1839 - 1899), spos\u00f2 la principessa \n | | Cristina Ruspoli (1842 - 1907)\n \u2502 \u2502 \u2514\u2500\u2500&gt;Zenaide (1860 - 1862)\n \u2502 \u2502 \u2514\u2500\u2500&gt;Maria (1870 - 1947), spos\u00f2 nel 1891 il generale Enrico Gotti \n | | (1867 - 1920)\n \u2502 \u2502 \u2514\u2500\u2500&gt;Eugenia (1872 - 1949), spos\u00f2 nel 1898 Napoleone Ney \n | | (1870 - 1928), dal quale divorzi\u00f2 nel 1923\n \u2502 \u2514\u2500\u2500&gt;Bathilde Bonaparte (1840 - 1861), spos\u00f2 nel 1856 Luigi de \n | Cambac\u00e9r\u00e8s (1832 - 1868)\n \u251c\u2500\u2500&gt;Elisa Bonaparte (1777 - 1820) spos\u00f2 Felice Baciocchi (1762 - 1841)\n \u2502 \u2514\u2500\u2500&gt; Felice Napoleone Baciocchi (1798 - 1799)\n \u2502 \u2514\u2500\u2500&gt; Elisa Napoleona (1806 - 1869), che spos\u00f2 il conte Filippo Camerata-Passione\u00ef\n \u2502 \u2502 de' Mazzoleni (1805 - 1882), dal quale si separ\u00f2 nel 1832\n \u2502 \u2502 \u2514\u2500\u2500&gt;Napoleone Carlo Felice Camerata-Passionei de' Mazzoleni (1826 - 1853)\n \u2502 \u2514\u2500\u2500&gt; Girolamo Carlo Baciocchi (1810 - 1811)\n \u2502 \u2514\u2500\u2500&gt; Federico Napoleone Baciocchi (1813 - 1833)\n \u251c\u2500\u2500&gt;Luigi Bonaparte (1778 - 1846) spos\u00f2 Ortensia di Beauharnais (1783 - 1837)\n \u2502 \u2514\u2500\u2500&gt;Napoleone Carlo Bonaparte (1802 - 1807)\n \u2502 \u2514\u2500\u2500&gt;Luigi Bonaparte II (1804 - 1831)\n \u2502 \u2514\u2500\u2500&gt;Napoleone III (1808 - 1873), spos\u00f2 Eugenia de Montijo (1826 - 1920)\n \u2502 \u2514\u2500\u2500&gt; Napoleone Eugenio Luigi Bonaparte (1856 - 1879)\n \u251c\u2500\u2500&gt;Paolina Bonaparte (1780 - 1825), spos\u00f2 nel 1797 il generale\n | Victor Emanuel Leclerc (1772 - 1802) dal quale ebbe un figlio\n | che mor\u00ec a pochissimi anni d'et\u00e0; rimasta vedova, spos\u00f2 nel 1803 il\n | principe romano Camillo Borghese (1775 - 1832).\n \u251c\u2500\u2500&gt;Carolina Bonaparte (1782 - 1839) spos\u00f2 (gennaio 1800) \n | | Gioacchino Murat (1767 - 1815)\n \u2502 \u2514\u2500\u2500&gt;Napoleone Achille (1801 \u2013 1847), spos\u00f2 Catherine Willis, \n | | una nipote di George Washington\n \u2502 \u2514\u2500\u2500&gt; Letizia (1802 \u2013 1859), spos\u00f2 il marchese Guido Taddeo Pepoli (1823)\n \u2502 \u2514\u2500\u2500&gt;Luciano Carlo Napoleone (1803\u20131878), principe di Pontecorvo, spos\u00f2 nel 1831\n \u2502 \u2502 Carolina Georgina Frazer, americana (1810-1879), dalla quale ebbe\n | | tre figli e due figlie\n \u2502 \u2514\u2500\u2500&gt;Luisa Giulia (1805-1889), spos\u00f2 il conte ravennate Giulio Rasponi, \n | | dal quale ebbe due figli e una figlia.\n \u2514\u2500\u2500&gt;Girolamo Bonaparte (1784 - 1860)\n \u251c\u2500\u2500&gt; da Elizabeth Patterson Bonaparte (1785 - 1879):\n \u2502 \u2514\u2500\u2500&gt;Girolamo Napoleone Bonaparte (1805 - 1870) che spos\u00f2 Susan May Williams\n \u2502 (1812 - 1881)\n \u2502 \u251c\u2500\u2500&gt;Carlo Giuseppe Bonaparte (1851 - 1921), spos\u00f2 \n | | Ellen Channing Day (1852 - 1924)\n \u2502 \u2514\u2500\u2500&gt;Girolamo Napoleone Bonaparte II (1830-1893), spos\u00f2 Caroline Le Roy\n \u2502 Appleton Edgar\n \u2502 \u251c\u2500\u2500&gt; Luisa Eugenia Bonaparte (1873-1923), spos\u00f2 nel 1896\n \u2502 \u2502 il conte Adam Carl von Moltke-Huitfeld (1864 - 1944)\n \u2502 \u2514\u2500\u2500&gt; Girolamo Napoleone Carlo Bonaparte (1878 - 1945), spos\u00f2 \n \u2502 nel 1914 Blanche Pierce Stenbeigh (1872-1950), senza discendenti\n \u2514\u2500\u2500&gt; da Caterina di W\u00fcrttemberg (1783 - 1835):\n ! \u2514\u2500\u2500&gt;Matilde (1820 - 1904), spos\u00f2 nel 1840 il principe di San Donato,\n ! Anatole Demidoff (1813 - 1870)\n ! \u2514\u2500\u2500&gt;Napoleone Giuseppe Carlo Paolo Bonaparte (1822 - 1891) spos\u00f2 nel 1859\n ! Maria Clotilde di Savoia (1843\u2013 1911)\n ! \u2514\u2500\u2500&gt;Maria Letizia Bonaparte, (1866 \u2013 1926), principessa, spos\u00f2 nel 1888 \n ! | lo zio Amedeo di Savoia (1845 - 1890)\n ! \u2502 \u2514\u2500\u2500&gt; Umberto di Savoia-Aosta, conte di Salemi (1889 - 1918), celibe\n ! \u2514\u2500\u2500&gt;Napoleone Luigi Giuseppe Girolamo, (1864 - 1932), principe e \n ! | generale russo\n ! \u2514\u2500\u2500&gt;Napoleone Vittorio Bonaparte (1862-1926), spos\u00f2\n ! Clementina del Belgio (1872 \u2013 1955)\n ! \u2514\u2500\u2500&gt;Maria Clotilde (1912 - 1996)\n ! \u2514\u2500\u2500&gt;Luigi Girolamo Vittorio Napoleone Bonaparte (1914 -1997) \n ! spos\u00f2 nel 1949 Alix de Foresta (1926 - vivente)\n ! \u2514\u2500\u2500&gt;Girolamo Bonaparte, Saverio Maria Giuseppe Vittorio\n ! \u2502 (14 gennaio 1957 - vivente), celibe, senza figli.\n ! \u2514\u2500\u2500&gt;Carlo Napoleone Bonaparte (1950 - vivente), spos\u00f2 \n ! | (1978) Beatrice di Borbone-Due Sicilie (1950 - vivente) \n ! | | dalla quale divorzi\u00f2 nel 1989\n ! \u2502 \u2502 \u2514\u2500\u2500&gt;Giovanni Cristoforo Bonaparte (1986 - vivente)\n ! \u2502 \u2514\u2500\u2500&gt;Carolina Maria Costanza, nata il 24 ottobre 1980\n ! \u2502 \u2514\u2500\u2500&gt;spos\u00f2 Jeanne-Fran\u00e7oise Valliccioni (1958 - vivente)\n ! \u2502 \u2514\u2500\u2500&gt;Sofia Caterina, (1992 - vivente)\n ! \u2502 \u2514\u2500\u2500&gt;Anh (1998 - vivente), figlia adottiva vietnamita\n ! \u2514\u2500\u2500&gt;\"Caterina\" Elisabetta Alberica Maria (19 ottobre 1950), spos\u00f2 \n ! | nel 1974 Nicol\u00f2 San Martino d'Agli\u00e8 dei Marchesi di\n ! \u2502 Fontanetto; divorziata, nel 1982 spos\u00f2 Jean Dual\u00e9\n ! \u2514\u2500\u2500&gt;\"Laura\" Clementina Genoveffa (Parigi, 8 ottobre 1952), \n ! spos\u00f2 nel 1982 Jean-Claude Leconte (1948 - vivente)\n \u2514\u2500\u2500&gt; da Ad\u00e9la\u00efde M\u00e9lanie Denizot, sposata Lagarde (1788 - 1844)\n ! \u2514\u2500\u2500&gt;F\u00e9licit\u00e9-M\u00e9lanie Ad\u00e9la\u00efde Legarde (1803 - 1876), che spos\u00f2 il barone \n ! Carl von Schlotheim (1796 - 1869)\n \u2514\u2500\u2500&gt; da Diana Waldner von Freundstein, sposata Diana Rabe von Pappenheim \n (1788 - 1844)\n \u2514\u2500\u2500&gt;Jerom\u00e9e Catharina Jenny Rabe von Pappenheim (1811 - 1890), sposata \n | von Gustedt, nonna della scrittrice, e politica femminista \n \u2502 Lily Braun (1865 - 1916)\n \u2514\u2500\u2500&gt;Marie Pauline von Sch\u00f6nfeld (1813 -?), dal 1832 suora in un convento \n di Parigi\nGli studi genetici sui Buonaparte/Bonaparte.\nDegli studi , analizzando resti di follicoli piliferi di Napoleone I e il DNA-Y dell'attuale capo della casata, hanno dimostrato la genetica dei discendenti di Carlo Buonaparte, identificando la \"firma\" genetica della linea maschile della famiglia come appartenente all'aplogruppo E1b1b1c (E-M34)."}
{"id": "1103696", "revid": "123750110", "url": "https://it.wikipedia.org/wiki?curid=1103696", "title": "Bernard Heuvelmans", "text": "\u00c8 noto soprattutto perch\u00e9 considerato il \"padre della criptozoologia\".\nStudi.\nDopo aver fatto studi umanistici nel collegio gesuita di Saint Michel a Bruxelles e aver cominciato una carriera come musicista jazz, studi\u00f2 scienze naturali all'Universit\u00e9 libre de Bruxelles dove divenne \"docteur \u00e8s sciences\" con una tesi sulla dentizione dell'oritteropo. Le sue osservazioni furono pubblicate nel \"Bulletin du Mus\u00e9e royal d'histoire naturelle de Belgique\".\nPrimi libri.\nI suoi primi libri furono testi divulgativi sull'astronomia (\"L'homme parmi les \u00e9toiles\", 1944) e sulla fisica atomica (\"L'homme au creux de l'atome\", 1945). Nel 1951 pubblic\u00f2 un libro sulla musica, \"De la bamboula au be bop\". Tra il 1951 e il 1952 uscirono i tre volumi di \"Le secret des parques\" (\"La prolongation de la vie\", \"La suppression de la mort\", \"Le rajeunissement\").\nNegli anni '40 prest\u00f2 anche consulenze al suo amico Herg\u00e9 per gli aspetti scientifici di alcune storie di Tintin.\nCriptozoologia.\nNel 1955 pubblic\u00f2 \"Sur la piste des b\u00eates ignor\u00e9es\", in due volumi. \u00c8 il suo primo libro dedicato a quella che chiamer\u00e0 criptozoologia, termine che significa \"studio degli animali nascosti\", ovvero conosciuti solo attraverso informazioni indiziarie. Negli anni seguenti pubblic\u00f2 diversi altri volumi su questo argomento.\nL'ambizione di Heuvelmans era di dare allo studio degli \"animali nascosti\" un'impronta scientifica e non di mera raccolta di notizie curiose. Il naturalista Gerald Durrell apprezz\u00f2 gli studi di Heuvelmans e scrisse l'introduzione a \"On the track of unknown animals\" (l'edizione inglese di \"Sur la piste des b\u00eates ignor\u00e9es\") nella quale sosteneva che l'autore aveva svolto i suoi studi \"con grande talento e con distacco scientifico, resistendo alla tentazione del sensazionalismo\". Diverse proposte avanzate da Heuvelmans per spiegare notizie su animali misteriosi (per esempio la sua classificazione degli avvistamenti di \"serpenti di mare\"), tuttavia, sono state contestate e ritenute implausibili.\nIl materiale di tema criptozoologico raccolto nel corso della sua vita \u00e8 ora depositato presso il Museo cantonale di zoologia di Losanna, al quale fu donato da Heuvelmans negli ultimi anni della sua vita."}
{"id": "1103697", "revid": "599013", "url": "https://it.wikipedia.org/wiki?curid=1103697", "title": "Vad", "text": ""}
{"id": "1103699", "revid": "599013", "url": "https://it.wikipedia.org/wiki?curid=1103699", "title": "Vaf", "text": ""}
{"id": "1103701", "revid": "599013", "url": "https://it.wikipedia.org/wiki?curid=1103701", "title": "Vag", "text": ""}
{"id": "1103703", "revid": "599013", "url": "https://it.wikipedia.org/wiki?curid=1103703", "title": "Vap", "text": ""}
{"id": "1103706", "revid": "599013", "url": "https://it.wikipedia.org/wiki?curid=1103706", "title": "Vbg", "text": ""}
{"id": "1103708", "revid": "599013", "url": "https://it.wikipedia.org/wiki?curid=1103708", "title": "Vda", "text": ""}
{"id": "1103710", "revid": "599013", "url": "https://it.wikipedia.org/wiki?curid=1103710", "title": "Vdb", "text": ""}
{"id": "1103714", "revid": "228587", "url": "https://it.wikipedia.org/wiki?curid=1103714", "title": "Vdm", "text": ""}
{"id": "1103716", "revid": "599013", "url": "https://it.wikipedia.org/wiki?curid=1103716", "title": "Vdp", "text": ""}
{"id": "1103717", "revid": "57872", "url": "https://it.wikipedia.org/wiki?curid=1103717", "title": "Torrente Sturla", "text": ""}
{"id": "1103720", "revid": "297745", "url": "https://it.wikipedia.org/wiki?curid=1103720", "title": "Barovier", "text": ""}
{"id": "1103721", "revid": "599013", "url": "https://it.wikipedia.org/wiki?curid=1103721", "title": "Vdz", "text": ""}
{"id": "1103723", "revid": "1318658", "url": "https://it.wikipedia.org/wiki?curid=1103723", "title": "VER", "text": ""}
{"id": "1103724", "revid": "834", "url": "https://it.wikipedia.org/wiki?curid=1103724", "title": "Vga", "text": ""}
{"id": "1103725", "revid": "599013", "url": "https://it.wikipedia.org/wiki?curid=1103725", "title": "Vgo", "text": ""}
{"id": "1103727", "revid": "599013", "url": "https://it.wikipedia.org/wiki?curid=1103727", "title": "Vgt", "text": ""}
{"id": "1103730", "revid": "599013", "url": "https://it.wikipedia.org/wiki?curid=1103730", "title": "Vhy", "text": ""}
{"id": "1103732", "revid": "599013", "url": "https://it.wikipedia.org/wiki?curid=1103732", "title": "Vig", "text": ""}
{"id": "1103734", "revid": "767487", "url": "https://it.wikipedia.org/wiki?curid=1103734", "title": "Sulle piste delle bestie ignote", "text": "Sulle piste delle bestie ignote (in francese \"Sur la piste de b\u00eates ignor\u00e9es\") \u00e8 un libro del 1955, maggiore opera di Bernard Heuvelmans e testo di riferimento della criptozoologia.\nIn questo libro, Heuvelmans descrive le specie animali che secondo le sue teorie, prive di fondamento scientifico, sarebbero ignote alla zoologia, e che risulterebbero descritte da avvistamenti e rilievi aneddotici, o simili."}
{"id": "1103735", "revid": "599013", "url": "https://it.wikipedia.org/wiki?curid=1103735", "title": "Vih", "text": ""}
{"id": "1103737", "revid": "228587", "url": "https://it.wikipedia.org/wiki?curid=1103737", "title": "Vij", "text": ""}
{"id": "1103739", "revid": "2133646", "url": "https://it.wikipedia.org/wiki?curid=1103739", "title": "Vid Kavticnik", "text": "Carriera.\nClub.\nDebutt\u00f2 in patria nella squadra RK Velenje nel 2001. Nel 2005 decise di trasferirsi al THW Kiel nella \"Bundesliga\" tedesca. Vinse subito il campionato, segnando, in rapporto ai minuti giocati, una buona quantit\u00e0 di gol. A Kiel ha portato a casa altri due campionati tedeschi (2006 e 2007) e anche la EHF Champions League nel 2007, risultando l'uomo in pi\u00f9 della squadra di Kiel nella finale di ritorno contro la compagine di Flensburg: il THW Kiel vinse con 2 gol di vantaggio e Kavti\u010dnik ne aveva segnati 4 nel secondo tempo. A causa al pareggio dell'andata a Flensburg i 2 gol di vantaggio del match di ritorno fecero la differenza per dare al THW Kiel il titolo.\nDal 2009 al 2019 diviene bandiera del club francese del Montpellier. Vince tre campionati consecutivi dal 2009 al 2012, quattro coppe di Francia, cinque coppe di Lega e una Supercoppa, oltre alla Champions League nel 2017-18.\nNel 2019 passa al Pays d'Aix, nel 2020 al USAM Nimes Gard.\nNazionale.\nCon la nazionale slovena Kavti\u010dnik ha segnato 543 gol in 197 partite. Si \u00e8 classificato secondo agli Europei del 2004 in Slovenia, perdendo la finale contro la Germania. Nel 2017 ha sconfitto la Croazia nella finalina per il terzo posto ai Mondiali disputatisi in Francia."}
{"id": "1103740", "revid": "599013", "url": "https://it.wikipedia.org/wiki?curid=1103740", "title": "Vjb", "text": ""}
{"id": "1103742", "revid": "599013", "url": "https://it.wikipedia.org/wiki?curid=1103742", "title": "Vko", "text": ""}
{"id": "1103743", "revid": "22475", "url": "https://it.wikipedia.org/wiki?curid=1103743", "title": "Villa Albizzi", "text": " Villa Albizi o del Teatro si trova a Fiesole in via Vecchia Fiesolana 70. \nStoria e descrizione.\nNel 1771 l'architetto Zanobi del Rosso costru\u00ec su un terreno dei Salviati un casino di campagna per l'Accademia dei Generosi. Il luogo era provvisto di piccolo teatro dove, nella bella stagione, si rappresentarono opere di Giovan Battista Brocchi, di Lorenzo Cipriani, e commedie. Una lapide vicino al cancello di ingresso, fatta apporre da Luigi degli Albizi e dettata da Giovanni Rosadi ricorda come qui, nell'autunno del 1775, fu messa in scena l'opera \"L'idolo cinese\" di Giovanni Paisiello, raffigurato sul medaglione in terracotta oggi quasi illeggibile.\nIl ritrovo, dopo anni di inattivit\u00e0, venne trasformato ai primi dell'Ottocento in villa. Da un punto di vista architettonico la villa non ha elementi di particolare interesse, eccezion fatta per il piccolo ma curato giardino, che si estende come una terrazza davanti alla facciata. \nNei pressi della villa si trova un tabernacolo affrescato originariamente dal Perugino e restaurato da Bernardino Poccetti."}
{"id": "1103746", "revid": "57872", "url": "https://it.wikipedia.org/wiki?curid=1103746", "title": "Torrente Nervi", "text": ""}
{"id": "1103749", "revid": "599013", "url": "https://it.wikipedia.org/wiki?curid=1103749", "title": "Vli", "text": ""}
{"id": "1103751", "revid": "30232", "url": "https://it.wikipedia.org/wiki?curid=1103751", "title": "Fratelli Barovier", "text": ""}
{"id": "1103753", "revid": "599013", "url": "https://it.wikipedia.org/wiki?curid=1103753", "title": "Vll", "text": ""}
{"id": "1103755", "revid": "599013", "url": "https://it.wikipedia.org/wiki?curid=1103755", "title": "Vln", "text": ""}
{"id": "1103757", "revid": "380654", "url": "https://it.wikipedia.org/wiki?curid=1103757", "title": "Kayfabe", "text": "Nel mondo del wrestling, il termine kayfabe (pronuncia IPA: ) indica l'organizzazione di eventi che vengono messi in scena come se fossero reali ma che in realt\u00e0 sono programmati a tavolino.\nIl termine \"kayfabe\" deriva probabilmente dalla fusione delle due parole inglesi \"fake\" (in italiano \"falso\") e \"fable\" (in italiano \"fiaba\").\nStoria.\nIl termine \"kayfabe\" viene utilizzato per giustificare tutti gli aspetti non strettamente legati agli incontri di wrestling, come le \"storyline\", i \"feud\" e le \"gimmick\", facendo credere allo spettatore che tutte queste cose vengano svolte legittimamente dalle personalit\u00e0 coinvolte. In realt\u00e0 ci\u00f2 che accade secondo la \"kayfabe\" \u00e8 un qualcosa di studiato a tavolino in un modo simile a quanto visto in altre forme di intrattenimento (ad esempio le rappresentazioni teatrali) ed \u00e8 fondamentale per l'economia dello spettacolo; un wrestler che non rispetta la \"kayfabe\" \u00e8 quindi accostabile ad un attore che rompe la quarta parete.\nFino alla fine degli anni novanta gli atleti erano costretti dalle loro federazioni di appartenenza a rispettare il pi\u00f9 possibile la \"kayfabe\" anche nella vita reale, in modo da preservare l'illusione che il wrestling non fosse predeterminato, ma, con l'avvento delle comunit\u00e0 su internet e il proliferare dei siti web specializzati, il mantenimento dei segreti del \"backstage\" \u00e8 diventato praticamente impossibile. Tuttavia, ancora oggi la \"kayfabe\" viene spesso utilizzata per portare avanti alcune \"storyline\" o per spiegare le assenze dei wrestler a causa di infortuni.\nIl termine \"kayfabe\" viene spesso anche usato come avvertimento tra gli altri wrestler che qualcuno al di fuori dell'ambiente \u00e8 nelle vicinanze. Questi \"estranei\" possono includere anche familiari di lottatori che non sono al corrente delle \"storyline\" in corso. Esempi di \"kayfabe\" mantenute anche in famiglia furono illustrati in un articolo del giornale \"Fighting Spirit Magazine!\" dove venne descritto come negli anni settanta, la moglie del wrestler James Harris (noto con il ring name Kamala) stesse celebrando la vittoria di 5000 dollari da parte del marito che aveva appena vinto una battle royal; non realizzando che il premio in denaro faceva semplicemente parte della \"storyline\" o \"kayfabe\"."}
{"id": "1103758", "revid": "599013", "url": "https://it.wikipedia.org/wiki?curid=1103758", "title": "Vlv", "text": ""}
{"id": "1103760", "revid": "94902", "url": "https://it.wikipedia.org/wiki?curid=1103760", "title": "Sur la piste de B\u00eates Ignor\u00e9es", "text": ""}
{"id": "1103761", "revid": "30232", "url": "https://it.wikipedia.org/wiki?curid=1103761", "title": "Artisti Barovier", "text": ""}
{"id": "1103762", "revid": "599013", "url": "https://it.wikipedia.org/wiki?curid=1103762", "title": "Vne", "text": ""}
{"id": "1103764", "revid": "599013", "url": "https://it.wikipedia.org/wiki?curid=1103764", "title": "Vno", "text": ""}
{"id": "1103766", "revid": "834", "url": "https://it.wikipedia.org/wiki?curid=1103766", "title": "Vpn", "text": ""}
{"id": "1103768", "revid": "599013", "url": "https://it.wikipedia.org/wiki?curid=1103768", "title": "Vps", "text": ""}
{"id": "1103771", "revid": "599013", "url": "https://it.wikipedia.org/wiki?curid=1103771", "title": "Vpz", "text": ""}
{"id": "1103774", "revid": "599013", "url": "https://it.wikipedia.org/wiki?curid=1103774", "title": "Vqs", "text": ""}
{"id": "1103776", "revid": "599013", "url": "https://it.wikipedia.org/wiki?curid=1103776", "title": "Vra", "text": ""}
{"id": "1103779", "revid": "599013", "url": "https://it.wikipedia.org/wiki?curid=1103779", "title": "Vrb", "text": ""}
{"id": "1103781", "revid": "599013", "url": "https://it.wikipedia.org/wiki?curid=1103781", "title": "Vrc", "text": ""}
{"id": "1103784", "revid": "599013", "url": "https://it.wikipedia.org/wiki?curid=1103784", "title": "Vsa", "text": ""}
{"id": "1103786", "revid": "599013", "url": "https://it.wikipedia.org/wiki?curid=1103786", "title": "Vsf", "text": ""}
{"id": "1103788", "revid": "599013", "url": "https://it.wikipedia.org/wiki?curid=1103788", "title": "Vte", "text": ""}
{"id": "1103790", "revid": "599013", "url": "https://it.wikipedia.org/wiki?curid=1103790", "title": "Vtl", "text": ""}
{"id": "1103793", "revid": "599013", "url": "https://it.wikipedia.org/wiki?curid=1103793", "title": "Vtn", "text": ""}
{"id": "1103795", "revid": "599013", "url": "https://it.wikipedia.org/wiki?curid=1103795", "title": "Vvc", "text": ""}
{"id": "1103797", "revid": "599013", "url": "https://it.wikipedia.org/wiki?curid=1103797", "title": "Vvi", "text": ""}
{"id": "1103800", "revid": "599013", "url": "https://it.wikipedia.org/wiki?curid=1103800", "title": "Vvo", "text": ""}
{"id": "1103802", "revid": "599013", "url": "https://it.wikipedia.org/wiki?curid=1103802", "title": "Vvz", "text": ""}
{"id": "1103805", "revid": "599013", "url": "https://it.wikipedia.org/wiki?curid=1103805", "title": "Vxc", "text": ""}
{"id": "1103807", "revid": "599013", "url": "https://it.wikipedia.org/wiki?curid=1103807", "title": "Vxo", "text": ""}
{"id": "1103809", "revid": "1915991", "url": "https://it.wikipedia.org/wiki?curid=1103809", "title": "Concerto a tre", "text": "Il Concerto a tre \u00e8 un dipinto a olio su tela (72,5x64,7 cm) di Jan Vermeer, databile al 1666-1667 e gi\u00e0 conservato nell'Isabella Stewart Gardner Museum di Boston. Fu rubato nel marzo 1990 ed \u00e8 considerato il dipinto pi\u00f9 prezioso tra quelli attualmente dispersi (settembre 2010), con un valore stimato superiore ai 200 milioni di dollari.\nStoria.\nL'opera \u00e8 ricordata nel 1780 in un'asta tenutasi ad Amsterdam, gi\u00e0 con attribuzione corretta a \"Jan van der Meer di Delft\". Dopo vari passaggi, tra cui quello nella collezione Thor\u00e9-Burger, fu acquistato da Isabella Stewart Gardner nel 1892. \nCome accennato, fu rubato il 18 marzo 1990 assieme ad altre quattro opere nella sala degli olandesi al museo Isabella Stewart Gardner e ad altri dipinti, ancora non ritrovati. In ossequio ai desideri della fondatrice del museo, che desider\u00f2 come tutto fosse lasciato come essa aveva deciso, la sala che ospitava i quadri rubati espone oggi le sole cornici vuote.\nDescrizione e stile.\nAmbientato nel consueto interno domestico illuminato da sinistra, il \"Concerto\" ha una composizione simile alla \"Lezione di musica\", ma qui sviluppata in maniera pi\u00f9 complessa. Non si vede infatti la finestra, ma la si percepisce dal taglio di luce, e i personaggi coinvolti sono tre: una donna di profilo seduta al clavicembalo, un uomo di spalle giovane e di corporatura robusta seduto su una sedia in tralice, e una donna in piedi che sembra cantare reggendo in mano un foglio di spartito. La luce si posa innanzitutto sui protagonisti, rivelandone l'agiatezza grazie all'abbigliamento elegante e ricercato, per poi soffermarsi sugli altri elementi in penombra: il pavimento a scacchi, la viola da gamba appoggiata a terra, il tavolo in primo piano col tappeto che lo copre in parte e uno strumento ad arco ivi appoggiato (verosimilmente una viola d'amore), il paesaggio dipinto sul lato interno del coperchio del clavicembalo e i due dipinti alla parete. \nSi tratta di un paesaggio boscoso nello stile di Jacob van Ruysdael e della \"Mezzana\" di Dirck van Baburen, quest'ultima riprodotta anche nella \"Donna seduta alla spinetta\". Il secondo dipinto era in casa di Vermeer, come ricorda l'inventario stilato alla sua morte, e non \u00e8 inverosimile che anche il primo dipinto appartenesse a lui o a un personaggio della sua cerchia. Nonostante ci\u00f2 sono state tentate anche delle letture allegoriche del \"quadro nel quadro\", che per\u00f2 non hanno trovato apparentemente una valida interpretazione coerente con l'atmosfera intima e concentrata della scena. Forse una spiegazione palusibile \u00e8 quella che legge l'armonia musicale dei tre come una via intermedia tra l'atmosfera pura e naturale dei paesaggi naturali e la lascivia del dipinto sulla ruffiana. \nI tipi fisici delle due donne si ritrovano in altre opere dell'artista, e sono probabilmente entrambi ritratti della moglie Catharina, variati nella posa, nell'acconciatura e nell'abbigliamento."}
{"id": "1103810", "revid": "256896", "url": "https://it.wikipedia.org/wiki?curid=1103810", "title": "Venezia dal Canale della Giudecca", "text": "Venezia dal Canale della Giudecca \u00e8 un dipinto a olio su tela (61 x 91,5\u00a0cm) realizzato nel 1840 dal pittore inglese William Turner.\n\u00c8 conservato nel Victoria and Albert Museum di Londra."}
{"id": "1103811", "revid": "83531", "url": "https://it.wikipedia.org/wiki?curid=1103811", "title": "Castello di Rambouillet", "text": "Il castello di Rambouillet \u00e8 un castello francese situato a Rambouillet.\nStoria.\nIl castello fu comperato dal cavaliere Jehan Bernier il 6 maggio 1368. In quell'epoca Jeahn Bernier fu nominato informatore della zona da Carlo V e quindi si stabil\u00ec nel maniero.\nNel 1783 venne acquistato da Luigi XVI per sedici milioni di lire, dopo che aveva speso sei milioni per il Castello di Saint-Cloud per la moglie Maria Antonietta tre anni prima.\nOggi \u00e8 una sede di rappresentanza del Presidente della Repubblica francese. Il primo presidente ad usufruire del castello, specie per incontri con ospiti importanti, fu Jules Gr\u00e9vy, rimasto in carica dal 1879 al 1887.\nIl 23 febbraio 1896, l'allora presidente F\u00e9lix Faure, decide di trascorrere ogni anno il periodo estivo nel castello di Rambouillet. Da allora, il castello \u00e8 divenuto la sede estiva del Presidente della Repubblica francese (in quello stesso anno venne classificato Monumento storico di Francia).\nNel mese di novembre del 1975, il presidente Val\u00e9ry Giscard d'Estaing riun\u00ec i capi di governo dei sei paesi pi\u00f9 industrializzati al mondo proprio nel castello di Rambouillet. Quella prima riunione informale fu il precursore del G8. I presenti furono: Val\u00e9ry Giscard d'Estaing (Francia), Gerald Ford (Stati Uniti), Harold Wilson (Regno Unito), Aldo Moro (Italia), Helmut Schmidt (Germania) e Takeo Miki (Giappone).\nIn seguito, nel mese di febbraio del 1999, il castello di Rambouillet fu teatro della negoziazione sul Kosovo."}
{"id": "1103812", "revid": "972174", "url": "https://it.wikipedia.org/wiki?curid=1103812", "title": "Il canale di Gravelines, una sera", "text": "Il canale di Gravelines, una sera (Le Chenal de Gravelines, un soir) \u00e8 un dipinto a olio su tela (65,4x81,9\u00a0cm) realizzato nel 1890 dal pittore francese Georges-Pierre Seurat.\n\u00c8 conservato nel Museum of Modern Art.\nIl pittore trascorre l'estate del 1890 a Gravelines, un piccolo centro al confine con il Belgio."}
{"id": "1103814", "revid": "1226", "url": "https://it.wikipedia.org/wiki?curid=1103814", "title": "Niagara Falls State Park", "text": ""}
{"id": "1103815", "revid": "1305772", "url": "https://it.wikipedia.org/wiki?curid=1103815", "title": "Niagara Falls", "text": "Niagara Falls (\"cascate del Niagara\" in lingua inglese) pu\u00f2 riferirsi a:"}
{"id": "1103816", "revid": "119778189", "url": "https://it.wikipedia.org/wiki?curid=1103816", "title": "La 2", "text": "La 2 (si pronuncia \"La Dos\") \u00e8 il secondo canale televisivo pubblico spagnolo della Televisi\u00f3n Espa\u00f1ola. I suoi principali studi e strutture si trovano a Sant Cugat del Vall\u00e8s.\nStoria.\nVoluta dal ministro franchista Manuel Fraga Iribarne, inizi\u00f2 le proprie trasmissioni il 15 febbraio 1966 in bianco e nero. Nel 1977, dopo tre anni di sperimentazione, inizi\u00f2 a trasmettere i propri programmi a colori, cos\u00ec come fece anche La 1.\nA differenza della prima rete della TVE, La 2, pur essendo anch'esso un canale generalista, ha un carattere meno nazional-popolare e pi\u00f9 di stampo intellettualistico-culturale e d'approfondimento. Fino al 2004 era rivolta anche alle autonomie locali, ma attualmente sono rimasti piccoli spazi per la Catalogna e le isole Canarie. I notiziari regionali, infatti, vanno in onda dal luned\u00ec al venerd\u00ec alle 14 e alle 16, in tutte le regioni su La 1.\nLa 2 trasmette documentari, film, diverse serie televisive statunitensi (\"Will &amp; Grace\", \"Six Feet Under\", \"Veronica Mars\", \"Lost\", \"Desperate Housewives\"), programmi d'approfondimento e molti cartoni animati; trasmette inoltre molti eventi sportivi (basket, tennis, Olimpiadi invernali).\nTra i vari canali televisivi spagnoli, La 2 ha uno tra i pi\u00f9 bassi indici di audience (2,7%).\nTra i programmi autoprodotti pi\u00f9 seguiti del canale, vi sono il quiz \"Saber y ganar\" (\"Sapere e vincere\", condotto da Jordi Hurtado dagli studi TVE di Sant Cugat, il pi\u00f9 longevo in Spagna con oltre 5000 puntate trasmesse dal 1997) e il cartone animato \"I Lunnis\".\nSul fronte dell'informazione, trasmette \"La 2 Noticias\", telegiornale composto da un'edizione giornaliera, che ha uno stile diverso rispetto al \"Telediario\" di La 1.\nDal 31 ottobre 2017 inizia a trasmettere anche in alta definizione."}
{"id": "1103818", "revid": "104549098", "url": "https://it.wikipedia.org/wiki?curid=1103818", "title": "Walter Guertler", "text": "Biografia.\nWalter Guertler \u00e8 stato uno dei pi\u00f9 celebri discografici italiani: pur essendo nato e morto in Svizzera, visse e lavor\u00f2 a Milano.\nPioniere della discografia in Italia, comincia negli anni quaranta (insieme al fratello Ernesto, che avrebbe nel 1965 lasciato ogni attivit\u00e0 nell'industria musicale) a importare dischi e licenziare cataloghi esteri per il mercato italiano.\nNel 1948 decise di dedicarsi alla produzione di dischi in proprio, fondando l'etichetta discografica Celson. Nel 1951 inoltre acquist\u00f2 un'altra etichetta, la Music, mantenendole per\u00f2 in vita separatamente.\nNel 1958 per\u00f2 decise di unire le due aziende, sotto la denominazione SAAR (Societ\u00e0 Articoli Acustici Riprodotti), con sede a Milano in viale di Porta Vercellina 14, creando due etichette: la Jolly e la Joker; quest'ultima avrebbe ripubblicato in edizione economica i dischi della Jolly, oltre che a mettere autonomamente sotto contratto artisti come Bruno Venturini (gran parte del suo successo discografico lo si deve al fiuto di Guertler) e a stampare edizioni di dischi esteri.\nPer qualche anno usc\u00ec ancora qualche 45 giri su etichetta Music, ma nel 1962 venne chiusa (anche se solo per qualche anno, poich\u00e9 riapparir\u00e0 nuovamente all'inizio degli anni settanta) e il catalogo incorporato nella Saar.\nTra gli artisti scoperti e lanciati da Guertler da ricordare Adriano Celentano, Enzo Jannacci, Luigi Tenco, Nancy Cuomo, Remo Germani, Nicola Di Bari, Peppino Gagliardi, Tony Dallara, Fausto Leali, Franco Battiato, e i gruppi I Campioni, i Campanino e i Romans e Vasco Rossi.\nNel 1958 Guertler ha avuto il pi\u00f9 grande successo di vendite (per i tempi) nelle hit parade italiane: le 300.000 copie di \"Come prima\", cantata da Tony Dallara, che fino a poco tempo prima lavorava per Guertler come fattorino (prima alla Music e poi alla Jolly) e che, dimostrando il suo intuito, ha messo sotto contratto dopo averlo ascoltato cantare per caso.\nPer tutti gli anni sessanta e settanta avr\u00e0 un ruolo di primo piano nel mondo discografico. Creer\u00e0 inoltre, sempre all'interno del gruppo Saar, altre etichette come la Signal (Oscar Carboni, Mario Piovano, Los Gildos, i Dalton), la Up (i Collage, Bruno Venturini) e la Harmony (Renato Pareti, Umberto Napolitano, Fabio Concato). \nWalter Gurtler rimase al timone della Saar fino alla fine, nonostante uno stato di salute precario dovuto ad un incidente automobilistico che l'aveva tenuto sospeso tra la vita e la morte per parecchi mesi. \nOggi la societ\u00e0 \u00e8 capitanata dal suo figlio Boris Guertler."}
{"id": "1103819", "revid": "1904508", "url": "https://it.wikipedia.org/wiki?curid=1103819", "title": "Ritratto maschile (Bianchi)", "text": "Ritratto maschile \u00e8 un dipinto a olio su tela e misura 73 cm x 59 cm realizzato nel 1875 dal pittore italiano Mos\u00e8 Bianchi.\n\u00c8 conservato nei Musei Civici di Monza."}
{"id": "1103820", "revid": "78273", "url": "https://it.wikipedia.org/wiki?curid=1103820", "title": "Lega delle Societ\u00e0 della Croce Rossa", "text": ""}
{"id": "1103824", "revid": "767487", "url": "https://it.wikipedia.org/wiki?curid=1103824", "title": "Cascata fra le rocce", "text": "Cascata fra le rocce \u00e8 un dipinto a olio su tela (98x85 cm) realizzato tra il 1660 ed il 1670 dal pittore Jacob Van Ruisdael.\n\u00c8 conservato nella National Gallery di Londra."}
{"id": "1103825", "revid": "287204", "url": "https://it.wikipedia.org/wiki?curid=1103825", "title": "Madonna del Garofano", "text": "La Madonna del Garofano \u00e8 un dipinto a olio su tavola (62x47,5 cm) di Leonardo da Vinci, databile al 1473 circa e conservato nell'Alte Pinakothek di Monaco.\nStoria.\nL'opera, tra le prime opere individuali del giovane Leonardo, \u00e8 identificata con quella \"Madonna della Caraffa\" descritta da Giorgio Vasari nelle collezioni di papa Clemente VII, nato Medici. Scrisse lo storico aretino: \nDescrizione.\nIn una stanza scura, rischiarata da due bifore sullo sfondo aperte sul paesaggio, si trova Maria in piedi, rappresentata a mezzobusto, davanti a un parapetto su cui sono appoggiati un vaso vitreo con fiori, un ampio lembo del manto della Vergine e, su un soffice cuscino, il paffuto Ges\u00f9 Bambino, ritratto nudo.\nMaria, dall'espressione leggermente malinconica, guarda il figlio e gli porge un garofano rosso, il cui colore ricorda il sangue della Passione, ma anche del matrimonio mistico tra madre e figlio, cio\u00e8 Cristo e la sua Chiesa; il Bambino, seduto, allunga le mani verso il fiore, quasi contorcendosi, ma il suo sguardo \u00e8 assente, verso il cielo, quasi a simboleggiare l'accettazione della sua tragica sorte e il rimettersi nelle mani del Padre. \nLa Vergine \u00e8 riccamente abbigliata, con una veste rossa di tessuto leggerissimo, forse seta, e un mantello azzurro foderato di giallo che le lascia scoperte le maniche, producendo alcune ampie pieghe. Il mantello \u00e8 chiuso sul petto da una spilla a medaglione con al centro una corniola (anch'essa, per il suo colore, simbolo del sangue) circondata da perle, simboleggianti castit\u00e0, pudicizia e purezza. La sua acconciatura \u00e8 elaborata, con trecce che incorniciano la fronte e reggono un velo semitrasparente, dal quale ricadono riccioli dorati ai lati del volto.\nIl paesaggio, in lontananza oltre le finestre, \u00e8 articolato su pi\u00f9 piani e mostra una vallata e una serie di montagne che sfumano nella foschia in una luce chiarissima.\nStile.\nL'opera, con alcuni caratteri gi\u00e0 preannunciati nella \"Madonna Dreyfus\", segna un'evoluzione nell'arte del giovane Leonardo, con riferimenti all'arte fiamminga pi\u00f9 precisi e diretti (la complessa illuminazione della stanza, la presenza del parapetto, la \"natura morta\" del vaso di fiori). I protagonisti affiorano dalla penombra colti da una luce frontale, che ne enfatizza la monumentalit\u00e0, senza difetti di rigidit\u00e0: a tal proposito si noti come affonda dolcemente la mano di Maria nel tenero corpo del figlio. \nAlcune evidenti derivazioni da Verrocchio confermano l'appartenenza dell'opera alla fase giovanile del pittore: l'impianto compositivo, la delicatezza quasi trasparente degli incarnati, la sobria ma realistica gestualit\u00e0 tra madre e figlio, nonch\u00e9 lo zoccolo su cui si trova il vaso, decorato da girali che ricordano l'ara nell\"'Annunciazione\" ispirata a sua volta alla tomba di Piero e Giovanni de' Medici di Verrocchio. Il volto di Maria ricorda da vicino quello presente nell'\"Annunciazione\" degli Uffizi. Altri elementi contengono invece, in nuce, stilemi dell'artista maturo: il paesaggio roccioso, il panneggio giallo annodato come un vortice, l'acconciatura raffinata della Vergine che venne riutilizzata nella \"Leda con il cigno\"."}
{"id": "1103826", "revid": "554814", "url": "https://it.wikipedia.org/wiki?curid=1103826", "title": "Cipermetrina", "text": "La cipermetrina \u00e8 un piretroide sintetico usato come insetticida, tipo 2, fotostabile e residuale.\nAllo stato puro si presenta in forma di pasta gommosa di colore giallo, ha azione immediata, snidante e abbattente, agisce sull'insetto per contatto, bloccando gli impulsi nervosi, pertanto ha effetto paralizzante. Viene utilizzata da diverse case produttrici di insetticidi; nelle confezioni in libera vendita la concentrazione del prodotto pu\u00f2 variare da 1,5 a 10%.\nPossiede buona efficacia contro mosche e zanzare e bassa nocivit\u00e0 per l'ambiente, tanto che viene utilizzata nelle stalle destinate alla produzione del latte. \u00c8 impiegata anche in molte bombolette spray per uso casalingo contenenti insetticida per mosche, zanzare e calabroni; spesso \u00e8 abbinata ad una percentuale minore di tetrametrina."}
{"id": "1103829", "revid": "767487", "url": "https://it.wikipedia.org/wiki?curid=1103829", "title": "Manuel Fern\u00e1ndez Juncos", "text": "Emigrato dalle Asturie sull'isola caraibica in giovane et\u00e0, \u00e8 ricordato soprattutto per avere scritto, nel 1903, il testo della Borinque\u00f1a, che nel 1952 divenne l'inno nazionale ufficiale di Porto Rico."}
{"id": "1103830", "revid": "599013", "url": "https://it.wikipedia.org/wiki?curid=1103830", "title": "Henning Fritz", "text": "Gioca come portiere nel Rhein-Neckar L\u00f6wen.\nInizi\u00f2 la sua carriera nella squadra della sua citt\u00e0 natale, il club SC Magdeburg Gladiators. Si trasfer\u00ec poi a Kiel nel 2001. A Magdeburgo, nel 2001, aveva vinto il campionato tedesco. Nel 2002 fu vicecampione europeo a livello di nazionale, battuto dalla squadra svedese che annoverava alcuni suoi compagni di squadra a Kiel. Sempre a livello di nazionale, l'anno dopo fu secondo ai mondiali e nel 2004 vinse il titolo europeo.\nA Kiel ha vinto tre scudetti ed una EHF Champions League, nel 2007, la prima della storia del THW Kiel.\nSempre nel 2007 ha vinto il mondiale per nazionali disputatosi in Germania. Ha lasciato il THW Kiel nell'autunno 2007 per giocare nel Rhein-Neckar L\u00f6wen."}
{"id": "1103831", "revid": "287204", "url": "https://it.wikipedia.org/wiki?curid=1103831", "title": "Manuel Fernandez Juncos", "text": ""}
{"id": "1103834", "revid": "1305772", "url": "https://it.wikipedia.org/wiki?curid=1103834", "title": "Georg von Opel", "text": "Biografia.\nIndustriale tedesco, figlio del noto imprenditore Carl Opel e nipote di Adam Opel, fondatore della casa automobilistica tedesca Opel. A 17 anni quando la fabbrica fu venduta alla General Motors, Georg ricevette la sua parte, quasi venti milioni di lire. Una cifra enorme per l'epoca. Grazie a questa liquidit\u00e0 Georg diede vita alla Opel Automobile Verkaufsgesellschaft, con la partecipazione dello zio Fritz Opel.\nSposato tre volte, la prima con Irmgard von Opel, cugina dalle nutritissime sostanze, campionessa di equitazione; la seconda con Mar\u00eda Eugenia Adelaida Herr\u00e1n Olozaga, figlia di un diplomatico colombiano (Emita, sorella di Mar\u00eda Eugenia, sposa invece Fritz von Opel, cugino di Georg); il terzo matrimonio avviene dopo la morte di Mar\u00eda Eugenia Adelaida in un incidente stradale: Georg von Opel sposer\u00e0 Sigrid Revers. Dalle tre unioni nasceranno quattro figli, Carl, Heinz, Georg e Gregor. Sar\u00e0 quest'ultimo, alla morte del padre, a ereditarne la conduzione dell'impresa e a portarla al massimo sviluppo.\nGeorg von Opel lavor\u00f2 in America nell'industria automobilistica e in Germania divenne titolare di una compagnia di pneumatici di rilievo. Si trattava della Casa tedesca Verg\u00f6lst (pneumatici e autofficine - 183 sul territorio dell'allora Germania Ovest), che faceva capo alla Volks-Kraftstoff (\"People's Fuel\") creata nel 1955 sempre da Georg von Opel (aveva gi\u00e0 100 stazioni di servizio a fine anni cinquanta). Nel 1970 fu tutto acquistato dalla Conoco (oggi parte della ConocoPhillips) e la Verg\u00f6lst (azienda esistente ancora oggi) \u00e8 entrata a fare parte della Continental.\nLa famiglia Opel \u00e8 diventata forte azionista della stessa Continental. Inoltre, Georg \u00e8 stato a capo della rappresentanza familiare fra i supervisori della Casa tedesca di pneumatici dal 1939 al 1971 e a capo di tutto il collegio dei supervisori dal 1946 al 1969.\nL'imprenditore tedesco si \u00e8 dedicato anche a progetti molto diversi come l'edificazione e fondazione dello zoo pi\u00f9 importante d'Europa per l'epoca (1956), l'Opel Zoo, a Kronberg im Taunus, con pi\u00f9 di 600 specie di animali selvatici..\nCarriera sportiva.\nIrrequieto, campione di canottaggio, tiratore di notevole abilit\u00e0, ha praticato diversi sport e raggiunto traguardi di rilievo: fra le discipline praticate, ciclismo, tiro a segno, equitazione, auto e motociclismo, sci di fondo, pugilato, volo, pesca subacquea.\nIn particolare, canottaggio:\nSempre nel canottaggio \u00e8 stato sette volte campione nazionale con l'allenatore Fritz Bumme: 1947 singolo e otto; 1948 e 1949 quattro senza e otto; 1951, otto.\nNel 1952, al campionato tedesco valido per le qualificazioni alle Olimpiadi di Helsinki, Georg ha gi\u00e0 40 anni, ma si difende bene: il \u201csuo\u201d otto della societ\u00e0 di canottaggio Rudergemeinschaft Floersheim-Ruesselheim non riesce ad averla vinta solo contro l'equipaggio della Koelner RV 1877 (di Colonia).\nGeorg von Opel \u00e8 stato anche vicepresidente dell'Associazione tedesca di canottaggio (D.Rudererband), cofondatore e presidente della Societ\u00e0 olimpica tedesca (DOG Deutsche Olympischen Gesellschaft), presidente della Federazione di tiro (Schuetzenbund), iniziatore del \u201cGoldener Plan\u201d (progetto dorato) per la costruzione di impianti sportivi e cofondatore della Stiftung Deutsche Sporthilfe, Fondazione tedesca per l'aiuto allo sport. Membro del Comitato olimpico nazionale (NOK) e, dal 1966 alla morte, del CIO (Comitato Olimpico Internazionale). Alla fine della Seconda guerra mondiale, Georg von Opel fu il primo a stringere contatti sportivi con l'estero, in particolare con l'Inghilterra.\nNel 1951 il suo otto viene sconfitto solo nella gara finale durante la regata reale di Henley, sul Tamigi.\nLa fine.\nVerso la met\u00e0 del 1971, Georg von Opel raggiunse i 188\u00a0km/h al volante di una Opel GT a propulsione elettrica (aveva due motori elettrici a corrente continua da 90\u00a0kW) lanciata sul circuito di Hockenheim.\nLo stesso anno mor\u00ec in un incidente automobilistico a bordo di una \"Opel Kadett\" truccata, con un motore sovralimentato da 318 cavalli che realizzava una velocit\u00e0 di oltre 280 chilometri orari."}
{"id": "1103837", "revid": "767487", "url": "https://it.wikipedia.org/wiki?curid=1103837", "title": "Saskia in veste di Flora (Londra)", "text": "Saskia in veste di Flora \u00e8 un dipinto a olio su tela (123,5x97,5\u00a0cm) di Rembrandt, databile al 1635 e conservato nella National Gallery di Londra. \u00c8 firmato e datato \"REM(B.)A(\u2026) 1635\": si tratta per\u00f2 di una firma apocrifa, eseguita durante un restauro, probabilmente fedele all'iscrizione originale, rimossa per errore.\nDescrizione e stile.\nFlora (divinit\u00e0) era una dea romana della primavera e della fertilit\u00e0: si trova solitamente rappresentata con ricche vesti e il capo ornati di fiori. La donna ritratta in questo dipinto viene identificata con la prima moglie del pittore, Saskia, in attesa del loro primo figlio, anche se, per la somiglianza con l'Artemisia del 1634, potrebbe trattarsi della modella che posava per Rembrandt in questi anni. L'impostazione della figura richiama quella della \"Flora\" di Tiziano, che in quegli anni si trovava ad Amsterdam.\nDalle radiografie eseguite sul dipinto \u00e8 emerso che in origine il soggetto rappresentava una Giuditta con la testa di Oloferne."}
{"id": "1103842", "revid": "767487", "url": "https://it.wikipedia.org/wiki?curid=1103842", "title": "Inkheart - La leggenda di cuore d'inchiostro", "text": "Inkheart - La leggenda di cuore d'inchiostro (\"Inkheart\") \u00e8 un film del 2008 diretto da Iain Softley, basato sul romanzo \"Cuore d'inchiostro\" (primo volume della trilogia del mondo d'inchiostro) scritto da Cornelia Funke.\nTrama.\nIl rilegatore Mortimer Folchart e sua figlia Meggie visitano una libreria antiquaria in Europa: Meggie pensa che si tratti solamente di lavoro, ma in realt\u00e0 suo padre sta cercando una copia del libro \"Inkheart\". Poco dopo averlo trovato, di fronte a Meggie appaiono la martora cornuta Gwin e il mangiafuoco Dita di Polvere, che sostiene di conoscere Mortimer. Dita di Polvere chiede a Mortimer di riparare \u00aball'errore commesso nove anni fa\u00bb; lo avverte che un certo Capricorno sa dove lui e sua figlia abitano, e che lo stesso Capricorno vuole che legga per lui. Dita di Polvere promette a Mortimer di aiutarlo a nascondersi se lui lo rimander\u00e0 a casa, ma sono anni che Mortimer rifiuta di leggere ad alta voce, cio\u00e8 da quando sua moglie Theresa \u00e8 scomparsa. Mortimer fugge con Meggie in Italia dove vive Elinor Loredan, la prozia materna della giovane.\nIn una notte di pioggia, Dita di Polvere si presenta alla villa dicendo a Mortimer che ha dovuto rivolgersi a Capricorno, il quale gli ha promesso di aiutarlo. Subito dopo arrivano alcuni scagnozzi di Capricorno, che devastano la biblioteca e bruciano i libri, per poi rapire Mortimer, Meggie ed Elinor e portarli dal loro capo in un paesino abbandonato in mezzo alle montagne. Imprigionati, Mortimer confessa alle due di essere una \"Lingua di Fata\" e, quando ancora non sapeva di esserlo, aveva letto alla figlia ad alta voce il romanzo \"Inkheart\", che aveva comprato con la moglie: all'improvviso comparvero i personaggi del violento e malvagio bandito Capricorno, il suo compare Basta, infine il mangiafuoco giramondo dai poteri magici Dita di Polvere; dopo che quest'ultimo mise in fuga i banditi, Mortimer scopr\u00ec purtroppo che Theresa era scomparsa. Questo infatti \u00e8 il prezzo da pagare per portare alla realt\u00e0 i personaggi di fantasia: una persona deve prenderne il posto all'interno del libro. Quella fu l'ultima volta che Mortimer lesse per Meggie.\nConvocati da Capricorno, egli spiega che fino a quel momento si \u00e8 affidato a un'altra \"Lingua di Fata\", Dario, che per\u00f2 \u00e8 balbuziente e quindi richiama i personaggi con delle imperfezioni (ad esempio con delle frasi tatuate addosso). Per saggiare i poteri di Mortimer, Capricorno gli ordina di leggere il racconto \"Al\u00ec Bab\u00e0 e i quaranta ladroni\", facendo cos\u00ec materializzare il tesoro della grotta e anche uno dei ladroni, Farid. A quel punto Dita di Polvere vorrebbe che Capricorno rispettasse il patto e lo rimandasse a casa, ma per tutta risposta Capricorno brucia il libro, come aveva fatto con tutte le altre copie: infatti non ha intenzione di tornarci, poich\u00e9 preferisce le comodit\u00e0 del mondo moderno. Scoraggiato, Dita di Polvere si reca nelle cucine del castello, dove incontra una donna muta che si rivela essere Theresa la quale, essendo stata richiamata da Dario, \u00e8 riemersa senza voce. Nuovamente intrappolata insieme a Mortimer ed Elinor, a Meggie viene in mente che Fenoglio, l'autore di \"Inkheart\", potrebbe possedere un'altra copia del libro. Cos\u00ec Mortimer utilizza il suo potere per far materializzare il tornado de \"Il mago di Oz\" (che Dita di Polvere aveva preservato dalla devastazione della biblioteca), permettendo a tutti i prigionieri (compresi Dita di Polvere e Farid) di fuggire.\nArrivati ad Alassio, Mo e Meggie incontrano Fenoglio, l'autore del libro. Dopo avergli spiegato la situazione ed avergli fatto passare lo scetticismo, ottengono il suo aiuto e il manoscritto originale; dopo averlo ottenuto, Dita di Polvere rivela a Mortimer che Theresa \u00e8 prigioniera di Capricorno, poi stringe un accordo per essere rimandato a casa una volta salvata la donna, quindi partono per il castello nascondendo Farid nel bagagliaio. Durante la notte Meggie, lasciata alle cure di Fenoglio, legge nuovamente \"Il mago di Oz\" facendo apparire il cane Toto, scoprendo cos\u00ec di essere anch'essa una \"Lingua di Fata\". Meggie e Fenoglio vengono catturati dagli scagnozzi di Capricorno, che intende utilizzare i poteri di Meggie per evocare \"L'Ombra\", un essere distruttore fatto dalle ceneri delle sue vittime. Durante la prigionia, Fenoglio rivela a Meggie che desidera tanto vivere nel mondo da lui creato.\nQuella sera, Meggie viene costretta a evocare \"L'Ombra\": tuttavia, pronunciando parole diverse da quelle del libro, riesce a far rivoltare la creatura contro il suo padrone, che si sbriciola in una nuvola di cenere insieme ai suoi scagnozzi. Una volta fatta sparire \"L'Ombra\", Meggie riesce a far ritornare nei propri libri tutte le creature evocate (tranne Dita di Polvere e Farid, in quel momento non presenti), esaudire il sogno di Fenoglio e restituire la voce a sua madre. Dita di Polvere si allontana triste, consapevole che Mortimer non rischier\u00e0 di perdere nuovamente Theresa per rimandare lui indietro; viene per\u00f2 raggiunto da Farid, che gli propone di cercare un'altra \"Lingua di Fata\" disposta a rimandarlo nel libro. Poco dopo i due vengono raggiunti da Mortimer, deciso a mantenere la promessa fatta, quindi Dita di Polvere pu\u00f2 tornare da sua moglie Roxanne e dalla loro figlia, mentre Farid decide di rimanere nel mondo reale e chiede a Meggie di insegnargli a leggere.\nProduzione.\nIl film \u00e8 prodotto dalla New Line Cinema, che aveva ottenuto un grande successo con la trilogia de \"Il Signore degli Anelli\". L'idea di una riduzione cinematografica del suo romanzo piacque subito a Cornelia Funke, ma per diversi motivi la produzione avanz\u00f2 molto lentamente.\nL'uscita del film negli Stati Uniti era stata originariamente fissata per il Natale 2007, prima di essere rimandata al 19 marzo 2008. Lo sciopero degli sceneggiatori che ha bloccato Hollywood all'inizio del 2008 ha poi fatto slittare l'uscita della pellicola fino al 23 gennaio 2009.\nBrendan Fraser \u00e8 stato scelto per il ruolo di Mortimer su insistenza della stessa Cornelia Funke, che aveva pensato a lui sin dal primo momento. Inizialmente la produzione avrebbe preferito un nome di maggior richiamo, ma alla fine decise di accontentare l'autrice. Nel 2006 Helen Mirren fu inserita nel cast del film, nel ruolo della prozia di Meggie, Elinor Loredan. Lo stesso anno viene confermato anche Paul Bettany, nel ruolo del mangiafuoco Dita di Polvere. Il malvagio Capricorno \u00e8 invece interpretato da Andy Serkis, che nella trilogia di Peter Jackson aveva interpretato il personaggio di Gollum.\nIl budget del film \u00e8 stato di circa 60 milioni di dollari.\nLuoghi delle riprese.\nLa pellicola \u00e8 stata quasi totalmente girata in Italia nella zona del Ponente Ligure, soprattutto in Provincia di Savona. In particolare le citt\u00e0 interessate dalle riprese sono state: principalmente Laigueglia, Albenga, Balestrino e Alassio, a Realdo, in alta Valle Argentina, e a Fanghetto, comune di Olivetta San Michele nella Provincia di Imperia, nonch\u00e9 alcune localit\u00e0 di montagna come Entracque, in provincia di Cuneo, trasformate per l'occasione in splendidi paesaggi innevati artificialmente.\nDistribuzione.\nLa data d'uscita italiana era prevista per il 9 gennaio 2009, ma \u00e8 stata poi rinviata al 20 febbraio 2009.\nIncassi.\nInizialmente annunciati, i sequel del film, tratti dai due romanzi successivi, \"Inkspell\" (\"Veleno d'inchiostro\") e \"Inkdeath\" (\"Alba d'inchiostro\"), sono stati messi in stand-by, visto il non soddisfacente risultato ottenuto al botteghino. Nel primo mese di programmazione nelle sale statunitensi, infatti, il film ha incassato 14.825.000 di dollari. I guadagni totali netti del film sono stati pari a circa 62,8 milioni di dollari."}
{"id": "1103845", "revid": "92920", "url": "https://it.wikipedia.org/wiki?curid=1103845", "title": "Tetrametrina", "text": "La tetrametrina \u00e8 un piretroide sintetico utilizzato come insetticida. \n\u00c8 molto simile ad un altro composto insetticida, la cipermetrina, rispetto al quale presenta minore stabilit\u00e0 alla luce. Entrambi i composti sono utilizzati da vari produttori di insetticidi, specificamente contro mosche e zanzare. \nI prodotti in libera vendita contengono solitamente entrambi i composti in percentuali variabili fra loro, con una diluizione variabile da 1,5 a 8 %."}
{"id": "1103847", "revid": "108251450", "url": "https://it.wikipedia.org/wiki?curid=1103847", "title": "Villa Rondinelli", "text": "Villa Rondinelli si trova a Fiesole, con accessi in Via Vecchia Fiesolana 11 e Via Bandini 15, ora Largo Porcinai.\nStoria.\nLa villa, che Guido Carocci aveva giudicato come una delle ville fiesolane \"pi\u00f9 grandiose e pi\u00f9 splendide per la situazione favorevole e la ricchezza degli annessi\", si trova in posizione scenografica lungo l'antica salita che da Firenze conduceva a Fiesole. \nLa costruzione originaria appartenne anticamente ai Della Macchia, ai quali fu confiscata da Cosimo I nel 1551, che la regal\u00f2 al suo favorito Sforza Almeni, cameriere e confidente.\nSforza Almeni ampli\u00f2 la villa e costru\u00ec un magnifico giardino, con terrazze, giochi d'acqua, una grotta artificiale e una piscina. Nella villa venne creato un gran salone da ballo per accogliere degnamente il suo protettore. Con la morte del proprietario, uscciso pare dallo stesso Cosimo per aver rivelato la relazione con una sua amante, la villa venne offerta a un altro gentiluomo di corte, Giovanni Ramirez de Montalvo, che nel 1584 la rivendette a Lucrezia di Piero da gagliano, moglie di Antonio di Filippo Salviati. Nel 1636 il vescovo di Sansepolcro Filippo Salviati decise di venderla a Cassandra del senatore Francesco Guadagni, vedova di Antonio Salviati, che la destin\u00f2 poi in parti uguali a Piero e Jacopo Corsi, Maria e Laura Salviati. Laura si fece poi monaca in San Niccol\u00f2 di Cafaggio e le altre parti passarono rispettivamente a Ippolita della Gherardesca ed a Lorenzo di Raffaello de' Medici, di un ramo secondario della celebre famiglia.\nNel 1641 la propriet\u00e0 venne riunita nelle mani di Giulio Vitelli, ambasciatore a Roma di Cosimo III, che seppe riportarla agli antichi splendori. Fu lui a collocare nel giardino una statua di \"Cosimo III\". In seguito pass\u00f2 per via ereditari ai Rondinelli, poi ai Boncompagni Ludovisi. Danneggiata durante la seconda guerra mondiale, ha perso molto del suo fascino originario. Negli anni sessanta del Novecento venne acquistata da Pietro Porcinai, che ridisegn\u00f2 il giardino e ne fece il suo studio fino alla morte (1986). Oggi \u00e8 parzialmente abitata dai suoi eredi.\nGiardino.\nIl giardino \u00e8 incentrato su un ampio viale, sistemato da Porcinai, che tagliala parte a monte, con il giardino pensile sulla tettoria vetrata, e la parte formale, son siepi di bosso e arredi lapidei."}
{"id": "1103849", "revid": "253269", "url": "https://it.wikipedia.org/wiki?curid=1103849", "title": "Marcel L'Herbier", "text": "Biografia.\nIl cinema di L'Herbier fu di vitale importanza per l'affermazione dell'avanguardia narrativa, cos\u00ec come veniva chiamato il genere impressionista dai critici del periodo come Louis Delluc. Egli crede a un progetto di affermazione del cinema come arte della modernit\u00e0, e realizza significative interazioni con il modernismo artistico (art d\u00e9co). La sua ricerca \u00e8 giocata insieme sulla sperimentazione delle tecniche comunicative del cinema e sulla creazione di una nuova sintesi artistica e oscilla tra la valorizzazione del movimento e la formazione di immagini composite, in cui si depositano modelli e tracce artistiche forti. Formalizza il visibile, intensifica il dinamismo visivo e realizza effetti estremamente significativi. Il suo diversificare le immagini, soffermarsi particolarmente sui dettagli, giocare con le variazioni di luce e il ricorso ad effetti cromatici sintetizzano tutta la forza espressiva e il dinamismo del cinema cosiddetto della Premi\u00e8re Vague.\nSi distinse anche nella letteratura, con la pubblicazione di \"Intelligence du Cin\u00e9matographe\" (1950), \"La t\u00eate qui tourne\", raccolta di articoli apparsi dal 1917 e \"L'oeil ou front\", saggio sull'estetica e filosofia del cinema."}
{"id": "1103860", "revid": "67571", "url": "https://it.wikipedia.org/wiki?curid=1103860", "title": "Supramolecolare", "text": ""}
{"id": "1103866", "revid": "599013", "url": "https://it.wikipedia.org/wiki?curid=1103866", "title": "Magnus Wislander", "text": "Ha costruito la sua carriera principalmente su due squadre: quella della sua citt\u00e0 natale, dove gioc\u00f2 dal 1979 al 1990, ed il THW Kiel, dove ha militato tra il 1990 ed il suo ritiro nel 2002. A Kiel \u00e8 stato capitano dal 1992 al 2001. In nazionale ha segnato 1185 gol in 384 partite.\nDopo aver vinto tutto quello che si poteva vincere (esclusi la EHF Champions League e l'oro olimpico), aver avuto la cittadinanza onoraria di Kiel, essere stato nominato giocatore del secolo dal THW Kiel ed aver vinto pi\u00f9 volte la classifica realizzatori della \"Bundesliga\", ha iniziato ad allenare: ora \u00e8 commissario tecnico della squadra di G\u00f6teborg."}
{"id": "1103871", "revid": "6066", "url": "https://it.wikipedia.org/wiki?curid=1103871", "title": "C.L.N.", "text": ""}
{"id": "1103877", "revid": "339392", "url": "https://it.wikipedia.org/wiki?curid=1103877", "title": "Eaco (I Cavalieri dello zodiaco)", "text": ""}
{"id": "1103878", "revid": "1711941", "url": "https://it.wikipedia.org/wiki?curid=1103878", "title": "Shannon Rutherford", "text": "Shannon Rutherford \u00e8 un personaggio della serie televisiva \"Lost\", interpretato da Maggie Grace.\nBiografia.\nPrima dello schianto.\nAll'et\u00e0 di 8 anni, suo padre spos\u00f2 Sabrina Carlyle, cosicch\u00e9 lei potesse trascorre l'adolescenza con il suo fratellastro: Boone Carlyle.\nShannon soffre d'asma ma lo nasconde perch\u00e9 pensa che non sia \"trendy\" (avr\u00e0 un forte attacco sul\u013eisola). Il padre di Shannon muore quando lei ha 18 anni, ed in mancanza di un testamento tutti i suoi beni vengono ereditati dalla moglie, che taglia i fondi a Shannon, la quale \u00e8 costretta a passare un periodo in Francia come ragazza alla pari e a rinunciare ai suoi sogni di ballerina, non avendo i soldi per pagarsi lo stage alla prestigiosa Martha Graham Dance Company di New York, che aveva accettato la sua domanda.\nCercando di rientrare in possesso di parte del patrimonio, Shannon finge di avere un fidanzato violento e chiede aiuto al fratellastro, certa che pagher\u00e0 l'uomo purch\u00e9 la lasci in pace. Non tutto finisce come sperato perch\u00e9 l'uomo, avuto il denaro, non lo divide con Shannon, che \u00e8 costretta a rivelare l'inganno a Boone e, sfruttando il debole che il ragazzo ha per lei, lo seduce.Nonostante siano andati a letto assieme Shannon informa Boone che tra loro non \u00e8 cambiato niente.\nAll'aeroporto, prima dell'imbarco sul volo che li avrebbe dovuti riportare a Los Angeles, Shannon viene avvicinata da Sayid Jarrah, che le chiede di tenere d'occhio la sua valigia per un momento.\nDopo lo schianto.\nDopo la morte di Boone, provocata dalla caduta di un aereo trovato sull'isola, Shannon sprofonder\u00e0 nell'angoscia. Ad aiutarla a superare il trauma sar\u00e0 Sayid Jarrah, del quale si \u00e8 innamorata; i due andranno a vivere insieme in una capanna un po' pi\u00f9 distante dal campo principale. La notte dopo il trasferimento nella capanna, Shannon vede il giovane Walt nella foresta e lo segue. Sayid le va dietro, ma tra le piante tropicali la ragazza trover\u00e0 solo Ana Lucia che le sparer\u00e0 un colpo di pistola nel petto, credendo che la ragazza facesse parte degli Altri."}
{"id": "1103879", "revid": "322321", "url": "https://it.wikipedia.org/wiki?curid=1103879", "title": "Giuseppe Verucchi", "text": "Biografia.\nNato a Miceno di Pavullo nel Frignano il 22 novembre 1937, \u00e8 ordinato sacerdote il 29 giugno 1961. Dopo vari incarichi pastorali in parrocchie dell'arcidiocesi di Modena-Nonantola (Castelnuovo Rangone, Formigine, Fiorano Modenese) e come vicario generale della stessa arcidiocesi (dal 1986 al 1997), il 9 marzo 2000 viene nominato arcivescovo di Ravenna-Cervia. Riceve la consacrazione episcopale per l'imposizione delle mani dell'arcivescovo-abate di Modena-Nonantola Benito Cocchi il 13 maggio 2000 in Piazza Grande a Modena. Il 17 novembre 2012 papa Benedetto XVI accetta la sua rinuncia al governo pastorale dell'arcidiocesi di Ravenna-Cervia per raggiunti limiti d'et\u00e0 (sebbene manchino 5 giorni al compimento del suo 75\u00ba genetliaco). Il 6 gennaio 2013 saluta l'arcidiocesi in una solenne concelebrazione eucaristica in cattedrale.\nProcedimenti giudiziari.\nNell'autunno 2012 viene iscritto nel registro degli indagati per malversazione ai danni dello Stato.\nViene poi scagionato da ogni accusa dal giudice per le indagini preliminari.\nGenealogia episcopale.\nLa genealogia episcopale \u00e8:"}
{"id": "1103881", "revid": "1318658", "url": "https://it.wikipedia.org/wiki?curid=1103881", "title": "Antonino Cuffaro", "text": "Biografia.\nEra figlio di Domenico, guida del movimento dei contadini e dei minatori siciliani e dirigente CGIL in provincia di Agrigento, dove pi\u00f9 volte venne minacciato dalla mafia.\nAntonino, dopo aver conseguito la laurea in Ingegneria, si trasfer\u00ec in Friuli-Venezia Giulia dove visse ad Aquileia con la moglie fino alla morte. Assunto in un cantiere navale, venne licenziato per le sue idee comuniste. Per mantenere la famiglia assunse una cattedra di ingegneria presso l'Istituto Tecnico \"Alessandro Volta\" di Trieste, impegnandosi anche in attivit\u00e0 professionali di consulenza in campo ingegneristico.\nIn quel periodo si iscrisse al Partito Comunista Italiano e nel 1962 divenne consigliere comunale a Trieste fino al 1972; fu anche consigliere regionale del Friuli-Venezia Giulia (1967-1976). In quegli anni fu segretario della Federazione autonoma di Trieste e poi segretario regionale del Friuli-Venezia Giulia. Nel 1969 entr\u00f2 nel Comitato centrale comunista, dove rester\u00e0 fino al 1991, anno di scioglimento del PCI.\nElezione alla Camera.\nTra il 1976 e il 1987 fu membro della Camera dei deputati per tre legislature e negli stessi anni (1979-1988) fu responsabile per la Ricerca Scientifica e Tecnologica nella Direzione Nazionale del PCI, ruolo che gli permetter\u00e0 di organizzare la I Conferenza Nazionale sulla Scienza promossa da un partito politico. Dal 31 maggio 1977 al 19 giugno 1979 partecip\u00f2 ai lavori della commissione speciale della Camera per la ricostruzione delle zone del Friuli-Venezia Giulia e della regione Veneto colpite dal terremoto del 1976.\nSi oppose alla svolta della Bolognina e contribu\u00ec dal 1991 alla nascita di Rifondazione Comunista.\nNel 1993 Cuffaro venne candidato alla segreteria del PRC in opposizione alla candidatura, risultata poi vincente, di Fausto Bertinotti.\nElezione al Senato e nascita del PdCI.\nNel 1994 venne eletto senatore e divent\u00f2 coordinatore della segreteria nazionale di Rifondazione Comunista fino al 1996. Non rieletto nel 1996, nel 1998 fu tra i comunisti che avrebbero voluto salvare il primo governo Prodi e ader\u00ec cos\u00ec al Partito dei Comunisti Italiani.\nSottosegretario per la Ricerca Scientifica.\nVenne nominato Sottosegretario alla ricerca scientifica nel Governo D'Alema I e nel Governo D'Alema II, incarico che manterr\u00e0 anche con il successivo Governo Amato II, durante il quale vennero notevolmente ampliate le sue deleghe.\nDurante l'incarico di governo, Antonino Cuffaro promosse con decisione il coordinamento, la programmazione e la valutazione della ricerca scientifica nazionale, contribuendo a far innalzare la percentuale di PIL destinata al finanziamento della attivit\u00e0 di ricerca universitaria. Con lui venne varato il primo programma nazionale della ricerca e furono avviati importanti provvedimenti per la ricerca di base e industriale, nonch\u00e9 per il reclutamento, dopo 18 anni di blocco, di numerosi ricercatori tramite concorso e il ritorno in Italia di scienziati che avevano dovuto emigrare all'estero. Rest\u00f2 sottosegretario fino al giugno 2001.\nElezione a presidente del PdCI.\nFu altres\u00ec, sino all'aprile 2007, segretario del Comitato regionale del P.d.C.I. del Friuli-Venezia Giulia, oltre che responsabile nazionale del dipartimento universit\u00e0 e ricerca scientifica.\nIn occasione del IV Congresso nazionale, nel 2007 fu eletto all'unanimit\u00e0 presidente del P.d.C.I. in sostituzione di Armando Cossutta.\nRest\u00f2 presidente del partito fino al luglio 2013.\nConferimento del sigillo trecentesco.\nNel 2012 ricevette il sigillo trecentesco dall\u2019allora sindaco di Trieste Roberto Cosolini per il ruolo di promozione nella citt\u00e0, cos\u00ec come in tutta Italia, della ricerca scientifica.\nLa morte.\nSi spense a Trieste il 20 luglio 2019. La cerimonia funebre ebbe luogo sette giorni dopo nel municipio del capoluogo giuliano."}
{"id": "1103882", "revid": "24579486", "url": "https://it.wikipedia.org/wiki?curid=1103882", "title": "Regolatore", "text": ""}
{"id": "1103884", "revid": "78273", "url": "https://it.wikipedia.org/wiki?curid=1103884", "title": "Regolazione automatica", "text": ""}
{"id": "1103887", "revid": "93556", "url": "https://it.wikipedia.org/wiki?curid=1103887", "title": "Adorazione dei pastori (El Greco)", "text": "L'Adorazione dei pastori \u00e8 un dipinto a olio su tela (320x180 cm) di el Greco, databile al 1612-1614 circa e conservato nel Museo del Prado di Madrid.\nQuesto quadro venne dipinto dall'artista per la propria tomba nella cripta della chiesa di Santo Domingo el Antiguo di Toledo. La firma di El Greco, in greco si trova nella parte inferiore sinistra del dipinto.\nLa composizione pittorica si avvolge in spirale, creando un movimento ascensionale. L'estrema distorsione dei corpi caratterizza il dipinto come altre opere della produzione tarda di El Greco. I colori brillanti, \"dissonanti\", e le forme e pose strane creano una sensazione di meraviglia ed estasi nei pastori e negli angeli che celebrano il miracolo della nascita del Bambino Ges\u00f9.\nNel 1618 l'aiutante di El Greco, Luis Trist\u00e1n, dichiar\u00f2 che il maestro lavor\u00f2 al dipinto fino alla sua morte. L'opera fu trasferita all'altare maggiore del monastero di San Domenico El Antiguo, per poi essere acquisita dal Museo del Prado nel 1954."}
{"id": "1103888", "revid": "599013", "url": "https://it.wikipedia.org/wiki?curid=1103888", "title": "Cristiano Caratti", "text": "\u00c8 stato numero 26 del ranking ATP nel luglio 1991. Nelle prove del Grande Slam vanta i quarti di finale agli Australian Open, secondo miglior risultato di sempre ottenuto nel torneo da un tennista italiano a pari merito con Giorgio De Stefani, Nicola Pietrangeli e Jannik Sinner, alle spalle di Matteo Berrettini.\nCarriera.\nNei primi anni novanta era considerato una promessa del tennis italiano.\nSi fece notare durante l'estate del 1990, quando aveva 20 anni, per alcune prestazioni importanti, superiori alla media dei tennisti italiani dell'epoca. In poche settimane infatti, dal 30 luglio 1990, quando si trovava al numero 198 ATP, vinse il Challenger di Winnetka (USA), si present\u00f2 al torneo ATP di New Haven da numero 173 e raggiunse i quarti, sconfiggendo al secondo turno addirittura l'americano Brad Gilbert (n. 6 ATP) col punteggio di 6-4, 6-4, poi negli ottavi l'israeliano Amos Mansdorf (n. 39) col punteggio di 5-7, 7-6, 6-3 per cedere infine al russo Andrej \u010cesnokov (n. 11) con il punteggio di 2-6, 1-6. Agli US Open di New York raggiunse il terzo turno, battendo Steve Bryan, poi in 5 combattuti set l'americano Derrick Rostagno (n. 38) con il punteggio di 3-6, 7-6, 6-4, 1-6, 7-6, per poi perdere con il numero 14 Jay Berger, sempre in 5 combattuti set, 6-4, 6-2, 4-6, 3-6, 4-6. Termin\u00f2 il torneo al numero 116 ATP. Concluse la stagione vincendo il Challenger a Bossonnens, in Svizzera, chiudendo l'anno al n. 98 del Ranking.\nAgli Australian Open del 1991, super\u00f2 all'esordio la wild card Broderick Dyke per 6-2, 3-6, 6-4, 6-3. Al secondo turno sconfisse David Engel con lo score di 3-6, 6-2 6-3, 6-4. Al terzo turno la spunt\u00f2, dopo una battaglia di cinque set, su Glenn Layendecker per 6-4, 6-4, 5-7, 4-6, 7-5, qualificandosi per gli ottavi di finale del torneo, dove, sempre in cinque set, elimin\u00f2 anche Richard Krajicek (6-3, 6-4, 6-7, 3-6, 6-4), approdando ai quarti di finale nel Major australiano, unico tennista italiano ad aver realizzato l'impresa in era Open, insieme a Matteo Berrettini e Jannik Sinner. A negargli l'accesso in semifinale fu Patrick McEnroe, che si impose col punteggio di 6-7, 3-6, 6-4, 6-4, 2-6. Al torneo di Milano dello stesso anno, Caratti elimin\u00f2 al 2\u00ba turno Ivan Lendl, n\u00b0 3 del mondo col punteggio di 6-4, 1-6, 7-6 e si spinse fino alla finale, la sua unica in carriera, dove si arrese al russo Aleksandr Volkov. Il 25 febbraio del 1991, grazie alla posizione numero 40 nel ranking ATP, divent\u00f2 il nuovo numero uno italiano. Al 2\u00ba turno del torneo di Memphis elimin\u00f2 l'ex top 10 Tim Mayotte 3-6, 7-6, 6-2. Successivamente vinse il Challenger di Indian Wells battendo in finale Jimmy Arias, e si present\u00f2 al Masters Series di Miami ottenendo vittorie contro Jimmy Connors e Sergi Bruguera, prima di perdere da David Wheaton nei quarti di finale. La stagione 1991 port\u00f2 altre soddisfazioni, come la vittoria al 1\u00ba turno di Montecarlo contro Henri Leconte, quella contro Jonas Svensson al 2\u00ba turno dell'ATP di Amburgo, contro C\u00e9dric Pioline al 2\u00ba turno a Roma, e la prestigiosa vittoria al 1\u00ba turno del torneo sull'erba di Manchester contro John McEnroe per 7-6, 7-6. Il 22 luglio del 1991 tocc\u00f2 la posizione numero 26 della classifica, \"best ranking\" della sua carriera.\nSoprannominato \"Caratti Kid\", era dotato di un gioco molto agile e vantava un temibile rovescio a una mano, senza dubbio il suo colpo migliore. Nel 1992 ha partecipato alle Olimpiadi di Barcellona, venendo eliminato al primo turno. In quegli anni era anche singolarista titolare in Coppa Davis, assieme all'allora numero 1 italiano Omar Camporese. Gli anni successivi sono stati alquanto opachi, non riuscendo a dare continuit\u00e0 ai suoi risultati e deludendo le speranze che l'Italia tennistica riponeva in lui. Ha giocato molti challenger (i tornei minori) e raramente \u00e8 riuscito a vincere qualche partita consecutiva nel circuito maggiore. Fra gli ultimi risultati importanti occorre ricordare una semifinale al torneo ATP di Basilea 1994, dove super\u00f2 nei quarti Michael Stich (n. 2) con il punteggio di 4-6, 7-6, 7-6; i quarti di finale raggiunti nel torneo ATP di Washington 1995; la semifinale raggiunta al torneo ATP di Kuala Lumpur, in Malaysia, eliminando nei quarti Richard Krajicek ed infine il 3\u00ba turno raggiunto al prestigioso torneo ATP Masters Series di Cincinnati del 1996, quando sconfisse in una partita equilibrata al 2\u00ba turno Stefan Edberg con il punteggio di 3-6, 6-4, 7-5."}
{"id": "1103893", "revid": "43211", "url": "https://it.wikipedia.org/wiki?curid=1103893", "title": "Mixed martial arts", "text": ""}
{"id": "1103902", "revid": "339392", "url": "https://it.wikipedia.org/wiki?curid=1103902", "title": "Minosse (I Cavalieri dello zodiaco)", "text": ""}
{"id": "1103906", "revid": "965226", "url": "https://it.wikipedia.org/wiki?curid=1103906", "title": "Piero Badaloni", "text": "Biografia.\nTelevisione.\nDopo la laurea in filosofia del diritto, inizia la sua carriera giornalistica nel 1971 in Rai, occupandosi di reportage e di inchieste. Dal 1975 \u00e8 giornalista professionista. Per i servizi sul terremoto in Irpinia, gli viene assegnato nel 1980 il premio \"cronista dell'anno\" dall'Unione nazionale cronisti italiani. Tra gli anni '80 (1981-1984) e '90 (1991-1995) \u00e8 stato conduttore del TG1, prima dell'edizione delle 13:30, poi di quella delle 20. \u00c8 lui a condurre anche le edizioni straordinarie riguardanti l'incidente di Vermicino, che vide coinvolto il piccolo Alfredino Rampi, nei primi giorni di giugno del 1981.\nIn seguito, si propone come autore e conduttore di una serie di programmi giornalistici, come \"Droga che fare\", \"Italia sera\" con Enrica Bonaccorti, oltre alla prime tre edizioni di \"Unomattina\" con Elisabetta Gardini e con Livia Azzariti. Dal 1989 al 1991 conduce insieme a Simona Marchini e Toto Cutugno \"Piacere Raiuno\". Nel 1991 diviene responsabile di \"Linea Notte\". Nel 1994 realizza e conduce \"Amerinda\" e \"Vivafrica\", e nel 1995 \"Le origini dell'Universo\" e \"Il Giudizio Universale, cronaca di un restauro\".\nCarta stampata.\nTra il 1990 e il 1994 \u00e8 direttore della rivista \"Il Nuovo\" e vicepresidente della Associazione Stampa Romana.\nPolitica.\nNel 1995 \u00e8 eletto presidente della giunta regionale del Lazio come indipendente, appoggiato dalle liste del centro-sinistra; in questo ruolo, nel 1996 viene eletto presidente della Conferenza dei presidenti delle regioni e delle province autonome.\nFinito il mandato di presidente della regione Lazio, si ricandida ma viene sconfitto da Francesco Storace, candidato dal centro-destra.\nIl ritorno in televisione.\nTerminato il mandato di presidente della regione Lazio, ritorna in Rai e diventa corrispondente dapprima dalla sede di Parigi, poi di Bruxelles, infine di Berlino.\nDal 2006 al 2009 \u00e8 stato direttore di Rai International, poi passa alla corrispondenza Rai da Madrid fino al 2011.\nDal 2011 si dedica alla realizzazione di documentari, tra i quali: \"Dolomiti- montagne, uomini, storie\", un viaggio in sei puntate tra le Dolomiti, patrimonio dell'umanit\u00e0 UNESCO.\nDal 1\u00ba febbraio 2017 conduce il talk show \"Avanti il prossimo\" sul canale nazionale TV2000."}
{"id": "1103908", "revid": "599013", "url": "https://it.wikipedia.org/wiki?curid=1103908", "title": "Wai", "text": ""}
{"id": "1103910", "revid": "767487", "url": "https://it.wikipedia.org/wiki?curid=1103910", "title": "La seduzione", "text": "La seduzione \u00e8 un film del 1973 diretto da Fernando Di Leo, tratto dal romanzo \"Graziella\" di Ercole Patti e girato ad Acireale.\nTrama.\nDa molti anni giornalista in Francia, Giuseppe Lagan\u00e0 torna nella natia Acireale anche sospinto dal desiderio di rivedere Caterina, sua ex fidanzata che ora \u00e8 vedova e madre dell'adolescente Graziella. Giuseppe riallaccia la relazione con l'antica fiamma e prende a frequentarne assiduamente la casa.\nCi\u00f2 consente una vicinanza con Graziella che, affascinata dal quarantenne, inizia un'assidua opera di seduzione divenendone presto l'amante. La scoperta della tresca indispettisce la madre che, tuttavia, si rassegner\u00e0 a spartire l'uomo con la figlia. Ma Giuseppe tradisce Caterina e Graziella con Rosina, l'amica indiscussa di Graziella, e cos\u00ec Caterina si vendica uccidendo il compagno a colpi di pistola.\nProduzione.\nCast.\nIl ruolo della ragazza doveva essere interpretato da Ornella Muti, poi sostituita all'ultimo istante da Jenny Tamburi, pare per volere di Lisa Gastoni.\nDi Leo ha dichiarato: \u00abQuando vide Ornella la Gastoni ebbe quello che a Roma si dice lo sturbo. Aveva ragione. Anche cinematograficamente. Bisognava prendere una ragazza meno sexy di quanto fosse la Muti, altrimenti Maurice Ronet sarebbe caduto nel peccato. Mentre giocate cos\u00ec, con la Tamburi, le scene di seduzione della ragazzina, poco appariscente ma con la forza dell'adolescenza, funzionarono molto meglio\u00bb.\nAccoglienza.\nI giornali dell'epoca riportarono la notizia di un uomo che mor\u00ec d'infarto assistendo al film."}
{"id": "1103911", "revid": "1318658", "url": "https://it.wikipedia.org/wiki?curid=1103911", "title": "WAW", "text": ""}
{"id": "1103913", "revid": "599013", "url": "https://it.wikipedia.org/wiki?curid=1103913", "title": "Wbd", "text": ""}
{"id": "1103915", "revid": "599013", "url": "https://it.wikipedia.org/wiki?curid=1103915", "title": "Wbo", "text": ""}
{"id": "1103917", "revid": "599013", "url": "https://it.wikipedia.org/wiki?curid=1103917", "title": "Wdg", "text": ""}
{"id": "1103920", "revid": "599013", "url": "https://it.wikipedia.org/wiki?curid=1103920", "title": "Wdh", "text": ""}
{"id": "1103922", "revid": "339392", "url": "https://it.wikipedia.org/wiki?curid=1103922", "title": "Rhadamante", "text": ""}
{"id": "1103923", "revid": "125828552", "url": "https://it.wikipedia.org/wiki?curid=1103923", "title": "John Cena", "text": "Annoverato tra le pi\u00f9 grandi leggende della WWE e considerato il volto della federazione stessa dal 2005 al 2017, si \u00e8 ritagliato un posto tra i wrestler pi\u00f9 riconosciuti a livello mondiale ed \u00e8 stato il pi\u00f9 popolare degli anni 2000 e 2010. Nonostante abbia interpretato un personaggio positivo per la maggior parte della sua carriera, si \u00e8 imposto come una delle figure pi\u00f9 polarizzanti nella storia della WWE.\nHa iniziato la sua carriera nel mondo del wrestling nel novembre del 1999 con la Ultimate Pro Wrestling, dove ha detenuto una volta l'UPW Heavyweight Championship; ha poi firmato un contratto di sviluppo con l'allora World Wrestling Federation debuttando nel main roster nel giugno del 2002. In totale ha vinto tredici volte il WWE Championship (record) e tre volte il World Heavyweight Championship, il che lo rende un sedici volte campione del mondo (record condiviso con Ric Flair); ha inoltre detenuto cinque volte lo United States Championship, due volte il World Tag Team Championship e due volte il WWE Tag Team Championship. Ha vinto le due edizioni del Royal Rumble match (ed. 2008 e ed. 2013), tre edizioni dell'Elimination Chamber match (2006, 2010 e 2011) e l'edizione 2012 del Money in the Bank.\n\u00c8 al quarto posto nell'albo dei campioni WWE per numero di giorni complessivi (1254, dietro a Bruno Sammartino, Hulk Hogan e Bob Backlund) e dopo Hogan e Sammartino \u00e8 terzo nella classifica dei wrestler che sono stati campioni mondiali per pi\u00f9 singoli anni consecutivi (12 regni, 6 anni e 6 mesi).\nDetiene inoltre il record per il maggior numero di eventi in pay-per-view della WWE vinti in un anno (2007: 10 successi) nonch\u00e9 di vittorie consecutive nei pay-per-view (12).\nAl di fuori del wrestling ha pubblicato l'album rap \"You Can't See Me\" (2005), che ha debuttato al numero 15 della Billboard 200 degli Stati Uniti, e ha recitato nei film \"Presa mortale\" (2006), \"12 Round\" (2009), \"Legendary\" (2010), \"Le sorelle perfette \"(2015), \"Daddy's Home\" (2015) e \"The Suicide Squad - Missione suicida\" (2021). Ha anche fatto diverse apparizioni in programmi televisivi tra cui \"Deal or No Deal\", \"Saturday Night Live\", \"Punk'd\" e \"Psych\", oltre a essere stato ospite al Festival di Sanremo 2006.\nDal 2017 ha deciso di assumere un ruolo da part-timer per dedicarsi alla carriera cinematografica.\nBiografia.\nCena nasce a West Newbury, una piccola citt\u00e0 del Massachusetts distante cinquanta chilometri da Boston. I suoi genitori sono Carol e John Sr. Il lottatore ha origini inglesi e francesi da parte di madre e italiane da parte di padre; inoltre \u00e8 il secondo di cinque fratelli: Steve, Matt, Dan e Sean. Dopo il diploma alla Cushing Academy, frequenta lo Springfield College di Springfield, Massachusetts. Negli anni del college indossa la maglia numero 54 della Divisione III All-American, la squadra di football del college: tale numero sar\u00e0 successivamente utilizzato sul merchandise a lui dedicato in WWE. Nel 1998, si laurea in fisiologia, dopo di che persegue una carriera nel culturismo, lavorando pure come autista per una societ\u00e0 di limousine.\nCarriera.\nUltimate Pro Wrestling (2000\u20132001).\nNel 1999 inizia ad allenarsi per diventare un wrestler nella Ultimate Pro Wrestling piccola federazione californiana di propriet\u00e0 di Rick Bassman, affiliata alla WWE. In questa federazione Cena assume la gimmick e il nome di \"Prototype\", un heel convinto di incarnare \"il prototipo umano\". Debutta su un ring il 16 febbraio 2000 e nell'aprile di quello stesso anno vince il UPW Heavyweight Championship, mantenendolo per poco pi\u00f9 di un mese.\nOhio Valley Wrestling (2001\u20132002).\nFirma un contratto con l'allora World Wrestling Federation nel 2001. Entra nella Ohio Valley Wrestling, altra federazione satellite della WWF, dove viene messo in coppia con Rico Constantino. I due conquistano gli OVW Southern Tag Team Championship dopo avere vinto un torneo per assegnare i titoli vacanti, ma li perdono verso la fine dell'anno. Nel 2002 Cena si lancia alla conquista dell'OVW Heavyweight Championship detenuto da Leviathan. Il 20 febbraio 2002 a Jeffersonville in Indiana, sconfigge Leviathan e ottiene il titolo che perde, tuttavia, il 18 maggio dello stesso anno per mano di Simon Dean.\nWorld Wrestling Entertainment (2002\u2013presente).\nGli esordi (2002\u20132003).\nCena debutta a \"SmackDown\u01c3\" da face il 27 giugno 2002, accettando una open challenge di Kurt Angle. Nonostante la sconfitta disputa un buon match, uscendo da un tentativo di Olympic Slam e arrivando vicino alla vittoria: per questo, negli spogliatoi, ricever\u00e0 i complimenti addirittura da The Undertaker.\nLa prima, importante rivalit\u00e0 di Cena \u00e8 contro il pi\u00f9 esperto Chris Jericho, che a sorpresa viene sconfitto a Vengeance 2002 tramite roll-up. Per John si tratta della prima vittoria per schienamento in un match uno-contro-uno, dal momento che nelle settimane precedenti aveva, in successione, perso contro Chris Jericho (4 luglio), vinto con Undertaker contro il canadese e Kurt Angle (11 luglio) e vinto per squalifica contro lo stesso Jericho (18 luglio).\nDopo Vengeance, nonostante la vittoria, Cena viene spostato nel mid-carding. Il 10 ottobre partecipa assieme a Billy Kidman in un torneo per decretare i primi detentori dei WWE Tag Team Championship, ma i due perdono al primo turno contro Kurt Angle e Chris Benoit. John non accetta la sconfitta e incolpa Kidman, effettuando un turn heel. Cena e Kidman si affrontano a \"SmackDown!\", Velocity (lo show secondario di SmackDown) e nel PPV Rebellion, in un mixed tag team match con il coinvolgimento di Dawn Marie - all'angolo del bostoniano - e Torrie Wilson, che si conclude con la vittoria dei face.\nNella puntata di \"SmackDown\u01c3\" del 31 ottobre, ispirata quindi alla festa di Halloween, Cena si presenta vestito come Vanilla Ice, cimentandosi in un freestyle per Stephanie McMahon nel corso di un promo nel backstage. \u00c8 la nascita di una nuova gimmick, quella del rapper che esegue i suoi promo in rima.\nIl 21 novembre, al termine di un match contro Rikishi, fa la sua comparsa Bull Buchanan, nel frattempo \"ribattezzato\" come B-2 (scritto anche B\u00b2 e pronunciato \"B-Squared\"): i due formeranno un duo rap di breve durata, visto che Cena, il 16 gennaio 2003, al termine di una sfida di coppia persa contro Eddie e Chavo Guerrero, tradir\u00e0 Buchanan alleandosi con \"Redd Dogg\" Rodney Mack. Anche questo tag team non avr\u00e0 vita lunga, poich\u00e9 Redd Dogg verr\u00e0 trasferito nel roster di \"Raw\" dopo due settimane. Per John, che intanto partecipa senza successo al Royal Rumble match del 2003, \u00e8 dunque pronto il ritorno alla carriera da singolo: il 6 febbraio sfida apertamente il WWE Champion Brock Lesnar, il quale per\u00f2 lo infortuna a una gamba (kayfabe).\nIl periodo di stop permette a Cena di mostrare tutte le sue capacit\u00e0 al microfono, regalando ai fan vari promo in attesa del rientro sul ring, che avviene nella puntata di SmackDown! precedente a WrestleMania XIX, nella quale, presentandosi con una nuova theme song (Word Life), sconfigge Rikishi con una nuova finisher: la \"Fireman's Carry Powerslam\", meglio conosciuta come F-U, presa in giro della F-5 di Lesnar. \u00c8 in questa fase che John sviluppa in maniera decisiva il suo personaggio, iniziando a indossare dei jeans corti e adottando come propri simboli il logo anni ottanta della WWF, privato della \"F\", e la frase \"Word Life\".\nA WrestleMania XIX non lotta, ma trova comunque il modo di partecipare al PPV, cimentandosi in un rap nel pre-show. Nell'episodio di SmackDown! successivo a WrestleMania inizia la sua corsa al WWE Title, sconfiggendo Eddie Guerrero nel primo turno di un torneo sancito dalla GM Stephanie McMahon. Sette giorni dopo batte Undertaker grazie al fondamentale aiuto di Nunzio, Johnny Stamboli e Chuck Palumbo, all'epoca in rivalit\u00e0 con Taker e il suo \"protetto\" Nathan Jones. Cena ottiene finalmente la title shot battendo Chris Benoit, ma a Backlash viene ancora sconfitto da Lesnar.\nA Judgment Day 2003 affronta e batte Chris Benoit, Rhyno e Brian Kendrick (Spanky) assieme a Johnny Stamboli e Chuck Palumbo, poi inizia un feud con The Undertaker. Tutto nasce durante lo SmackDown! del 31 luglio, nel quale Cena, per festeggiare il suo primo anno in WWE, organizza una open challenge alla quale risponde il debuttante Orlando Jordan. Undertaker salva Orlando dall'attacco di John, ma quest'ultimo gli ricorda la stretta di mano dell'anno prima, accusandolo di non avere dato seguito a quel gesto. A Vengeance l'esperienza del \"becchino\" ha la meglio e allora Cena punta al titolo degli Stati Uniti detenuto da Eddie Guerrero. Anche in questo caso, il match decisivo si conclude con una sconfitta: in un violentissimo Parking Lot Brawl, disputatosi nella puntata di SmackDown! dell'11 settembre, il messicano schiena John e mantiene la cintura.\nA No Mercy perde per sottomissione contro Kurt Angle, ma nonostante i ripetuti KO il pubblico inizia a sostenerlo in maniera importante. In questi mesi John ha infatti dimostrato di sapere dividere il ring contro veterani della disciplina, deridendoli con dei promo freestyle; la dirigenza capisce che il momento del turn face \u00e8 ormai arrivato. Nella puntata di SmackDown! del 6 novembre del 2003, dopo avere battuto Rey Mysterio, subisce l'attacco di A-Train, suo compagno, la settimana precedente, nel match perso contro Kurt Angle e Chris Benoit. L'occasione per vendicarsi, per John, arriva gi\u00e0 alla fine della puntata, quando giunge sullo stage in soccorso di Kurt Angle e dei suoi compagni.\nAscesa al vertice (2003\u20132005).\nIl 13 novembre accetta di fare parte del team Angle in vista di Survivor Series; il turn face \u00e8 ormai compiuto. Nel PPV Cena si rivela l'elemento chiave della sua squadra, portandola alla vittoria con Chris Benoit. A fine match, stringe la mano al suo compagno, consolidando ulteriormente il suo passaggio tra le file dei face. Questo turn segner\u00e0 in modo definitivo l'esplosione del fenomeno John Cena tra i fan, che lo accoglieranno come nuovo beniamino.\nTra la fine del 2003 e l'inizio del 2004 prova invano a ottenere una shot al WWE Title di Lesnar. Prima perde un #1 contender match contro Chris Benoit, poi viene eliminato da Big Show sia dal Royal Rumble match che dalla rissa reale a 15 uomini organizzata a SmackDown! dopo il passaggio di Benoit a Raw. A No Way Out viene sconfitto da Kurt Angle in un #1 contender triple threat match comprendente pure Big Show. Proprio con il gigante, Cena inizia il feud che lo porter\u00e0 a vincere a WrestleMania XX il WWE United States Championship, suo primo titolo in carriera.\nCena difende con successo la cintura a Judgment Day contro Ren\u00e9 Dupr\u00e9e e, a The Great American Bash, in un match a quattro contro Booker T, Rob Van Dam e ancora Dupr\u00e9e. Nel corso dell'episodio di SmackDown!, precedente The Great American Bash, John Cena viene messo di fronte a The Undertaker, recentemente tornato becchino, nel main event dello show. Cena dimostra di poter lottare alla pari con il \"deadman\", costringendo Undertaker a barare per vincere (user\u00e0 la catena dello stesso Cena). Il suo regno termina l'8 luglio in maniera molto controversa, poich\u00e9 il GM di \"SmackDown\u01c3\", Kurt Angle (\"turnato\" heel qualche mese prima), decide di togliergli il titolo dopo essere stato colpito accidentalmente dallo stesso Cena durante un match contro Booker T. Questa situazione viene risolta dal nuovo GM Theodore Long, che sancisce un match a eliminazione a otto uomini vinto con astuzia da Booker T. John non molla l'assalto al titolo degli Stati Uniti, messo quindi in palio in una serie al meglio delle cinque vittorie: il bostoniano vince il primo match a SummerSlam, va sotto 2-1, ma a SmackDown! prima e No Mercy poi riesce a portarsi definitivamente sul 3-2, riconquistando la cintura.\nLa gioia di Cena non dura a lungo, perch\u00e9 nello show successivo al PPV il debuttante Carlito riesce a strappargli il titolo colpendolo, non visto dall'arbitro, con la catena d'acciaio. Nella settimana seguente viene comunicata la notizia secondo la quale Cena \u00e8 stato accoltellato a un rene in un club di Boston da Jes\u00fas, bodyguard di Carlito (\"kayfabe\"): la realizzazione di tale angle permetter\u00e0 a Cena di stare lontano per circa un mese dagli show della federazione per girare il suo film di debutto, \"Presa mortale\".\nTorna sul ring a Survivor Series, sconfiggendo il Team Angle come membro del Team Guerrero. Nello SmackDown! successivo riconquista per la terza volta lo United States Championship, ma a fine match viene attaccato e nuovamente infortunato (kayfabe) da Jes\u00fas. John si prender\u00e0 comunque la sua vendetta ad Armageddon, distruggendo Jesus in uno street fight match e presentando una versione personalizzata della cintura: una spinner belt (cintura rotante) con la scritta \"Word Life\" e \"John Cena\".\nDopo essersi sbarazzato senza problemi di Rene Dupr\u00e9e e Kenzo Suzuki, Cena partecipa alla Royal Rumble del 2005, entrando con il numero 25, resistendo sul ring fino alla fine, sconfitto solo dal vincitore Batista, in un finale controverso: i due erano caduti insieme ma, per stabilire un vincitore, il match \u00e8 ripartito (con solo loro due sul ring), con Cena che ha avuto la peggio. Di conseguenza, Theodore Long lo inserisce in un #1 contender tournament al WWE Championship, che John vince battendo Orlando Jordan, Booker T e, a No Way Out, Kurt Angle. Proprio dal match con Kurt Angle nascer\u00e0 una di quelle caratteristiche che in futuro causeranno a John Cena diversi problemi con i fan presenti nelle arene: l'impossibilit\u00e0 di farlo cedere dal dolore e dunque di sconfiggerlo per sottomissione.\nWWE Champion e varie faide (2005\u20132007).\nAl termine di No Way Out, Cena attacca il WWE Champion John Bradshaw Layfield, iniziando la faida con il texano e la sua stable - il \"Cabinet\" - formata da Orlando Jordan, Danny e Doug Basham. Proprio Orlando Jordan riesce a battere Cena grazie all'aiuto di JBL, conquistando il titolo degli Stati Uniti (3 marzo).\nIl ko e la perdita della cintura non intaccano la considerazione del pubblico verso John, indiscutibilmente il face pi\u00f9 acclamato di SmackDown!. La dirigenza, allora, decide di innalzarne ancora di pi\u00f9 lo status, sfruttando l'ondata di popolarit\u00e0 del wrestlers e l'uscita dell'album musicale \"You Can't See Me\": in poco tempo, Cena diventer\u00e0 il top face di tutta la WWE. Il 17 marzo, impegnato in un 6-men tag team match con Eddie Guerrero e Rey Mysterio contro JBL e i Basham Brothers, si presenta con una nuova theme song: \"My Time is Now\". La gimmick del rapper, gi\u00e0 ridotta gradualmente dopo il suo passaggio tra i face, viene totalmente abbandonata.\nA WrestleMania 21 Cena vince il WWE Championship per la prima volta nella sua carriera sconfiggendo JBL. Dopo WrestleMania, John rende anche il WWE Title una spinner belt, difendendolo a Judgment Day, sempre contro JBL, in un \"I Quit\" match.\nL'ultimo match a SmackDown! \u00e8 la vittoria, assieme a Big Show, contro Carlito e il suo nuovo bodyguard Matt Morgan. Il 6 giugno 2005 passa infatti nel roster di \"Raw\", nel corso dell'annuale draft lottery, portando con s\u00e9 il WWE Championsip. Fa l'esordio nel roster rosso intervenendo nell'Highlight Reel (un talk show) di Chris Jericho e, insieme al canadese, nella stessa sera, batte Christian e Tyson Tomko. A fine match subisce l'attacco di Jericho, per questo a Vengeance affronter\u00e0 con successo Christian e lo stesso Jericho in un triple threat match. Nel frattempo, John inizia una faida parallela con Eric Bischoff, visto il suo rifiuto di appoggiare il GM e partecipare alla \"guerra\" contro i wrestler della ECW a One Night Stand. Nelle puntate successive al PPV, Bischoff tenta in vari modi di ostacolare Cena, che tuttavia riesce a battere Jericho sia a SummerSlam sia in uno You're Fired! match a \"Raw\", dopo il quale lo stesso Jericho viene licenziato.\nNel corso della rivalit\u00e0, sebbene Cena ricoprisse il ruolo del face e Jericho quello dell'heel, una parte dei fan presenti nelle arene inizier\u00e0 a fischiare John (heat) a causa del suo stile da \"underdog\" (un wrestler che raggiunge la vittoria nonostante venga dominato dall'avversario per gran parte del match). Per questo motivo, Cena verr\u00e0 presto definito, in senso dispregiativo, un \"supereroe\" ('SuperCena') capace di uscire sempre vittorioso dai suoi incontri. Verr\u00e0 inoltre criticato anche il suo atteggiamento troppo buonista, simile a quello di Hulk Hogan negli anni ottanta. Nella successiva faida con Kurt Angle, pi\u00f9 della met\u00e0 del pubblico appogger\u00e0 l'eroe olimpico nonostante il suo stato da heel.\nAngle attacca Cena gi\u00e0 dopo lo You're Fired! match contro Jericho. A Unforgiven John perde il match per squalifica, colpendo Angle con la cintura dopo una serie di scorrettezze dello sfidante. A Raw Homecoming batte Eric Bischoff, mentre a Taboo Tuesday supera Angle e Shawn Michaels in un Triple threat match. Bischoff nomina Daivari arbitro personale di Kurt Angle, ma a Survivor Series Cena riesce ancora a battere il #1 contender dopo avere messo ko Daivari. Essendo il conteggio decisivo stato effettuato da Charles Robinson, all'epoca arbitro di SmackDown!, Bischoff decide di dare una nuova chance ad Angle, sancendo un Submission Triple Threat Match tra Cena, Angle e Chris Masters. A sorpresa, Cena vincer\u00e0 anche questo incontro, presentando una nuova finisher, la \"STF-U\", con la quale costringer\u00e0 Masters alla resa. Bischoff, che per evitare il licenziamento aveva puntato tutti i suoi sforzi sulla perdita del titolo di John Cena, viene licenziato il 5 dicembre 2005 dal chairman Vince McMahon.\nCena apre il 2006 trionfando nell'Elimination Chamber di New Year's Revolution e stabilendo il record di vincerla partendo per primo. Al termine del match, tuttavia, Edge decide di incassare il suo Money in the Bank, battendo e mettendo fine al primo regno di Cena con due Spear. Tre settimane dopo, a Royal Rumble, Cena riesce comunque a prendersi la rivincita, conquistando per la seconda volta il WWE Title. Nel Raw del 6 febbraio vince con Maria Kanellis un mixed tag team match contro Edge e Lita che metteva in palio la possibilit\u00e0, per il vincitore, di scegliere l'arbitro speciale del WWE Championship match della settimana seguente. John sceglie Mick Foley, il quale, dopo avere diretto la sfida (vinta da Cena), inizier\u00e0 con Edge la faida che porter\u00e0 i due a scontrarsi in quel di WrestleMania 22.\nIl nuovo avversario per John \u00e8 quindi Triple H, che vince un #1 contender tournament battendo nella finale del 20 febbraio Big Show e Rob Van Dam. Al Saturday Night's Main Event del 18 marzo Cena e Triple H vincono contro Rey Mysterio, Randy Orton e Kurt Angle, i tre in lotta per il World Heavyweight Title. Nel main event di WrestleMania 22 (2 aprile), Cena sconfigge il \"Re dei Re\" contro ogni pronostico, difendendo con successo la cintura anche a Backlash (30 aprile), in un Triple Threat match contro Triple H ed Edge.\nNelle settimane precedenti a WrestleMania 22, la faida tra Cena e Triple H si lega a quella tra Shawn Michaels e Vince McMahon. Tutto comincia il 20 marzo, quando John interrompe un promo di Mr. McMahon. Il chairman mette Cena ed HBK contro Triple H e Shane McMahon, in un tag team match che finisce in no contest. Il 27 marzo \u00e8 allora lo stesso Vince ad affrontare Cena, che vince per squalifica ma subisce l'attacco di HHH nel post match. Il feud si riaccende nel Raw post-Backlash (1 maggio), quando Vince McMahon mette Triple H ad arbitrare il WWE Championship match tra John Cena e Kenny Dykstra, vinto dal primo dopo l'intervento di Shawn Michaels e l'abbandono del ring da parte di HHH. L'8 maggio la Spirit Squad batte HBK e Cena, e al termine del match Triple H esegue il Pedigree su quest'ultimo. Viene quindi sancito un incontro valido per il titolo tra Cena e HHH per il Raw del 15 maggio, ma Vince cambia le carte in tavola e trasforma il match in un handicap due-contro-tre con in palio sia il titolo WWE che quello Intercontinentale. John Cena e Rob Van Dam perdono contro Triple H, Shelton Benjamin e Chris Masters, ma lo schienamento decisivo \u00e8 quello di Benjamin su RVD, che si laurea nuovo campione intercontinentale. Questa situazione porter\u00e0 all'alleanza tra Triple H e Shawn Michales, che riformeranno la D-Generation X per affrontare la famiglia McMahon, mentre John Cena verr\u00e0 sfidato da un Rob Van Dam (22 maggio) pronto a incassare il Money in the Bank vinto a WrestleMania 22.\nL'incontro tra i due \u00e8 fissato per l'11 giugno, a One Night Stand. Sei giorni prima, Cena subisce un attacco di Sabu, il quale viene sconfitto per squalifica nello special event WWE vs. ECW Head-to-Head del 7 giugno. A One Night Stand, con il pubblico dell'Hammerstein Ballroom di New York totalmente avverso, John perde l'Extreme Rules match e il titolo mondiale per colpa di un intervento di Edge.\nCena sconfigge Sabu in un Extreme Rules Lumberjack Match a Vengeance, poi nel \"Raw\" successivo, in una rivincita di One Night Stand, batte Rob Van Dam per squalifica dopo l'intervento di Edge. Il 3 luglio non riesce a riconquistare la cintura WWE in un triple threat vinto da Edge, che dunque si laurea nuovo campione del mondo. Cena fallisce anche le due successive opportunit\u00e0 vincendo solo per squalifica contro Edge a Saturday Night's Main Event (15 luglio) e perdendo contro lo stesso canadese a SummerSlam (20 agosto), colpito da un tirapugni.\nDi conseguenza Cena decide di alzare la posta in gioco arrivando a mettere in palio la sua permanenza a Raw. A Unforgiven, dopo un bellissimo TLC match, il bostoniano conquista per la terza volta il titolo WWE schiantando Edge su due tavoli con un F-U dalla cima della scala. Il 2 ottobre, a Raw, John batte Edge in uno steel cage match mettendo fine alla rivalit\u00e0. Da questo momento in poi, parte del pubblico comincer\u00e0 a rispettare Cena come atleta, pur continuandolo a fischiare per i suoi atteggiamenti da buonista e i suoi match da 'superman'.\nA Cyber Sunday affronta il World Heavyweight Champion King Booker e l'ECW Champion Big Show per determinare il \"Champion of Champions\". Il match viene vinto da King Booker a causa di un'interferenza del cantante Kevin Federline, che affronter\u00e0 e batter\u00e0 Cena - con l'aiuto di Umaga - nella prima puntata del 2007. La faida con il samoano nasce nel Raw post-Cyber Sunday, quando John salva Maria Kanellis da un attacco dello stesso Umaga. Nel frattempo, a Survivor Series, il Team Cena batte il Team Big Show, mentre ad Armageddon John affianca Batista e batte King Booker e Finlay.\nCena e Umaga si affrontano per il WWE Championship a New Year's Revolution e alla Royal Rumble in un Last Man Standing match. Entrambe le sfide si chiudono con la vittoria del campione. Dopo la Royal Rumble, Cena viene sfidato da Shawn Michales. In piena rivalit\u00e0, i due sconfiggono a Raw i Rated-RKO (Edge e Randy Orton), conquistando il World Tag Team Championship, e a No Way Out addirittura Batista e Undertaker. A WrestleMania 23 Cena batte Michaels per il WWE Championship, ma la sera successiva HBK si vendica eliminando il suo partner durante un 10-Team Battle Royal Match, che si conclude con la vittoria dei nuovi campioni di coppia, gli Hardy Boyz (Jeff e Matt Hardy). Cena riesce comunque a manterere il titolo a Backlash in un Fatal Four Way Match contro Randy Orton, Shawn Michaels ed Edge.\nNel Raw post-Backlash, \u00e8 The Great Khali a candidarsi come #1 contender, distruggendo i tre sfidanti della sera precedente. Il gigante indiano batte John in un match non valevole per il titolo al Saturday Night's Main Event del 28 maggio, ma poi \u00e8 costretto a capitolare sia a Judgment Day che a One Night Stand, in un Falls Count Anywhere Match. A sconfigge Bobby Lashley, Randy Orton, King Booker e Mick Foley in un Fatal-5 way match valido per il WWE Championship. A Great American Bash sconfigge Lashley. A SummerSlam John Cena supera Randy Orton, ma a Unforgiven, perde il match con lo stesso Orton per squalifica, conservando il titolo.\nSi arriva cos\u00ec alla puntata di \"Raw\" del 1 ottobre, quando durante un match contro Mr. Kennedy Cena subisce uno strappo al grande pettorale. Nel corso dello show \"ECW\" del 2 ottobre, Vince McMahon dichiarer\u00e0 che Cena sarebbe stato costretto a uno stop forzato per un periodo stimato tra i sei e i dodici mesi; McMahon render\u00e0 ufficialmente vacante il WWE Championship, ponendo fine a un regno rivelatosi il secondo pi\u00f9 lungo degli ultimi ventuno anni, nonch\u00e9 settimo regno pi\u00f9 duraturo della storia della WWE.\nWorld Heavyweight Championship (2008\u20132009).\nDopo un'apparizione non annunciata in Iraq, nel corso del Tribute to the Troops del 24 dicembre 2007, dove, travestito da Babbo Natale, esegue una F-U ai danni di Vince McMahon, Cena torna a sorpresa il 27 gennaio 2008 durante \"Royal Rumble\", molto prima dei tempi di recupero previsti. Entrato con il numero 30, porta a casa la vittoria eliminando per ultimi Batista e Triple H, guadagnando un incontro valido per uno dei tre titoli mondiali a WrestleMania XXIV. Senza aspettare il 30 marzo, John decide di utilizzare la sua \"title shot\" contro Randy Orton a No Way Out, vincendo solamente per squalifica. A WrestleMania XXIV lotta allora contro Triple H (che a No Way Out era diventato #1 contender) e Randy Orton in un Triple Threat Match, ma dopo avere subito un pedigree dal \"Re dei Re\", viene schienato da Randy Orton. A Backlash compete in un Fatal Four Way Elimination Match contro Triple H, Randy Orton e JBL: una volta sottomesso il texano, Cena viene colpito ed eliminato da Orton. John batte JBL anche a Judgment Day e One Night Stand, in un First Blood match, prima di incassare due ko: il primo arriva a Night of Champions 2008, contro il campione Triple H; il secondo a The Great American Bash, in un New York Parking Lot Brawl ancora contro JBL, desideroso di vendetta dopo l'interferenza di Cena nel suo title match contro CM Punk a Raw.\nLa sera successiva a The Great American Bash batte JBL, Cody Rhodes e Ted DiBiase Jr. assieme al Cryme Time (JTG e Shad). Poco dopo, sia Cena che JBL interferiscono nel main event tra Batista e CM Punk, e John colpisce accidentalmente Batista. Sette giorni dopo, la situazione sembra rientrare, ma il nuovo GM di Raw Mike Adamle sancisce a sorpresa una sfida tra Cena e Batista per SummerSlam. I due conquistano comunque le cinture di coppia nella puntata di Raw del 4 agosto 2008 sconfiggendo i detentori del World Tag Team Championship Cody Rhodes e Ted DiBiase Jr., ma il regno durer\u00e0 appena una settimana, visto che Cena e Batista perderanno la rivincita contro Rhodes e DiBiase. Ci\u00f2 inasprisce il loro rapporto, con i due ex campioni che iniziano a colpirsi subito dopo la sconfitta. A SummerSlam, Batista batte Cena grazie a due Batista Bomb, che infortunano al collo il bostoniano, costretto di conseguenza a saltare Unforgiven.\nJohn torna tre mesi dopo a Surivivor Series dove, in un match contro Chris Jericho, vince per la prima volta il World Heavyweight Championship davanti ai suoi concittadini. Jericho verr\u00e0 sconfitto anche ad Armageddon, mentre al pay-per-view Royal Rumble Cena schiener\u00e0 JBL nonostante l'interferenza di Shawn Michaels (al tempo costretto all'alleanza con il miliardario texano), mantenendo il World Heavyweight Championship. Al PPV No Way Out, Cena perde il titolo nell'Elimination Chamber match, venendo eliminato dal nuovo campione Edge, superstar di SmackDown. John decide quindi di recarsi nello show blu, ma viene sconfitto da Big Show a causa dell'interferenza dello stesso Edge. La GM Vickie Guerrero nomina a sorpresa Big Show #1 contender, ma Cena ottiene ugualmente la sua chance, riuscendo a entrare nel match previsto per WrestleMania XXV e facendolo trasformare in un triple threat. Nel \"Grandaddy of Them All\" Cena riconquista la cintura schienando Big Show, tuttavia, nel Last Man Standing match di Backlash, lo stesso Big Show interviene in favore di Edge gettando Cena in un riflettore posizionato sullo stage, facendogli perdere il titolo. Cena sconfigge quindi Big Show a Judgment Day e poi anche a Extreme Rules in un Submission match. Successivamente, il bostoniano fallisce la vittoria del titolo WWE a Fatal 4-way, in un omonimo match con Randy Orton, Triple H e Big Show. Dopo avere concluso una breve faida con The Miz, culminato al pay-per-view The Bash con la vittoria di Cena, viene inserito nel triple threat Match per il WWE Title di Night of Champions, contro il campione Randy Orton e Triple H, senza riuscire per\u00f2 a trionfare.\nOpportunit\u00e0 titolate (2009\u20132010).\nNella puntata di Raw dopo il PPV, torna #1 contender al titolo di Orton battendo The Miz all'interno di una Beat the Clock Challenge. A SummerSlam perde dopo un finale piuttosto controverso (arrivato dal pubblico, il lottatore FCW Brett DiBiase attacca l'arbitro mentre Cena sta eseguendo la STFU su Orton), ma a Breaking Point John riesce a sconfiggere il campione Randy Orton in un \"I Quit match\", tornando cos\u00ec WWE Champion. La rivincita, in un Hell in a Cell disputato nell'omonimo PPV, vede Randy imporsi su Cena, e allora per Bragging Rights viene sancita una definitiva resa dei conti: un 60 Minutes Iron Man Anything Goes match che viene vinto 6-5 da Cena, nuovamente WWE Champion. John Cena difende con successo il suo titolo alle Survivor Series contro Triple H e Shawn Michaels, in un Triple Threat match, ma fallisce contro Sheamus a , perdendo il Table match e la cintura.\nLa sera dopo si riscatta, battendo prima CM Punk e poi Randy Orton, vincendo cos\u00ec lo Slammy come Superstar del 2009. Il 28 dicembre non riesce a riconquistare il titolo, battendo Sheamus solo per squalifica. Il 25 gennaio riaffronta il lottatore irlandese, ma anche questa volta il match finisce in squalifica, stavolta in favore di Sheamus, attaccato dal #1 contender Randy Orton. Alla Royal Rumble, Cena partecipa al Royal Rumble match entrando con il numero 19, ma viene eliminato per ultimo dal rientrante Edge.\nLa rincorsa al WWE Title di John inizia a legarsi alla rivalit\u00e0 tra Vince McMahon e Bret Hart. Il 25 gennaio \u00e8 proprio il Chairman a sancire il match tra Sheamus e Cena, dopo che questi aveva interrotto il suo discorso. Il 1 febbraio batte Cody Rhodes e si qualifica all'Elimination Chamber match, ma poco dopo, al pari di Bret Hart, viene attaccato dal vecchio rivale Batista. Al pay-per-view Elimination Chamber, Cena vince match e titolo WWE eliminando per ultimo Triple H, ma il suo regno dura solo pochi minuti, dal momento che McMahon si presenta sul ring annunciando un match tra John e Batista. Pi\u00f9 fresco del suo avversario, Batista riuscir\u00e0 a sconfiggere Cena in appena trenta secondi, conquistando il titolo.\nNel Raw successivo a Elimination Chamber, il bostoniano ottiene un rematch per WrestleMania XXVI, e nel suddetto PPV riesce a prendersi la sua rivincita, tornando campione del mondo. Il 5 aprile ha due opportunit\u00e0 per laurearsi anche campione di coppia, tuttavia viene tradito prima da Batista e poi da David Otunga, wrestler di NXT e per l'occasione Special Guest della puntata. Cena, allora, si vendica su Otunga nel Raw seguente, e a Extreme Rules, in un Last Standing match, supera anche Batista. La resa dei conti \u00e8 fissata a Over the Limit, dove John sconfigge il suo avversario in un \"I Quit match\".\nFaida con il Nexus (2010\u20132011).\nIl 7 giugno, a Raw \"Viewer's Choice\", durante il suo match contro CM Punk, Cena riceve un brutale assalto dal gruppo dei rookies di NXT, ribattezzato Nexus. Proprio l'interferenza del Nexus costa a John il WWE Championship, al PPV WWE Fatal 4-Way, in favore di Sheamus. Al PPV successivo, Money in the Bank, John Cena ottiene il suo rematch contro il guerriero celtico in uno Steel Cage Match, ma a vincere \u00e8 ancora Sheamus per via di una nuova interferenza dei rookies di NXT. Al termine della sfida, Cena attacca Darren Young e Michael Tarver (due dei sette membri del Nexus) e successivamente dichiara guerra al Nexus, sfidandolo a SummerSlam in un 7 vs. 7 Elimination match. Il team di John \u00e8 composto da Edge, Chris Jericho, John Morrison, The Great Khali, R-Truth e Bret Hart, ma dopo l'attacco del Nexus a Khali, questi viene sostituito dal rientrante Daniel Bryan, ex ottavo membro del Nexus, licenziato due mesi prima dalla WWE per un atto giudicato eccessivamente violento dalla federazione: l'avere tentato di strangolare l'annunciatore Justin Roberts con la sua stessa cravatta. A Summerslam il team WWE sconfigge il Nexus, con John Cena che rimane l'unico superstite della squadra eliminando gli ultimi rimasti Justin Gabriel e Wade Barrett.\nNel Six Pack Challenge di Night of Champions, Cena viene eliminato dalla contesa per terzo da Wade Barrett. Si arriva cos\u00ec a Hell in a Cell, dove John, pur di fare sciogliere il Nexus, accetta di entrare nel gruppo dei rookies in caso di sconfitta. Grazie alle interferenze di Husky Harris e Michael McGilligutty, il match si conclude con la vittoria di Wade Barrett e Cena \u00e8 dunque costretto a entrare nel Nexus con un giuramento eseguito la sera successiva a Raw. Il GM anonimo dello show ordina a Cena di obbedire agli ordini di Barrett, pena il licenziamento: per questo, in un #1 contender battle royal match, il bostoniano \u00e8 costretto ad autoeliminarsi e fare vincere il suo capo.\nA Bragging Rights conquista assieme a David Otunga (membro del Nexus) i titoli di coppia. Al termine del match mette KO Otunga e nel main event colpisce Barrett, facendogli vincere, ma solo per squalifica, il WWE Championship match contro Randy Orton. Nel Raw seguente viene costretto a perdere i suoi titoli contro gli \"alleati\" Justin Gabriel e Heath Slater; nella stessa puntata, \u00e8 nominato arbitro speciale della sfida di Survivor Series tra Orton e Barrett. John \u00e8 ora a un bivio: con la vittoria di Orton, verrebbe licenziato dalla WWE, mentre, con il successo di Barrett, sarebbe finalmente escluso dal Nexus.\nIl match di Survivor Series viene vinto da Orton e quindi Cena viene licenziato. John, per\u00f2, continua gli attacchi ai membri del team, affermando di volere mantenere la promessa di distruggere l'intero team. Per proteggere se stesso e i suoi compagni, Barrett \u00e8 quindi costretto a riassumerlo all'interno del Nexus e ad affrontarlo a , dove viene sconfitto da Cena in un Chairs match. In virt\u00f9 di questo successo, John mette fine alla faida con Barrett e soci, uscendo definitivamente dalla stable.\nFaida con CM Punk (2011\u20132012).\nJohn Cena partecipa alla Royal Rumble del 2011 venendo eliminato da The Miz, che non era nemmeno in gara in quanto WWE Champion. Nel pay-per-view Elimination Chamber vince il match omonimo per la terza in volta carriera, diventando primo sfidante al titolo WWE detenuto ancora da Mizanin. Nel frattempo, The Rock viene annunciato come host di WrestleMania XXVII, e questi inizia una faida con John Cena, basata sulle brutte parole usate da quest'ultimo poco dopo il suo esordio (si parla degli anni 2002 e 2003, quando Cena era un heel). Nella puntata del 21 febbraio Cena risponde con un rap a The Rock e poi vince il WWE Tag Team Championship insieme a The Miz, sconfiggendo Heath Slater e Justin Gabriel. Perder\u00e0 per\u00f2 i titoli pochi minuti dopo, nel rematch sancito dal General Manager anonimo, a causa dell'attacco perpetrato dal suo stesso compagno e rivale The Miz. Cena e Rock discutono anche attraverso i social network e John, nella puntata che precede Wrestlemania XXVII, esegue la sua mossa finale ai danni di The Rock.\nA WrestleMania XXVII viene sconfitto da The Miz a causa della Rock Bottom di The Rock, che aveva ordinato di fare ripartire il match senza squalifiche o conteggi fuori dopo che il main event si era concluso in doppio count-out. Nella puntata di Raw successiva a WrestleMania Cena sfida The Rock a un match: Rocky risponde accettando l'incontro, ma soltanto per WrestleMania XXVIII. Di conseguenza, John rimette il WWE Championship nel mirino, conquistando la cintura gi\u00e0 a Extreme Rules, in un Triple Treath Steel Cage match contro The Miz e John Morrison. Con questa vittoria, Cena diventa un dieci volte campione del mondo, avendo vinto in otto occasioni il titolo WWE e in due il titolo dei pesi massimi. A Over the Limit, John sconfigge The Miz in un \"I Quit\" match, conservando il titolo anche a Capitol Punishment, contro R-Truth.\nIn seguito a una spettacolare faida con CM Punk. Tutto inizia il 27 giugno, nella puntata speciale \"Raw Roulette\", quando CM Punk, gi\u00e0 #1 contender nonostante il contratto in scadenza, dopo essere stato irriso dal Guest Host Shawn Michaels, decide di interferire nel rematch tra Cena e R-Truth e di lanciare la prima delle sue cosiddette \"pipe bomb\" (promo contro la federazione), insultando, oltre allo stesso Cena, The Rock e Vince McMahon. Nelle settimane successive, il Chairman \u00e8 spaventato dalla possibilit\u00e0 di perdere il titolo WWE e, considerate le proteste di John, che vuole disputare ugualmente il match, dice al bostoniano che in caso di sconfitta sarebbe stato licenziato. A Money in the Bank, mentre Cena sta eseguendo la STF su CM Punk, Vince McMahon e il dirigente John Laurinaitis interferiscono nel match nell'intenzione di replicare lo Screwjob di Montr\u00e9al: John ferma i due, ma la distrazione permette a Punk di vincere match e titolo.\nNell'episodio di Raw del 18 luglio Mr. McMahon sta per licenziare Cena quando viene interrotto dal rientrante Triple H, che informa Vince di una mozione di sfiducia dal Consiglio d'Amministrazione (kayfabe). Triple H prende provvisoriamente le redini della federazione e non licenzia Cena, ma lo nomina #1 contender al WWE Title vinto da Rey Mysterio in un torneo. Il 25 luglio, John batte Rey Mysterio vincendo per la nona volta il titolo WWE Championship, ma la stessa sera fa il suo ritorno CM Punk, con il titolo WWE che aveva portato con s\u00e9 dopo il match di MITB. Nella Raw del 1\u00ba agosto Triple H dichiara Cena e CM Punk co-campioni e annuncia un match per SummerSlam fra i due per decretare l'Undisputed WWE Champion. A SummerSlam, John perde in favore di Punk a causa di Triple H, che non vede il piede di Cena sulle corde e decreta CM Punk come unico WWE Champion. Dopo il match, tuttavia, Alberto Del Rio sfrutta la valigetta del Money in the Bank per strappare il titolo a Punk, precedentemente colpito da Kevin Nash.\nCon CM Punk che si avvia verso una faida con Kevin Nash (e successivamente con Triple H) \u00e8 John Cena ad affrontare Alberto Del Rio. E a Night of Champions, John ritorna WWE Champion, titolo che deterr\u00e0 fino a Hell in a Cell, quando, in un Triple Threat Hell in a Cell match che coinvolgeva anche CM Punk, perder\u00e0 il titolo in favore di Alberto Del Rio.\nFaida con The Rock (2012\u20132013).\nA Vengeance Cena perde contro Del Rio in un Last Man Standing match per il WWE Championship, grazie a un'interferenza degli Awesome Truth (The Miz e R-Truth), che avevano attaccato Cena pure nel post match di Hell in a Cell. Nel Raw del 24 ottobre combatte un Handicap match contro gli Awesome Truth vincendo per squalifica. Nella stessa serata il nuovo GM John Laurinaitis annuncia un Tag team match alle Survivor Series fra gli Awesome Truth e il team di Cena, con un partner a sua scelta. Cena seleziona The Rock e i due, a Survivor Series, sconfiggono i loro avversari. Dopo il match, per\u00f2, John subisce una Rock Bottom dal compagno di squadra.\nNella puntata di Raw del 12 dicembre, dedicata agli Slammy Awards, durante un incontro contro Mark Henry fa il suo ritorno Kane, che effettua una Chokeslam proprio ai danni del bostoniano. Il \"Big Red Monster\", tornato alle origini con la sua nuova-vecchia maschera, continua ad attaccarlo nelle settimane successive, volendo fare capire a Cena di dovere \"abbracciare l'odio\" per vincere (in contrapposizione con la nuova maglia di Cena, riportante lo slogan \"Rise Above Hate\", \"innalzarsi sopra l'odio\"). Cena affronter\u00e0 Kane alla Royal Rumble, terminando il match in un doppio count-out, e a Elimination Chamber, dove lo sconfigger\u00e0 in un Ambulance Match.\nTutto \u00e8 quindi pronto per la sfida contro The Rock. Il match di WrestleMania XXVIII \u00e8 bello e molto combattuto, ma a vincere \u00e8 il People's Champion, che schiena John dopo una Rock Bottom. La sera seguente, a Raw, John chiama sul ring The Rock per complimentarsi per la vittoria, ma sullo stage si presenta invece Brock Lesnar, ritornando in WWE dopo otto anni d'assenza: fingendo di chiedere una stretta di mano, Brock esegue la sua F-5 ai danni di Cena, lasciandolo al tappeto. Nella puntata di Raw del 9 aprile 2012, Laurinatis annuncia che al pay-per-view Cena affronter\u00e0 Lesnar in un Extreme Rules match: Cena appare inerme di fronte alla forza dell'ex campione di arti marziali miste, che arriva addirittura a spaccargli il labbro durante una rissa. Ma a Extreme Rules, dopo avere sub\u00ecto le mosse dell'avversario per tutto l'incontro, John riesce a eseguire una Attitude Adjustment sui gradoni d'acciaio, vincendo il match.\nNella puntata di Raw del 30 aprile viene attaccato dal General Manager John Laurinaitis (affiancato da Lord Tensai e dal suo manager Sakamoto) che voleva fare di Lesnar il nuovo volto della WWE. Laurinaitis si nomina sfidante di Cena a Over the Limit e al PPV riesce addirittura a sconfiggerlo, grazie all'interferenza di Big Show (licenziato precedentemente da Laurinaitis). Nella puntata del 21 maggio viene annunciato dal GM John Laurinaitis un Cena vs Big Show, in un Steel Cage match da disputarsi a WWE No Way Out. Nel PPV John vince, e a fine match rifila una Attitude Adjustment sul tavolo dei commentatori a John Laurinaitis, appena licenziato da Mr. McMahon in virt\u00f9 della stipulazione del match (Cena sarebbe stato licenziato nel caso di una sconfitta, Laurinaitis lo sarebbe stato in caso di sconfitta di Big Show).\nNella puntata di Raw del 25 giugno annuncia la sua presenza al Money in the Bank ladder match, nell'omonimo PPV di luglio. A Money in the Bank riesce a conquistare la valigetta con all'interno il contratto per affrontare quando vorr\u00e0 il WWE Champion: Il 16 luglio avverte il campione CM Punk che sfrutter\u00e0 la sua possibilit\u00e0 nella settimana successiva, a Raw 1000. Cena vince per squalifica il match contro CM Punk a causa dell'interferenza di Big Show (ancora in faida con il leader della \"Cenation\"), diventando cos\u00ec il primo vincitore del Money in the Bank a non portare a casa il titolo. Nel post match, Big Show continua ad attaccare Cena: CM Punk non interviene e allora accorre sul ring The Rock, il quale ferma il gigante, ma subisce poi l'attacco a sorpresa di Punk, schieratosi incredibilmente tra le file degli heel. Nella puntata di Raw del 30 luglio la nuova GM AJ Lee sancisce per SummerSlam un Triple Threat Match fra Cena, Punk e Big Show valido per il WWE Championship, ma nel PPV di agosto, dopo avere eseguito la Attitude Adjustment su Big Show, Cena viene gettato fuori dal ring da Punk, che schiena Big Show e vince il match. John e il WWE Champion si affrontano un match uno contro uno a Night of Champions, ma la sfida termina in pareggio per doppio schienamento.\nNella giornata di marted\u00ec 18 settembre, la WWE, tramite il proprio sito internet, riporta che John Cena ha eseguito un importante intervento a un braccio dopo essere stato ferito durante il suo match contro CM Punk a Night of Champions. A WWE Hell in a Cell 2012 John lascia dunque spazio a Ryback, che non riesce per\u00f2 a conquistare il titolo. Nella puntata del 5 novembre viene inserito da Vince McMahon nel match a tre per il WWE Championship contro CM Punk e Ryback. Alle Survivor Series, Punk rimane campione schienando proprio Cena, in seguito al debutto dello Shield, una stable formata da Dean Ambrose, Roman Reigns e Seth Rollins.\nJohn inizia poi una rivalit\u00e0 con Dolph Ziggler e Vickie Guerrero, con quest'ultima intenzionata a prendere il posto di AJ Lee come General Manager. Nella puntata di Raw del 3 dicembre viene annunciato che a Cena affronter\u00e0 Dolph in un Ladder Match valido per la valigetta Money in the Bank di Ziggler. Tuttavia, a TLC fallisce l'assalto alla valigetta a causa dell'interferenza di AJ, che tradisce Cena alleandosi con Ziggler. Il giorno dopo, a Raw, fa coppia con Vickie Guerrero contro AJ Lee e Ziggler, ma durante il match viene attaccato dal debuttante Big E Langston, nuova guardia del corpo di Ziggler ed AJ Lee. Cena apre il 2013 sconfiggendo Dolph Ziggler e successivamente chiude la faida nella puntata di \"Raw 20th Anniversary\", dove sconfigge nuovamente Ziggler in uno Steel Cage match, nonostante le interferenze in suo sfavore di Big E Langston.\nAlla Royal Rumble vince il Royal Rumble match con il numero 19 ed eliminando per ultimo Ryback. Il giorno seguente, a Raw, annuncia che a WrestleMania 29 avrebbe affrontato il WWE Champion, sia che esso fosse stato The Rock oppure CM Punk. Al termine del discorso, viene attaccato dallo Shield. Nella puntata successiva attacca il trio con Ryback e Sheamus, e viene quindi ufficializzato per Elimination Chamber il match tra lo Shield e il Team Cena, composto appunto da Cena, Ryback e Sheamus. I tre face vengono per\u00f2 sconfitti.\nIl 25 febbraio, a \"Raw\", riesce a mantenere il suo stato di primo sfidante al WWE Championship sconfiggendo CM Punk, che a Elimination Chamber aveva perso il rematch contro The Rock. La rivincita con il People's Champion \u00e8 fissata per WrestleMania 29, e nello show pi\u00f9 importante dell'anno, Cena sconfigge The Rock per vincere il suo undicesimo regno da campione WWE.\nRegni titolati (2013\u20132014).\nLa notte seguente a \"Raw\", Cena inizia una rivalit\u00e0 con Ryback, che lo attacca al termine del match contro Mark Henry. Durante la faida con Ryback, Cena subisce una lesione al tendine di Achille, ma riesce comunque a combattere sia a Raw che in PPV. Il 19 maggio, a Extreme Rules, Cena mantiene il WWE Championship contro Ryback in un Last Man Standing match terminato in no contest, dopo che Ryback ha speronato Cena e se stesso in un contesto elettronico in cima alla rampa. Il 16 giugno a Payback, nella resa dei conti, Cena sconfigge Ryback in un Three Stages of Hell match: Cena perde il Lumberjack match, ma vince sia il Tables che l'Ambulance match. La notte seguente, a \"Raw\", Mark Henry attacca a tradimento Cena con la \"World Strongest Slam\", scatenando un feud tra i due che culmina a Money in the Bank, dove Cena sconfigge Henry sottomettendolo con la \"STF\".\nIl 15 luglio, il nuovo GM Brad Maddox concede a Cena di scegliersi l'avversario per SummerSlam, e il bostoniano decide di selezionare Daniel Bryan. A SummerSlam, in un match arbitrato da Triple H, Cena viene battuto in maniera pulita da Daniel Bryan. Al termine della sfida, lo stesso Bryan viene tradito da HHH e sconfitto dal possessore del \"Money in the Bank contract\" Randy Orton, che si laurea quindi nuovo WWE Champion. Quest'episodio coincider\u00e0 con la nascita dell'Authority, una stable formata inizialmente da Triple H, Stephanie McMahon, Randy Orton e i tre membri dello Shield, Ambrose, Reigns e Rollins.\nNello stesso periodo Cena si sottoporr\u00e0 a un intervento chirurgico ai tricipiti e rester\u00e0 lontano dalle scene dal Raw post SummerSlam, dove avrebbe annunciato il suo infortunio, fino a Hell In a Cell.\nNella puntata di \"Raw\" del 7 ottobre, Vickie Guerrero annuncia un World Heavyweight Championship match tra John Cena e Alberto Del Rio per Hell in a Cell. Cena riesce a sconfiggere Del Rio al pay-per-view del 27 ottobre, vincendo cos\u00ec il suo terzo World Heavyweight Championship. La notte seguente a \"Raw\", Damien Sandow incassa il contratto del Money in the Bank, ma Cena \u00e8 bravo a non farsi sorprendere e a vincere l'incontro; John difende poi con successo il titolo anche nel rematch contro Del Rio alle Survivor Series. La sera successiva, l'Authority sancisce un TLC match, da disputarsi nell'omonimo pay-per-view, tra Cena e Randy Orton per l'unificazione dei titoli mondiali. A Cena perde il match e quindi anche il suo titolo, mentre Orton si laurea WWE World Heavyweight Campion. Alla Royal Rumble \u00e8 ancora Cena vs. Orton, ma John viene sconfitto dopo essere stato distratto da un intervento della Wyatt Family.\nLa notte seguente a \"Raw\", Cena, Sheamus e Daniel Bryan battono per squalifica lo Shield, a causa dell'interferenza della Wyatt Family, in un match di qualificazione all'Elimination Chamber match valevole per il titolo. A Elimination Chamber, la Wyatt Family interviene nuovamente ai danni di Cena, provocando la sua eliminazione dall'incontro. Inizialmente intenzionato a partecipare alla Battle Royal a 30 uomini in onore di Andr\u00e9 the Giant, John modifica il suo obiettivo sfidando Bray Wyatt a WrestleMania. Nelle settimane successive, Wyatt spiega il motivo dei suoi attacchi a John: vuole infatti dimostrare che gli atti eroici di Cena sono solo una facciata di quest'epoca piena di menzogne. Nonostante questo, a WrestleMania XXX, \u00e8 Cena a trionfare. La faida prosegue anche dopo WrestleMania, basandosi sulla capacit\u00e0 di Wyatt di catturare e confondere i fan di Cena (fatto esemplificato da un gruppo di bambini guidati da Wyatt sul ring nella puntata di \"Raw\" del 28 aprile). A Extreme Rules, Cena viene sconfitto da Bray Wyatt in uno Steel Cage match dopo l'interferenza di un bambino demoniaco, anch'egli sotto il controllo di Wyatt. Nel Last Man Standing match di Payback, Cena ha per\u00f2 l'ultima parola seppellendo Wyatt sotto molteplici casse di apparecchiature e vincendo l'incontro decisivo.\nFaida con l'Authority (2014\u20132015).\nDopo la rivalit\u00e0 con Bray Wyatt John Cena inizia ad avere differenze di vedute con l'Authority. Se, durante la faida con Orton, Triple H aveva comunque rispettato Cena, scegliendo di non favorire il suo alleato, la situazione cambia radicalmente nelle settimane precedenti a Money in the Bank, dopo che Daniel Bryan \u00e8 costretto a rendere vacante il titolo a causa di un infortunio. Triple H annuncia due Ladder match: uno valevole per il WWE World Heavyweight Title e l'altro per il Money in the Bank contract. John Cena si qualifica al primo incontro battendo Kane in uno Stretcher match a Raw, ma l'Authority, intenzionata a fare conquistare la cintura a Randy Orton, inserisce nel match titolato anche il Big Red Monster. Ma nonostante la presenza di Orton e Kane, oltre a quelle di Roman Reigns, Bray Wyatt, Alberto Del Rio, Sheamus e Cesaro, al pay-per-view, Cena vince sia il match che il titolo del mondo, per la quindicesima volta. Cena mantiene la cintura a Battleground in un fatal four-way match contro Roman Reigns, Randy Orton e Kane, perdendola a SummerSlam contro Brock Lesnar. La sconfitta \u00e8 di quelle brucianti: Lesnar colpisce Cena con sedici \"German suplex\" e due \"F-5\", \u00e8 uno squash match in tutto e per tutto. John si riscatta battendo Bray Wyatt e successivamente tutta la Wyatt Family assieme a Big Show e Mark Henry. Invoca la sua clausola di rivincita contro Lesnar a Night of Champions, andando a un passo dalla conquista del titolo, negatagli solo dall'intervento di Seth Rollins. Il possessore del \"Money in the Bank contract\" attacca infatti Cena causandone la vittoria per squalifica, senza per\u00f2 riuscire a sfidare Lesnar per l'attacco del redivivo John. Essendo Rollins gi\u00e0 coinvolto in una faida con Dean Ambrose, Cena affronta quest'ultimo per il diritto di affrontare Rollins a Hell in a Cell, perdendo un No Holds Barred Contract on a Pole match. A Hell In a Cell, di conseguenza, Cena sfida e batte Randy Orton in un Hell in a Cell match per determinare il #1 contender al titolo di Lesnar.\nNel \"Raw\" del 27 ottobre l'Authority tenta invano di convincere Cena ad allearsi al gruppo. Ci\u00f2 porta a un 5-on-5 Traditional Survivor Series elimination tag team match tra il Team Cena (John Cena, Dolph Ziggler, Big Show, Ryback ed Erick Rowan) e il Team Authority (Seth Rollins, Kane, Mark Henry, Rusev e Luke Harper), con il licenziamento del Team Cena o la privazione del potere dell'Authority in caso di sconfitta. Alle Survivor Series, Cena viene schienato dopo il tradimento di Big Show, ma Dolph Ziggler riesce ugualmente a vincere il match grazie all'aiuto di Sting, all'esordio in WWE: come da stipulazione, l'Authority viene privata dal potere. Al PPV , Cena sconfigge Rollins mantenendo il suo status di primo sfidante per il titolo del mondo, ma nella puntata di \"Raw\" del 29 dicembre Seth Rollins e Big Show tengono l'ospite speciale Edge in ostaggio (minacciando di colpirlo al collo), costringendo Cena a richiamare l'Authority per salvare l'Hall of Famer. Triple H e Stephanie McMahon compaiono sullo stage gi\u00e0 nei minuti successivi al fatto e sette giorni dopo licenziano Dolph Ziggler, Erick Rowan e Ryback. I tre torneranno in WWE grazie alla vittoria di Cena in un handicap match contro Seth Rollins, Big Show e Kane, nel Raw del 19 gennaio.\nNel frattempo al match titolato tra Cena e Lesnar della Royal Rumble viene aggiunto Seth Rollins. Il triple threat viene vinto dal campione Brock Lesnar, che schiena lo stesso Rollins al termine di un match bellissimo.\nUnited States Champion (2015\u20132016).\nSubito dopo l'incontro, Cena inizia una faida con lo United States Champion Rusev, scontrandosi con lui nel backstage. A Fastlane, Rusev si aggiudica il primo match colpendo illegalmente Cena con un low blow e facendolo poi svenire con la sua mossa finale, la \"Accolade\". Cena costringe Rusev e la sua manager Lana ad accettare il rematch per WrestleMania 31 e nello stesso PPV vince l'incontro, infliggendo all'avversario la prima sconfitta per schienamento nel main roster e conquistando lo United States Championship per la quarta volta, dieci anni dopo l'ultimo regno.\nLa notte seguente a \"Raw\", Cena annuncia la nascita della US Open Challenge: una sfida aperta a cadenza settimanale con lo United States Championship in palio. In questo modo, nei mesi successivi, John difender\u00e0 con successo il titolo contro i vari Dean Ambrose, Stardust, Bad News Barrett, Kane, Sami Zayn, Neville, Zack Ryder, Cesaro, Rusev e Seth Rollins.\nNella puntata di \"SmackDown\" del 2 aprile, Rusev invoca la sua clausola di rivincita per affrontare Cena per il titolo a Extreme Rules; in un Russian Chain match. Cena riesce a mantenere il titolo, battendo lo sfidante sia a Extreme Rules che a Payback, in un \"I quit\" match, poi nel Raw successivo al PPV, viene attaccato dall'NXT Champion Kevin Owens. A Elimination Chamber, Owens sconfigge Cena in un match non titolato; tuttavia, a Money in the Bank, John si prende la rivincita. La sfida decisiva \u00e8 fissata a Battleground, dove Cena sconfigge Kevin Owens, mantenendo lo United States Championship e concludendo la loro faida.\nNel \"Raw\" del 20 luglio, Cena sfida Seth Rollins per il WWE World Heavyweight Championship, ma questi rifiuta. La settimana successiva, Cena sfida nuovamente Rollins: l'Authority interviene e sancisce un match tra Cena e Rollins, valevole per\u00f2 per lo United States Championship; durante il match, Cena si rompe il naso dopo una ginocchiata di Rollins, ma riesce comunque a vincere. In seguito a ci\u00f2, viene sancito un incontro tra Cena e Rollins a SummerSlam, con in palio sia il WWE World Heavyweight Championship che lo United States Championship: nel PPV di agosto \u00e8 Rollins a trionfare, dopo che Cena viene attaccato a tradimento, con una sedia d'acciaio, dall'ospite speciale dell'evento, Jon Stewart.\nIl 31 agosto, a \"Raw\", Cena invoca la sua clausola di rivincita per affrontare Rollins a Night of Champions: nella stessa serata, Rollins dovr\u00e0 quindi affrontare prima Cena e poi Sting, mettendo contro quest'ultimo il titolo mondiale in palio. A Night of Champions, John Cena riesce a conquistare per la quinta volta in carriera lo United States Championship battendo Seth Rollins (che si rifar\u00e0 sconfiggendo Sting). In seguito, Cena difende con successo il titolo in due occasioni, sempre contro Rollins: la prima gi\u00e0 nell'episodio di Raw successivo al PPV, la seconda in uno steel cage match all'evento \"WWE Live from Madison Square Garden\". A Hell in a Cell, tuttavia, Cena viene sorpreso dal rientrante Alberto Del Rio, che gli strappa il titolo nel corso di una US Open Challenge.\nIl 28 dicembre torna a Raw per sfidare Alberto Del Rio con lo United States Title in palio, vincendo il match solo per squalifica, a causa dell'intervento di Rusev e Sheamus. Durante un successivo match contro lo stesso Del Rio in un live event, per\u00f2, John si infortuna alla spalla ed \u00e8 costretto a sottoporsi a un'operazione chirurgica.\nFaida con AJ Styles (2016\u20132017).\nAncora convalescente, appare a WrestleMania 32, il 3 aprile 2016, aiutando il vecchio rivale The Rock durante l'attacco della Wyatt Family. Il 25 aprile, annuncia su Twitter il suo ritorno, in occasione dell'episodio di \"Raw\" del 30 maggio. In questa puntata, Cena viene sfidato da AJ Styles, il quale compie un \"turn heel\" attaccando il bostoniano assieme a Luke Gallows e Karl Anderson (i tre formeranno la stable denominata \"Club\"). L'incontro tra i due \u00e8 fissato per Money in the Bank, e al PPV \u00e8 AJ Styles a prevalere, a causa dell'intervento dei due alleati nonostante il contratto vietasse la loro interferenza (al momento dell'entrata nel ring da parte di Gallows e Anderson, l'arbitro era per\u00f2 a terra). La notte seguente, nella puntata di \"Raw\" del 20 giugno, Cena affronta Karl Anderson in un incontro che vince per squalifica a causa dell'intervento di AJ Styles e Luke Gallows. Sempre il Club gli costa il match con Seth Rollins, nel \"Raw\" del 27 giugno; la stessa sera, per\u00f2, Cena causa la sconfitta di AJ Styles contro Dean Ambrose. Nella rivalit\u00e0 tra Cena e il Club si inserisce anche la coppia formata da Enzo Amore e Big Cass, entrambi schieratisi con John. Nella puntata di \"Raw\" del 18 luglio, Cena, Enzo Amore, Big Cass e il New Day vengono sconfitti dal Club e dalla Wyatt Family; in seguito, nello \"SmackDown\" del 19 luglio, John Cena batte Luke Gallows. Proprio nel corso del \"draft\" avvenuto in questa puntata, John viene trasferito per la prima volta dal 2005 nel \"roster\" di \"SmackDown\" (in realt\u00e0 era stato spostato nello show blu nella draft lottery del 2011, salvo poi venire sorteggiato per il ritorno a Raw nello stesso episodio). Il 24 luglio, a Battleground, John Cena, Enzo Amore e Big Cass sconfiggono il Club in un six-man tag team match.\nAncora in rivalit\u00e0 con AJ Styles, allo \"SmackDown\" del 26 luglio non riesce a vincere un six-pack challenge match per diventare #1 contender al titolo del mondo di Dean Ambrose (\u00e8 Dolph Ziggler a prevalere nei confronti di John, AJ Styles, Apollo Crews, Baron Corbin e Bray Wyatt). Il 21 agosto alla resa dei conti disputata a SummerSlam, Cena viene sconfitto da AJ Styles in un match uno contro uno. La vittoria su Cena lancia AJ Styles, che a settembre vince il titolo mondiale. John si prende una piccola pausa, salta Backlash ma il 9 ottobre, a No Mercy, con lo stesso AJ e Dean Ambrose \u00e8 uno dei partecipanti al Triple threat per il WWE World Championship, vinto dal campione in carica.\nCena abbandona temporaneamente la WWE, facendo il suo ritorno solo nella puntata di \"SmackDown\" del 27 dicembre e sfidando AJ Styles, per il WWE Championship, in un match da disputare alla Royal Rumble del 2017. Nella puntata di \"SmackDown\" del 10 gennaio sconfigge Baron Corbin, mentre alla Royal Rumble (il 29 gennaio) riesce finalmente ad avere la meglio su AJ Styles, laureandosi per la sedicesima volta campione del mondo.\nCon Randy Orton, all'epoca alleato di Bray Wyatt, vincitore della Royal Rumble, iniziano i primi screzi tra detentore del titolo e #1 contender. Nella puntata di \"SmackDown\" del 31 gennaio, Cena e Luke Harper (da poco estromesso dalla \"Family\") vengono sconfitti da Bray Wyatt e Randy Orton; sette giorni dopo, John sconfigge Randy in un incontro non valevole per la cintura. Cintura che Cena perde il 12 febbraio, venendo sconfitto a Elimination Chamber in favore di Bray Wyatt, capace di aggiudicarsi il match nella camera dell'eliminazione a scapito pure di AJ Styles, Baron Corbin, Dean Ambrose e The Miz. Bray Wyatt si ripeter\u00e0 anche due giorni pi\u00f9 tardi, a SmackDown, quando batter\u00e0 Cena e AJ Styles in un triple threat match.\nL'unica opportunit\u00e0 per John di lottare a WrestleMania contro Wyatt sarebbe quella di vincere la 10-Man Battle Royal del 21 febbraio, ma il bostoniano, dopo avere eliminato The Miz, viene buttato fuori dal ring dallo stesso Mizanin. Proprio il 21 febbraio, la fidanzata di John Cena, Nikki Bella, entra in rivalit\u00e0 con la moglie di The Miz, Maryse, che interferisce nel match di Nikki contro Natalya provocando la vittoria della canadese. Il match tra le due coppie viene sancito per WrestleMania 33, e durante la strada per il PPV pi\u00f9 importante dell'anno, John e Nikki si allenano battendo prima James Ellsworth e Carmella e poi Fandango e Tyler Breeze (anche se in realt\u00e0 l'incontro \u00e8 tra John Cena e Fandango, Nikki Bella ha comunque l'occasione di eseguire la sua mossa finale su Breeze). Il 2 aprile, a WrestleMania 33, Cena e Nikki Bella riescono a battere The Miz e Maryse in un Mixed Tag Team match; al termine della sfida, al centro del ring, John chiede a Nikki di sposarlo e la ragazza accetta.\nL'incontro di WrestleMania 33 rappresenta uno spartiacque nella carriera di John Cena, il quale, gi\u00e0 accordatosi qualche mese prima con la WWE, all'et\u00e0 di 40 anni smette di essere un wrestler a tempo pieno e assume un ruolo da \"part-timer\".\nApparizioni sporadiche (2017\u2013presente).\nJohn Cena riappare su un ring WWE solo nello \"SmackDown\" del 4 luglio. Qualche settimana prima, nel promo che annunciava il suo ritorno, era stato indicato come \"Free-agent\", e dunque in grado di apparire in entrambi i roster. Cena viene subito sfidato da Rusev: l'11 luglio John e AJ Styles battono Rusev e Kevin Owens, poi, a Battleground, Cena sconfigge Rusev in un Flag match. Nella puntata di \"SmackDown\" del 1\u00ba agosto Cena viene schienato da Shinsuke Nakamura in un match per determinare il contendente n\u00ba1 al WWE Championship di Jinder Mahal per SummerSlam. Sempre a \"SmackDown\", il 15 agosto, il bostoniano affronta Jinder Mahal in un match non titolato, battendolo per squalifica per l'intervento di Baron Corbin; lo stesso Corbin incassa il Money in the Bank su Mahal ma, a causa dell'interferenza di Cena, viene incredibilmente sconfitto. Per questo motivo, a SummerSlam, Cena affronta e batte Baron Corbin.\nIl 21 agosto Cena fa il suo ritorno a Raw con la volont\u00e0 di affrontare Roman Reigns, colui che i dirigenti, secondo John, hanno scelto di fare diventare il nuovo volto della WWE. Cena e Reigns fanno comunque squadra per battere The Miz e Samoa Joe e successivamente Luke Gallows e Karl Anderson, ma gli incontri di coppia non impediscono alla rivalit\u00e0 di sbocciare. Gi\u00e0 prima del tag team match contro Gallows e Anderson, va in scena la firma del contatto tra John e Roman per la loro sfida a No Mercy, con Cena che annichilisce verbalmente Reigns grazie alle sue abilit\u00e0 al microfono. Nella puntata di \"Raw\" del 4 settembre Cena supera Jason Jordan e dopo il match ha un nuovo diverbio con Roman Reigns. L'11 batte Braun Strowman per squalifica, dopo essere stato colpito con una Running powerslam sui gradoni d'acciaio. A No Mercy, tuttavia, Cena viene schienato da Roman Reigns, che riesce a resistere addirittura a quattro \"Attitude Adjustment\".\nIl 30 ottobre viene annunciata da Shane McMahon la presenza di John Cena come membro del \"Team SmackDown\" in occasione di Survivor Series. Il 5-on-5 Traditional Survivor Series Elimination match \u00e8 per\u00f2 vinto dal \"Team Raw\", con John che viene eliminato per quarto da Kurt Angle. Cena torna a \"Raw\" il 25 dicembre, sconfiggendo Elias. Il 28 gennaio, alla Royal Rumble, partecipa al match omonimo entrando con il numero 20 ma venendo eliminato da Shinsuke Nakamura come terzultimo. Nella puntata di \"Raw\" del 29 gennaio Cena sconfigge Finn B\u00e1lor e si qualifica di conseguenza per il #1 contender Elimination Chamber match nell'omonimo pay-per-view. Il 5 febbraio lotta in un Triple Threat match contro Braun Strowman e Elias, con in palio la possibilit\u00e0 di entrare per ultimo nella camera dell'eliminazione. L'incontro, tuttavia, viene vinto con furbizia da Elias. La settimana successiva sconfigge The Miz costringendolo, come da stipulazione, a entrare per primo nell'Elimination Chamber match. Il 19 febbraio va in scena un Gauntlet match tra i sette partecipanti al match del PPV, ma John viene eliminato per secondo da Seth Rollins. Le cose non vanno meglio a Elimination Chamber, dove viene eliminato per terzo da Braun Strowman (l'incontro sar\u00e0 poi vinto da Roman Reigns).\nLa sera successiva annuncia al pubblico la volont\u00e0 di sfidare Undertaker a WrestleMania 34, aggiungendo per\u00f2 di considerare impossibile una risposta positiva da parte del \"Deadman\". Cos\u00ec, Cena decide di sfruttare il suo stato di free-agent per comparire a \"SmackDown\", chiedendo di venire inserito nel Fatal 5-Way match valido per il WWE Championship a Fastlane. Nello show blu sconfigge il WWE Champion AJ Styles in un match non titolato, ottenendo dunque il diritto di partecipare al match di Fastlane. John torna poi a Raw affrontando per la prima volta in carriera Goldust, sconfiggendolo. A Fastlane, per\u00f2, nel Six-pack Challenge match valevole per il WWE Title, non riesce ad avere la meglio su Baron Corbin, Dolph Ziggler, Kevin Owens, Sami Zayn e AJ Styles, con quest'ultimo che si conferma campione. Impossibilitato a competere per i titoli mondiali, Cena tenta in tutti i modi di provocare Undertaker, senza riuscire a ottenere una risposta. Nella puntata di \"Raw\" del 26 marzo sconfigge Kane in un No Disqualification match, ma il Phenom continua a rimanere fuori dagli show: per questo motivo, John prende la decisione di guardare WrestleMania assieme ai tifosi. L'8 aprile, a WrestleMania 34, Cena si presenta effettivamente tra il pubblico ma poi ha un alterco con Elias, al quale rifila l'Attitude Adjustment. Subito dopo, invocato per l'ennesima volta dal bostoniano, The Undertaker arriva sul ring e batte clamorosamente John in poco meno di tre minuti.\nIl 27 aprile 2018, nello special event Greatest Royal Rumble, Cena sconfigge Triple H. Nel mese di agosto, viene annunciato un match tra John Cena e Kevin Owens in occasione di Super Show-Down, in Australia. Vista, per\u00f2, la rivalit\u00e0 del canadese con Bobby Lashley (tornato in WWE ad aprile e appena uscito dal feud con Elias), l'incontro viene modificato in un due contro due: Cena e Lashley contro Elias e Kevin Owens. Nel frattempo, il 1\u00ba settembre, Cena partecipa in un house show a Shanghai, in Cina (dove sta girando un film con Jackie Chan), presentandosi con un nuovo taglio di capelli e con una nuova mossa per pubblicizzare il film in lavorazione: il \"Lightning Fist\". Proprio con il Lightning Fist conclude il match, sconfiggendo Elias, Baron Corbin e Jinder Mahal assieme a Lashley e Finn Balor. In seguito, a Super Show-Down, Cena e Lashley battono Elias e Owens. Nella puntata \"Raw\" dell'8 ottobre viene annunciato che John Cena sarebbe stato uno degli otto partecipanti al torneo WWE World Cup, un inedito torneo a eliminazione diretta in programma a Crown Jewel, in Arabia Saudita. In seguito all'omicidio del giornalista Jamal Khashoggi da parte di alcuni uomini dei servizi segreti sauditi, Cena, come Daniel Bryan, decide di non prendere parte allo show, venendo sostituito da Bobby Lashley.\nSul finire del 2018 la WWE manda in onda dei promo relativi al ritorno di Cena, cosa confermata dallo stesso wrestler su Twitter. Nella puntata di \"SmackDown\" del 1\u00ba gennaio 2019 tiene un promo e poi, assieme a Becky Lynch, sconfigge Andrade \"Cien\" Almas e Zelina Vega in un Mixed Tag Team match. Cena appare anche a \"Raw\" il 7 gennaio per annunciare la sua partecipazione al Royal Rumble match; la stessa sera, inoltre, Cena, Finn B\u00e1lor e Seth Rollins sconfiggono Bobby Lashley, Dean Ambrose e Drew McIntyre. Il 14 gennaio partecipa a un Fatal 4-Way match con Baron Corbin, Drew McIntyre e Finn B\u00e1lor per determinare lo sfidante di Brock Lesnar per il WWE Universal Championship alla Royal Rumble: il match viene vinto da B\u00e1lor, che schiena proprio Cena. Durante il suddetto incontro, John subisce un infortunio alla caviglia (kayfabe) che gli impedisce di partecipare alla rissa reale a trenta uomini, venendo sostituito da Braun Strowman. Torna il 7 aprile, a WrestleMania 35, dove interrompe il concerto rock di Elias. In quest'occasione, si presenta a sorpresa con la vecchia gimmick del rapper, attaccando il suo avversario dopo un promo freestyle. Fa un'altra apparizione one night only all'inizio di Raw Reunion del 22 luglio, tenendo un promo con gli Usos e Rikishi.\nIl 12 febbraio 2020 viene annunciato il ritorno di Cena a Smackdown nella puntata del 28 febbraio. Si presenta nel main event per annunciare che non avrebbe partecipato a WrestleMania 36, ma viene sfidato da Bray Wyatt. I due si affronteranno quindi nello show pi\u00f9 importante dell'anno, il prossimo 5 aprile. Nella seconda serata di WrestleMania 36, Cena \u00e8 stato sconfitto da \"The Fiend\" Bray Wyatt in un \"Firefly Fun House\" match; durante l'incontro Wyatt ha ripercorso la carriera di Cena cambiando i suoi ricordi (\"kayfabe\"), compreso il match tra i due avvenuto sei anni prima, a WrestleMania XXX.\nIl 18 luglio 2021, a \"Money in the Bank\", \u00e8 tornato dopo oltre un anno, interrompendo Roman Reigns al termine di un match con Edge e lo ha sfidato per \"SummerSlam\", ma all'evento \u00e8 stato sconfitto.\nVita privata.\nNella primavera del 2009, durante la promozione del film \"12 Round\", Cena annuncia il suo fidanzamento con Elizabeth Huberdeau, che sposa l'11 luglio dello stesso anno. Il 1\u00ba maggio 2012, tuttavia, la coppia chiede e ottiene il divorzio, formalizzato il 18 luglio seguente.\nSubito dopo John ha intrapreso una lunga relazione con la collega Nikki Bella. Inizialmente intenzionato a non sposarsi e a non avere figli a causa delle loro carriere, successivamente ha cambiato idea chiedendo a Nikki di sposarlo sul ring di WrestleMania 33 il 2 aprile 2017; il 16 aprile 2018, tuttavia, la coppia si separa a causa della volont\u00e0 di John di non avere figli.\nNel marzo 2019 viene fotografato per la prima volta assieme alla fidanzata, Shay Shariatzadeh, che sposa l'anno seguente.\n\u00c8 tifoso del .\nPersonaggio.\nLa \"gimmick\" di debutto di John Cena era quella di un lottatore pronto a scalare le gerarchie grazie alla sua \"ruthless aggression\" (in italiano \"aggressione spietata\"), caratteristica richiesta da Vince McMahon durante un \"promo\" a \"Raw\".\nIl personaggio di Cena viene maggiormente definito in seguito al suo \"turn heel\". Nell'ottobre del 2002 si esibisce in un freestyle davanti a Stephanie McMahon, dando inizio alla \"gimmick\" del rapper. La bravura al microfono di John viene definitivamente fuori nei primi mesi del 2003, quando sfrutta un infortunio per dare sfoggio delle sue abilit\u00e0. In questo periodo cambia anche l\"'attire\": Cena comincia a presentarsi sul ring con un paio di jeans corti, dei polsini, un cappellino e una maglietta/canottiera di un giocatore di football o di basket solitamente appartenente alla squadra del luogo. Malgrado l'essere heel, la popolarit\u00e0 del bostoniano crescer\u00e0 tra il pubblico soprattutto grazie al modo originale usato per prendersi gioco dei suoi avversari: ricordiamo il gesto dello \"You can't see me\" e la sua mossa finale ribattezzata F-U (acronimo di \"F**k you\"), in contrapposizione alla F-5 di Brock Lesnar.\nCon il \"turn face\" del novembre 2003 e la vittoria del WWE United States Championship contro Big Show a WrestleMania XX (2004), John diventa il lottatore pi\u00f9 popolare di \"SmackDown\". La gimmick del rapper viene abbandonata nel 2005, dopo la conquista del suo primo WWE Championship, a WrestleMania 21 (2005), e il passaggio a \"Raw\". Da quel momento inizier\u00e0 a usare il saluto militare e, soprattutto, verr\u00e0 considerato il volto della federazione per gli anni successivi.\nIl \"character\" di Cena \u00e8 da sempre criticato per l'esagerato buonismo e l'aspetto da supereroe. Emblemi del personaggio di John sono l'imbattibilit\u00e0 negli \"I Quit\" match (combattuti e vinti, in ordine cronologico, contro John \"Bradshaw\" Layfield, Randy Orton, Batista, The Miz e Rusev) e il fatto che egli abbia perso per sottomissione soltanto quattro volte in carriera (contro Chris Jericho, Chris Benoit e due volte contro Kurt Angle), esclusivamente negli anni antecedenti alla sua ascesa. In \"storyline\" la resistenza \"sovrumana\" di Cena si nota per la prima volta a No Way Out 2005, nel match con Kurt Angle.\nCon il passaggio della WWE a una linea editoriale dedicata maggiormente alle famiglie (la cosiddetta \"PG Era\"), anche il personaggio di John Cena ha sub\u00ecto diverse modifiche. Il gruppo dei suoi tifosi, inizialmente chiamato \"Chain Gang\", \u00e8 riconosciuto dal 2008 come \"CeNation\", mentre le due mosse finali (la F-U e la STF-U, quest'ultima acronimo di \"Shut the f**k up\"), a partire dal 2009 sono state ribattezzate \"Attitude Adjustment\" e \"STF\".\nCena ha smesso di essere un wrestler a tempo pieno nella primavera del 2017, dopo WrestleMania 33, quando ha lasciato temporaneamente il ring per iniziare le riprese del film \"Daddy's Home 2\"; a causa dei tanti impegni cinematografici, \u00e8 apparso negli show WWE in poche occasioni nei tre anni successivi, ma al 2020 rimane uno dei wrestler pi\u00f9 importanti della federazione e l'idolo dei fan pi\u00f9 piccoli e occasionali.\nA oggi, secondo il sito specializzato Cagematch, John Cena ha combattuto 723 incontri ripresi dalle telecamere, l'ultimo di questi a SummerSlam 2021 contro Roman Reigns. Ne ha vinti 486, persi 205 e pareggiati 32. Il suo score a WrestleMania \u00e8 invece di 10 vittorie e 5 sconfitte.\nImpegno sociale.\nJohn Cena collabora con la \"Make-A-Wish Foundation\", un'associazione che raccoglie i desideri dei bambini bisognosi per realizzarli, nel 2015 celebra il traguardo dei 500 desideri esauditi, prima celebrit\u00e0 ad arrivarvi; nel 2019 ha esaudito il seicentesimo desiderio.\nNell'ottobre 2012 indossa cappello, maglietta e polsini rosa con la scritta \"Rise Above Cancer\" in sostegno delle donne che hanno o hanno avuto il cancro al seno, consegnando l'intero ricavato delle vendite degli indumenti all'associazione \"Susan G. Komen for the Cure\". Nel 2014 indossa una maglia con scritto \"Keep Calm and Never Give Up\" di colore rosa, sempre in sostegno delle donne affette da cancro al seno.\nDoppiatori italiani.\nNelle versioni in italiano dei suoi film, John Cena \u00e8 stato doppiato da:\nDa doppiatore \u00e8 stato sostituito da:"}
{"id": "1103927", "revid": "599013", "url": "https://it.wikipedia.org/wiki?curid=1103927", "title": "Wgr", "text": ""}
{"id": "1103930", "revid": "486946", "url": "https://it.wikipedia.org/wiki?curid=1103930", "title": "Spectre di Hades", "text": ""}
{"id": "1103931", "revid": "599013", "url": "https://it.wikipedia.org/wiki?curid=1103931", "title": "Whf", "text": ""}
{"id": "1103935", "revid": "834", "url": "https://it.wikipedia.org/wiki?curid=1103935", "title": "Whk", "text": ""}
{"id": "1103937", "revid": "599013", "url": "https://it.wikipedia.org/wiki?curid=1103937", "title": "Wjf", "text": ""}
{"id": "1103939", "revid": "599013", "url": "https://it.wikipedia.org/wiki?curid=1103939", "title": "Wjr", "text": ""}
{"id": "1103941", "revid": "339392", "url": "https://it.wikipedia.org/wiki?curid=1103941", "title": "Aiacos di Garuda", "text": ""}
{"id": "1103942", "revid": "599013", "url": "https://it.wikipedia.org/wiki?curid=1103942", "title": "Wkj", "text": ""}
{"id": "1103943", "revid": "339392", "url": "https://it.wikipedia.org/wiki?curid=1103943", "title": "Aiace di Garuda", "text": ""}
{"id": "1103948", "revid": "599013", "url": "https://it.wikipedia.org/wiki?curid=1103948", "title": "Wld", "text": ""}
{"id": "1103949", "revid": "115802634", "url": "https://it.wikipedia.org/wiki?curid=1103949", "title": "Tezze di Piave", "text": "Tezze di Piave \u00e8 una frazione del comune di Vazzola, in provincia di Treviso.\nOrigini del nome.\nIl toponimo \u00e8 molto diffuso nel Nordest ed \u00e8 legato al mondo rurale: deriva dal latino \"attegia\" \"capanna\", attraverso il veneto locale \"tieda\" \"tettoia\", \"fienile\". La moderna forma \"le Tezze\" compare per\u00f2 solo nel 1558 in una mappa di Cristoforo Sabbadino.\nStoria.\nLe origini di Tezze sono molto antiche e vanno inserite nel contesto di un'area rurale nell'orbita della antichissima citt\u00e0 di Oderzo, tanto importante che il Passi nel 1556 defin\u00ec \"antichissima citt\u00e0 de' veneti, delle principali che fondarono l'inclita citt\u00e0 di Venetia\"\".\" Durante l'epoca romana imperiale tale area, l\"'agrum\" di \"Opitergium,\" venne suddivisa in centurie, ovvero appezzamenti di terreno di dimensioni piuttosto regolari che venivano consegnati alle famiglie dei legionari al termine del loro servizio affinch\u00e9 potessero vivere e sostentarsi. Si possono ancora notare le tracce di un appoderamento quadrangolare di 710\u00a0m di lato.\nL'insediamento in queste zone fu favorito dalla relativa vicinanza ai guadi del Piave e dal passaggio della strada \"Opitergium-Tridentum\" che nelle vicinanze incrociava la via Ungaresca, la via Claudia Augusta Altinate e la via Postumia. Sembra quasi voler ricordare questa antica \"paternit\u00e0\" di Oderzo nei confronti del paese una colonna romana, rinvenuta nel 1772 durante gli scavi nell'area del \"Foro di \"Opitergium\"\" (attuale Piazza del Popolo di Oderzo) e poco dopo fatta collocare presso Borgo Malanotte dal nobile Pietro Antonio Malanotte lungo la strada che ben presto prese il nome di \"via della Colonna\".\nGrazie alla sua vicinanza ad importanti vie di comunicazione, Tezze fu nei secoli successivi una localit\u00e0 di transito, con un continuo viavai di mercanti, soldati e pellegrini.\nNel medioevo sub\u00ec l'invasione dei longobardi, le cui tracce si possono trovare in molti toponimi della zona: il termine \"Vare\" pare derivi dal germanico \"Waren\" che significa \"terreno lasciato a riposare (maggese)\". Nel 1233 il paese \u00e8 citato come \"Tezzae\" \"de Plavi \"e in altre carte topografiche antiche assume la denominazione di \"Contrata Tezzarum\"\".\" Successivamente segu\u00ec le sorti del comune di Treviso, assieme alla maggior parte dei paesi della Marca, passando infine definitivamente sotto il dominio della Serenissima nel 1388.\nNella cartografia del Cinquecento Tezze (o Le Teze) \u00e8 un nucleo abitativo composto da una quarantina di case, 400 abitanti. Dopo la caduta della Repubblica di Venezia per opera di Napoleone e l'annessione del Veneto al regno d'Italia nel 1866, fu dichiarata frazione del comune di Vazzola, quale \u00e8 tuttora.\nLa Grande Guerra.\nLa localit\u00e0 di Tezze fu gravemente danneggiata durante la Grande Guerra per la vicinanza al fronte del Piave: dopo lo sfondamento del fronte isontino da parte delle truppe austro-tedesche avvenuto il 27 ottobre 1917 con la Battaglia di Caporetto, il paese si ritrov\u00f2 all'improvviso in territorio nemico e vicinissimo alla linea di fuoco dell'artiglieria italiana.\nTestimonianze raccontano che \"\"L'invasione a Tezze ebbe inizio il 9 novembre 1917. Le prime truppe furono germaniche, e poi tutto il paese in pochi giorni fu letteralmente invaso da un'ondata immensa di soldati e di mezzi di guerra austriaci. La maggior parte della popolazione del centro del paese fugg\u00ec profuga poco prima o all'ultimo momento, al di l\u00e0 del Piave nelle terre italiane non occupate; mentre la popolazione rimasta, salvo piccolissima eccezione, fu internata nella zona di occupazione nemica, verso il Friuli, al di l\u00e0 del Monticano\"\".\"\" Il parroco don Angelo Pedron lasci\u00f2 il paese con tre camion di profughi diretti a Macerata, passando alle 4 del mattino sul ponte della Priula, prima che fosse fatto saltare.\nIl paese in seguito all'occupazione austriaca sub\u00ec furti e saccheggi da parte dei militari; la chiesa e la casa canonica furono gli edifici che subirono i danni maggiori: quest'ultima \"f\"u subito occupata e spogliata di tutto. Alla fine ebbe rovinato il tetto, demolite le travi, rotti i pavimenti, tolti gli scuri dalle finestre, le porte. L'archivio parrocchiale fu distrutto: furon potuti salvare i principali registri canonici\".\" Borgo Malanotte diventa un avamposto austroungarico. Sulla porta dell'osteria il comando austriaco fa affiggere manifesti con le disposizioni per la popolazione.\nIl 22 maggio 1918 fu il giorno della 32\u00aa vittoria di Francesco Baracca. Volando insieme al sergente D'Urso egli trov\u00f2 un caccia nemico ad alta quota sopra Cimadolmo e, in breve tempo, lo mand\u00f2 a infrangersi al suolo a sud del borgo Malanotte. Cos\u00ec Baracca scrisse alla famiglia: \"...\"Ieri alle 9.50 ho abbattuto il mio 32\u00b0 apparecchio nemico, un caccia che faceva parte di una pattuglia di 6 apparecchi. \u00c8 caduto in fiamme a Borgo Malanotte, oltre il Piave, in direzione delle Grave di Papadopoli. Non ho tempo di scrivere a lungo. Un bacio a te ed a pap\u00e0\"\".\"\"\nIl 27 ottobre 1918, ad appena tre giorni dall'inizio dell'offensiva che verr\u00e0 ricordata come \"Battaglia di Vittorio Veneto\", il XIV corpo d'armata del generale inglese Babington e l'XI corpo italiano del generale Paolini riuscirono a raggiungere la riva sinistra del Piave presso le Grave di Papadopoli. La 7\u00aa divisione Britannica si spinse verso Tezze e Borgo Malanotte dove incontr\u00f2 un'ultima disperata resistenza da parte di truppe austriache prima della capitolazione.\nTestimonianza degli eventi di quel periodo \u00e8 il cimitero degli Inglesi, che raccoglie le salme di 356 soldati (di cui uno canadese). Presso il borgo Malanotte \u00e8 conservata una trincea della Prima Guerra Mondiale, aperta al pubblico in occasione della festa che qui si svolge nel mese di giugno. Inoltre il Borgo Cristo deve la sua denominazione alla presenza di un Crocifisso consegnato ad una famiglia del luogo da un cappellano militare austro-ungarico.\nMonumenti e luoghi d'interesse.\nBorgo Malanotte.\nLe origini.\nIl nome del borgo deriva da quello di un'antica famiglia di mercanti di lana originari di Cald\u00e8s, in Val di Sole (Trentino): i \"Malanotti\", o \"Malenotti\". Il nome sta a ricordare una leggenda popolare, quella della \"notte dell'orso\": un cavaliere inseguito da un orso nel bosco non trova altra via di salvezza che rifugiarsi su un albero in attesa del giorno. Ed \u00e8 una notte di paura, di terrore, con l'orso che non si allontana dai piedi dell'albero. Verso la met\u00e0 del Seicento un ramo della famiglia si trasferisce a Venezia e, nel 1670, acquista i primi terreni e case a Tezze di Piave. Negli anni successivi vi viene iniziata la costruzione della Villa del Borgo, utilizzando e ampliando i fabbricati preesistenti con a fianco le abitazioni dei coloni, le stalle e i granai, posti lungo la strada su tre schiere o file parallele. Nel 1695 il Borgo \u00e8 oramai ultimato, come testimonia una lapide posta sulla Chiesetta.\nPrima dell'arrivo dei Malanotte \u00e8 documentata la presenza di un antico nucleo abitativo risalente al XV secolo, formato da un gruppo di fabbricati, con un muro di cinta e una Torre di guardia e difesa. Questa Torre, ben evidente anche in una mappa del 1605, fa ipotizzare una pi\u00f9 lontana origine quale luogo fortificato posto sulla via che conduceva al Guado di Lovadina, noto attraversamento del Piave risalente a tempi molto remoti, frequentato fin dal Medioevo da Mercanti, Uomini d'arme, Cavalieri e Pellegrini.\nDurante i duecento anni di presenza dei Malanotte nel Borgo abitavano circa 250 persone, distribuite in una trentina di famiglie formate da coloni e da artigiani, costituendo una unit\u00e0 agricola e produttiva autonoma con fabbri, falegnami, carrettieri e carpentieri; il Borgo disponeva anche di una Filanda e di una Cantina per la produzione del vino, affermatosi oltre i confini locali.\nI Malanotte si estinsero alla fine del 1800 e le loro propriet\u00e0 vennero acquisite dalla famiglia Zacchi che ne rimase in possesso fino al 1977 quando la villa pass\u00f2 per eredit\u00e0 all'attuale proprietario Dr. Rossi De Rubeis. Le abitazioni del Borgo vennero invece cedute ad alcuni vecchi coloni che scelsero di rimanere.\nDi fronte all'antico Borgo \u00e8 tuttora possibile vedere, percorrendo \"via Colonna\", un antico cippo marmoreo d'epoca romana. La bianca colonna che fa da sentinella al Borgo proviene da Oderzo ed \u00e8 stata qui collocata da Pierantonio Malanotte nel 1776: alla sommit\u00e0 una statua acefala, probabilmente di un nobile ambasciatore romano, che reca in mano un rotolo con le sue credenziali.\nIl Borgo oggi.\nFra gli altri elementi di spicco presenti nel Borgo ci sono: la Villa con le sue pertinenze, il capitello, la \"ti\u00e8da\" stazione dei cavalli, gli affreschi, i portici e la trincea della Grande Guerra.\nIl Borgo Malanotte, rimasto integro per oltre 300 anni, \u00e8 iscritto fra i Centri Storici del Veneto ed \u00e8 inserito nell'Atlante dei luoghi di interesse storico della Provincia di Treviso; il complesso del \"Borgo Malanotte con villa Zacchi\" \u00e8 dichiarato \"di interesse particolarmente importante\", sottoposto con decreto alla tutela dei beni di interesse storico-artistico.\nOgni anno presso il Borgo si tengono diverse manifestazioni di vario genere: dagli eventi storico-culturali come \"Cose dei Tempi Antichi\" nei due primi fine settimana di giugno al tradizionale Panevin la sera del 5 gennaio.\nCimitero Britannico.\nIl cimitero custodisce le spoglie di 355 soldati del Commonwealth. La sua costruzione risale al 1920 quando lo Stato Italiano concesse a quello del Regno Unito un luogo per poter seppellire e commemorare gli uomini uccisi durante le operazioni decisive della Battaglia Finale, quando i reggimenti d'oltremanica, della 7\u00aa e della 23\u00aa Divisione, affiancarono quelli italiani nel nevralgico settore compreso tra Salettuol e Palazzon, a sud-est del Montello.\nVenne realizzato dal Commonwealth War Graves Commission su progetto dell'architetto Sir Robert Lorimer. Il suo aspetto rispecchia i tipici canoni estetici dei cimiteri di guerra inglesi, con un prato verde su cui si ergono le lapidi bianche disposte in file ordinate. Ogni lapide riporta il grado, il nominativo, il reparto di appartenenza, l'et\u00e0 e la data della morte del caduto. Su alcune stele si possono leggere brevi epigrafi dettate dai familiari del caduto. Vi \u00e8 poi un simbolo che ricorda l'appartenenza religiosa del defunto: la stella di David per i pochi appartenenti alla religione ebraica e la croce per i cristiani. Di fronte all'entrata svetta maestosa una grande croce in marmo, posta su un alto podio, fregiata di un altorilievo di bronzo a forma di spada, forgiato con i cannoni austriaci.\nChiesa parrocchiale.\nIn origine Tezze faceva riferimento alla pieve di Vazzola: i lavori per la costruzione della chiesa del paese iniziarono solo nel maggio del 1588, dopo la benedizione della prima pietra da parte del vescovo Marcantonio Mocenigo. Nel giugno 1589, dopo nemmeno un anno, era gi\u00e0 terminata e fu stabilito di dedicarla a S. Francesco d'Assisi. Sorse su un terreno offerto dalla Repubblica di Venezia, di propriet\u00e0 comunale, ed intorno si costru\u00ec un muro di cinta.\nFu ricostruita a partire dal 1922 su progetto di Luigi Candiani, per poi essere consacrata la notte di Natale del 1926.\nAll'interno della chiesa sono conservate le reliquie di un San Gregorio martire rinvenute nelle catacombe di Roma.\nAlberi monumentali.\nIn via Borgo Tonini, nel giardino di un'abitazione privata, \u00e8 possibile ammirare un esemplare secolare di Sofora del Giappone \"piangente\" (\"Sophora japonica \"Pendula\"\"), caratterizzata da rami principali contorti e rami secondari pendenti. Tale pianta \u00e8 stata riconosciuta quale \"albero monumentale\" (codice TV 177) tramite D.G.R. n. 20 del 15.05.2012 ed \u00e8 pertanto soggetta a rigide norme di tutela.\nDi fronte alla chiesa in piazza dei Tigli si trova un maestoso esemplare di Bagolaro (\"Celtis australis\"), chiamato nel dialetto locale \"Piso\u00e8ra\". Negli anni ha subito alcuni interventi di messa in sicurezza che hanno portato a supportare alcuni rami principali mediante dei tiranti. Sebbene parzialmente immerso nella voluminosa chioma dei tigli adiacenti, resta da generazioni un punto di riferimento per tutta la comunit\u00e0.\nL'antica Bellussera.\nLa \"Bellussera\" o \"sistema a raggi\" o \"sistema Bellussi\" \u00e8 una forma di allevamento della vite messa a punto dai fratelli Antonio Matteo e Girolamo Bellussi di Tezze di Piave alla fine dell'800. I principi basilari furono teorizzati gi\u00e0 dal padre Donato Antonio prima della sua morte nel 1876, ma fu solamente nel 1878 che i due fratelli Bellussi acquistarono un podere denominato \"Spezze\" sito nella localit\u00e0 \"Vare\" e \"Contesse\" di Tezze di Piave, impiantando le viti seguendo un sistema inedito ed innovativo. Collegando tra loro i tutori di legno (\"scarazze\") dello stesso filare con quelli del filare adiacente tramite fili di ferro fu possibile massimizzare l'esposizione solare di foglie e grappoli ed incrementare di conseguenza il profitto per unit\u00e0 di superficie. Va ricordato a tal proposito che era usanza \"maritare\" le viti con gelsi od altri alberi da frutto, cos\u00ec da ricavare dalle vigne una produzione secondaria a beneficio del reddito famigliare. Il sistema venne pi\u00f9 volte modificato e perfezionato nel corso degli anni con l'obiettivo di ridurre i costi e la manodopera necessaria. \nGrazie agli studi della Scuola Enologica di Conegliano la Bellussera si diffuse in tutto il mondo, soprattutto Francia e Stati Uniti, diventando in patria la forma di allevamento per antonomasia del Raboso Piave.\nEsigenze legate alla progressiva meccanizzazione della coltura hanno portato negli ultimi anni ad un lento abbandono di questa tecnica di allevamento, a favore dei vari sistemi a filare. Ne persistono tuttora validi esempi sparsi per le campagne della Marca Orientale, tra cui merita particolare menzione l'antica Bellussera maritata a gelsi piantata nel 1921 nella campagna tra Tezze di Piave e S. Michele di Piave ed ancora oggi coltivata secondo tradizione."}
{"id": "1103951", "revid": "599013", "url": "https://it.wikipedia.org/wiki?curid=1103951", "title": "Wlg", "text": ""}
{"id": "1103955", "revid": "599013", "url": "https://it.wikipedia.org/wiki?curid=1103955", "title": "Wls", "text": ""}
{"id": "1103959", "revid": "339392", "url": "https://it.wikipedia.org/wiki?curid=1103959", "title": "Minos di Griffon", "text": ""}
{"id": "1103960", "revid": "339392", "url": "https://it.wikipedia.org/wiki?curid=1103960", "title": "Minos di Grifon", "text": ""}
{"id": "1103966", "revid": "599013", "url": "https://it.wikipedia.org/wiki?curid=1103966", "title": "Wnp", "text": ""}
{"id": "1103969", "revid": "834", "url": "https://it.wikipedia.org/wiki?curid=1103969", "title": "Wpa", "text": ""}
{"id": "1103970", "revid": "86341", "url": "https://it.wikipedia.org/wiki?curid=1103970", "title": "La Sexta", "text": "La Sexta (stilizzato in laSexta) \u00e8 un canale televisivo spagnolo. La programmazione \u00e8 generalista e punta molto su intrattenimento e informazione.\nAlla sua nascita era di propriet\u00e0 per il 51% di GAMP (Grupo Audiovisual de Medios de Producci\u00f3n), una partnership che include il gruppo \u00c1rbol-Globomedia (40%), Mediapro (38%), BBK Bilbao Bizkaia Kutxa (10%), El Terrat (7%) e Bainet (4%); il 40% era di propriet\u00e0 del canale televisivo messicano Televisa, il restante 9% di altri azionisti. Il presidente \u00e8 stato Emilio Arag\u00f3n, storico anchor-man di Telecinco.\nDal 2012 \u00e8 di propriet\u00e0 di Atresmedia Corporaci\u00f3n, proprietaria anche di Antena 3, uno dei canali pi\u00f9 seguiti nel Paese.\nStoria.\nLa Sexta inizia le sue trasmissioni il 25 novembre 2005, in via sperimentale solo per le citt\u00e0 di Madrid e Barcellona. Le trasmissioni ufficiali sono iniziate il 27 marzo 2006. Al 1\u00ba giugno 2006 ha raggiunto l'85% della popolazione spagnola.\nMalgrado la scarsa copertura del suo segnale sull'intero territorio nazionale, La Sexta ha acquistato i diritti per la trasmissione di buona parte della coppa del mondo di calcio del 2006 (annunciata durante l'apertura del canale). Per assicurare una buona copertura dell'evento, ha dovuto condividere i diritti di trasmissione con il canale Cuatro, che ha mandato in onda in simultanea le partite di interesse nazionale.\nIl 9 agosto 2006, La Sexta si \u00e8 assicurata per 3 anni i diritti della partita del sabato della Primera Divisi\u00f3n, ma anche in questo caso ha dovuto condividere la copertura, stavolta con alcune tv delle comunit\u00e0 autonome; nel 2007 \u00e8 coinvolta in una querelle sui diritti contro Sogecable, poi risoltasi con l'acquisizione dei diritti in chiaro fino al 2012. L'11 settembre dello stesso anno, ha iniziato a trasmettere il proprio telegiornale, che ha la particolarit\u00e0 di essere condotto da sole donne.\nNel 2007, oltre ad aver subito un restyling grafico, ha trasmesso integralmente i Campionati Europei di pallacanestro maschile, dando l'opportunit\u00e0 alla popolazione spagnola di poter vedere partite a loro scelta tramite il sito web, oltre a quelle mandate in onda in chiaro.\nSempre sul fronte sportivo, il canale ha comprato da Mediapro i diritti della Formula 1 (diventata popolare in Spagna dopo i successi di Fernando Alonso) per il periodo 2009-2013, e messo sotto contratto per lo stesso periodo il commentatore Antonio Lobato.\nUn altro colpo grosso \u00e8 stato l'arrivo del noto comico Andreu Buenafuente (proprietario in piccola parte del canale con la sua casa di produzione), che ha portato il suo omonimo programma di successo, ed \u00e8 stato nominato a settembre 2008 vicepresidente della rete. E sempre sul fronte intrattenimento, la rete ha trasmesso con poca fortuna \"Caiga quien Caiga\" (che in Italia prende il nome di \"Le Iene\").\nSul fronte film, La Sexta ha stretto accordi con Warner Bros., Metro-Goldwyn-Mayer, Twentieth Century Fox, e trasmette tali film all'interno dello spazio \"El taquillazo\".\nIn DTT inoltre ha trasmesso fino a maggio 2014 La Sexta 3, dedicato al cinema, mentre La Sexta 2, che proponeva essenzialmente repliche dei programmi della rete maggiore e il talk \"Al rojo vivo\", \u00e8 stato chiuso per bassi ascolti, e sostituito dal canale di documentari Xplora, anch'esso chiuso.\nA fine 2011 La Sexta tratta per entrare a far parte del gruppo Atresmedia, e i primi effetti sono la cessione a tale rete i diritti della F1 e l'addio di Buenafuente, ma la fusione si concretizza solo l'anno dopo, e nel 2013 il comico catalano vi ritorna con il programma \"En el aire\"."}
{"id": "1103971", "revid": "599013", "url": "https://it.wikipedia.org/wiki?curid=1103971", "title": "Wrb", "text": ""}
{"id": "1103973", "revid": "599013", "url": "https://it.wikipedia.org/wiki?curid=1103973", "title": "Wro", "text": ""}
{"id": "1103978", "revid": "834", "url": "https://it.wikipedia.org/wiki?curid=1103978", "title": "Wta", "text": ""}
{"id": "1103987", "revid": "339392", "url": "https://it.wikipedia.org/wiki?curid=1103987", "title": "Radamantis di Wyvern", "text": ""}
{"id": "1103992", "revid": "599013", "url": "https://it.wikipedia.org/wiki?curid=1103992", "title": "Wuh", "text": ""}
{"id": "1103996", "revid": "339392", "url": "https://it.wikipedia.org/wiki?curid=1103996", "title": "Rhadamantys di Wyvern", "text": ""}
{"id": "1103998", "revid": "339392", "url": "https://it.wikipedia.org/wiki?curid=1103998", "title": "Rhadamantys", "text": ""}
{"id": "1104001", "revid": "834", "url": "https://it.wikipedia.org/wiki?curid=1104001", "title": "Wuz", "text": ""}
{"id": "1104004", "revid": "599013", "url": "https://it.wikipedia.org/wiki?curid=1104004", "title": "Wvi", "text": ""}
{"id": "1104007", "revid": "599013", "url": "https://it.wikipedia.org/wiki?curid=1104007", "title": "Wvl", "text": ""}
{"id": "1104010", "revid": "599013", "url": "https://it.wikipedia.org/wiki?curid=1104010", "title": "Wvn", "text": ""}
{"id": "1104012", "revid": "1318658", "url": "https://it.wikipedia.org/wiki?curid=1104012", "title": "WWD", "text": ""}
{"id": "1104013", "revid": "108678", "url": "https://it.wikipedia.org/wiki?curid=1104013", "title": "Wwd", "text": ""}
{"id": "1104017", "revid": "663182", "url": "https://it.wikipedia.org/wiki?curid=1104017", "title": "Toshiaki Tsushima", "text": "Biografia.\nFamoso per le colonne sonore dei film dello Shaw Scope ed in particolare per i film di Shigehiro Ozawa, della serie su Takuma \"Terry\" Tsurugi (\"Gekitotsu! Satsujin ken\"). Recentemente le sue musiche sono state riutilizzate da un cultore del genere dei film di arti marziali, Quentin Tarantino, che ha usato molti brani composti dall'autore in \"\"."}
{"id": "1104021", "revid": "117214773", "url": "https://it.wikipedia.org/wiki?curid=1104021", "title": "Pirimidine", "text": "Le pirimidine sono basi azotate presenti negli acidi nucleici. Le loro molecole sono formate da un anello eterociclico azotato derivato dalla pirimidina, al contrario delle purine che constano invece di due anelli, come la purina da cui derivano. Le pirimidine pi\u00f9 note sono la citosina, la timina e l'uracile dal momento che fungono come basi azotate del DNA e dell'RNA (l'uracile).\nBiosintesi delle pirimidine.\nLa sintesi delle pirimidine avviene utilizzando alcuni amminoacidi come fonti di carbonio e azoto (glutammina e aspartato), la CO2 come fonte di carbonio e ossigeno, l'ATP come fonte di energia e porta alla formazione di uridina-5-monofosfato (UMP) che \u00e8 il precursore del CTP per mezzo dell'UTP. Il processo richiede 6 tappe per arrivare alla UMP ed \u00e8 meno complesso della biosintesi delle purine. Non tutti gli enzimi sono citosolici, a differenza della biosintesi delle purine.\nL'UMP reagisce con ATP per mezzo dell'UMP chinasi per dare uridina-5-trifosfato (UTP) e ADP+P. L'UTP reagisce con la glutammina e ATP per mezzo della CTP sintetasi per dare citosina-5-trifosfato (CTP), ADP+P e glutammato. La glutammina serve per donare un gruppo amminico a UTP, attaccato alla molecola dall'enzima. Lo stesso CTP inibisce la CTP sintetasi quando in eccesso, regolandola e regolando anche il rapporto tra UTP e CTP all'interno della cellula.\nVie di salvataggio delle pirimidine.\nAnalogamente alle purine, anche per le pirimidine esistono vie di salvataggio. Una pirimidina (timina, uracile, citosina, orotato) reagisce con PRPP per mezzo di una pirimidina fosforibosil transferasi per dare il corrispondente nucleoside pirimidinico pi\u00f9 pirofosfato. Negli eritrociti l'enzima non converte la citosina."}
{"id": "1104027", "revid": "1781005", "url": "https://it.wikipedia.org/wiki?curid=1104027", "title": "Stig Blomqvist", "text": "Biografia.\nStig Blomqvist inizi\u00f2 la sua carriera da professionista nei rally con il Team Saab. Nel 1979 alla guida di una SAAB 99 turbo fu il primo pilota nella storia a portare alla vittoria un'auto con motore turbocompresso. Successivamente fece parte del Team Talbot dove rimase per poco, prima di partecipare a un test di prova con l'Audi.\nGrazie alla sua guida spettacolare stup\u00ec i responsabili dell'Audi; la particolarit\u00e0 della sua guida era anche la capacit\u00e0 di utilizzare il piede sinistro anche per frenare. Questo particolare permetteva una guida veramente veloce ed estremamente interessante per gli spettatori. La stagione 1983 \"incoron\u00f2\" campione del mondo il suo compagno di squadra in Audi Hannu Mikkola. Blomqvist ottenne comunque 6 podi di cui 1 vittoria arrivando 4\u00ba nel Mondiale cos\u00ec come l'anno precedente.\nIl 1984 fu l'anno di Blomqvist invece. Il titolo costruttori a favore dell'Audi era stato matematicamente conquistato relativamente presto nella stagione e cos\u00ec l'Audi pot\u00e9 concentrare tutti i suoi sforzi per aiutare Blomqvist a battere Markku Al\u00e9n con la Lancia, per il titolo piloti. Le notevoli prestazioni dell'Audi, combinate con il talento naturale del pilota, permisero a Stig Blomqvist di assicurarsi il titolo. Nel periodo del Gruppo B corse come pilota ufficiale Audi dal 1983 al 1985 e successivamente dopo il ritiro della scuderia tedesca dalle competizioni venne ingaggiato dal Team Ford per sviluppare la Rs200 Gruppo B, ma con la cancellazione dello stesso Gruppo anche la Rs200 usc\u00ec dalle competizioni Mondiali.\nPi\u00f9 tardi si dedic\u00f2 a partecipare ad alcune Parigi-Dakar, a campionati di Rally inferiori e la famosissima scalata Pikes Peak.\nPalmar\u00e8s.\n Campione del Mondo Rally nel 1984"}
{"id": "1104028", "revid": "52076", "url": "https://it.wikipedia.org/wiki?curid=1104028", "title": "Carasau", "text": ""}
{"id": "1104030", "revid": "729019", "url": "https://it.wikipedia.org/wiki?curid=1104030", "title": "Isola di Killiniq", "text": "L'isola di Killiniq \u00e8 un'isola situata presso la costa nord-orientale del Canada (60\u00b0 22' N, 64\u00b0 37' W), all'estremo nord della penisola del Labrador, tra la Baia di Ungava e il mare del Labrador.\nL'isola ha una superficie di 269\u00a0km\u00b2 ed \u00e8 attraversata dall'unica frontiera terrestre tra il territorio Nunavut e la provincia di Terranova e Labrador. La frontiera con il Qu\u00e9bec corre lungo la costa dell'isola.\nSul lato Nunavut dell'isola si trovano i resti di una localit\u00e0 chiamata Killiniq (precedentemente nota come \"Port Burwell\") che tra il 1884 e gli anni quaranta del XX secolo ebbe una certa rilevanza come scalo commerciale artico e stazione meteorologica. L'insediamento era abitato da un gruppo di inuit della comunit\u00e0 Taqpangajuk, i quali si costituirono, nel 1959, in una cooperativa.\nLa comunit\u00e0 venne riconosciuta dal governo canadese, nel 1975, con il \"James Bay and Northern Quebec Agreement\" (\"Convenzione di James Bay e Qu\u00e9bec Settentrionale\"), ma, nonostante i termini della convenzione, gli inuit dell'isola non ricevettero alcun supporto economico e dovettero emigrare per il deterioramento delle condizioni di vita nell'isola. Gli ultimi quarantanove abitanti abbandonarono, nel 1978, l'insediamento che, negli anni successivi, venne completamente demolito."}
{"id": "1104031", "revid": "52076", "url": "https://it.wikipedia.org/wiki?curid=1104031", "title": "Carta musica", "text": ""}
{"id": "1104039", "revid": "1005847", "url": "https://it.wikipedia.org/wiki?curid=1104039", "title": "Ministero delle colonie", "text": "Il Ministero delle colonie \u00e8 stato un dicastero del Regno d'Italia, con competenza sull'amministrazione dei possedimenti coloniali. Istituito nel 1912, nel 1937 cambi\u00f2 nome in Ministero dell'Africa Italiana; venne soppresso nel 1953.\nStoria.\nIstituito il 20 novembre 1912 col regio decreto n. 1205, attraverso la trasformazione in ministero della Direzione centrale degli Affari coloniali, facente parte del Ministero per gli affari esteri. Esso aveva l'incarico di governare le colonie italiane tramite i governatori e di dirigere l'economia delle colonie. Il primo ministro delle colonie fu Pietro Bertolini .\nNel 1926 pass\u00f2 dal ministero della guerra a quello delle colonie il Regio Corpo Truppe Coloniali.\nCol in seguito alla conquista italiana dell'Etiopia e la nascita dell'Africa Orientale Italiana cambi\u00f2 nome in Ministero dell'Africa Italiana. Venne soppresso con la legge n. 430 del 29 aprile 1953, entrata in vigore il 1\u00ba luglio dello stesso anno. La precedente sede del Ministero delle colonie era presso il palazzo della Consulta, dove oggi ha sede la Corte costituzionale. Alla fine degli anni trenta venne progettata una nuova sede del Ministero dell'Africa italiana, in viale delle Terme di Caracalla: essa fu ultimata nel 1952, quindi concessa in uso come sede della FAO.\nStruttura.\nMinistero delle colonie.\nTale ministero aveva nel 1929 le seguenti direzioni generali:\nInoltre nel ministero aveva sede il Consiglio superiore coloniale, diviso in 3 sezioni, composto dal:\nLe sezioni erano:\nDal Ministero delle colonie dipendevano il Deposito centrale truppe coloniali con sede a Napoli nella caserma Garibaldi che provvedeva all'arruolamento e ai viaggi del personale delle Regie Truppe Coloniali e all'accentramento dei materiali militari destinati alle colonie. Inoltre dal ministero dipendeva la Tappa Coloniale con sede a Siracusa, come distaccamento del deposito, che provvedeva alla raccolta e all'invio a destinazione dei soldati diretti in Libia, alla raccolta e avviamento dei reduci dalla Libia e alla raccolta e all'invio di ascari in Libia.\nInoltre il ministero aveva contatti con il Ministero degli esteri da cui dipendevano le Isole italiane dell'Egeo attraverso la Direzione Centrale degli affari politici, commerciali e privati d'Europa e Levante. \nMinistero dell'Africa Italiana.\nCon il r.d. 8 aprile 1937, n. 431, il ministero delle colonie fu trasformato in Ministero dell'Africa Italiana, dal quale dipendevano la Libia italiana e l'Africa Orientale Italiana. La ristrutturazione degli uffici fu attuata con il , che istituiva:\nNella Repubblica.\nDurante la Repubblica Italiana il Ministero dell'Africa Italiana fu tenuto sempre ad \"interim\" dal Presidente del Consiglio dei ministri Alcide De Gasperi.\nDal 1951 al 1953 ci fu anche un sottosegretario (Giuseppe Brusasca). Con la soppressione del ministero nel 1953, molti funzionari passarono alle dipendenze dell'Amministrazione fiduciaria italiana della Somalia fino al 1960.\nMinistri delle colonie e dell'A.I..\nL'elenco comprende il nominativo dei ministri delle colonie dal 20 novembre 1912, sua creazione sotto il governo Giolitti IV, al 19 aprile 1953, con il governo De Gasperi VII.\nNel 1937 la denominazione del ministero cambia e il ministro assume il titolo di ministro dell'Africa italiana."}
{"id": "1104042", "revid": "188116", "url": "https://it.wikipedia.org/wiki?curid=1104042", "title": "Ministero dell'Educazione Nazionale", "text": ""}
{"id": "1104045", "revid": "1305772", "url": "https://it.wikipedia.org/wiki?curid=1104045", "title": "J.R.R. Tolkien's The Lord of the Rings", "text": "J.R.R. Tolkien's The Lord of the Rings, a video chiamato anche Lord of the Rings Vol. I, \u00e8 un videogioco di ruolo tratto da \"Il Signore degli Anelli\", creato nel 1990 dalla Interplay Productions e pubblicato per Amiga e MS-DOS. Versioni per i computer giapponesi FM Towns e PC-98 vennero edite dalla StarCraft Inc.\nNel 1992 usc\u00ec il seguito \" (ma non per Amiga).\nInoltre nel 1994 la Interplay pubblic\u00f2 un \" per Super Nintendo, ma piuttosto differente dal gioco per computer.\nTrama.\nLa trama del videogioco ripercorre la storia de \"Il Signore degli Anelli\" di Tolkien, e pi\u00f9 precisamente la sua prima parte, \"La Compagnia dell'Anello\".\nFrodo, un Hobbit della Contea, possiede un Anello maledetto appartenuto a Sauron, potente signore del male, sconfitto molti anni prima. Tuttavia, egli non ancora del tutto distrutto; semplicemente non ha un corpo, ma il suo spirito continua ad esistere poich\u00e9 \u00e8 legato all'Anello che gli donava i suoi enormi poteri.\nPer riavere il suo corpo dovr\u00e0 riprendersi il suo anello e con i suoi poteri mentali, mander\u00e0 intere legioni di orchi per riappropriarsi del suo anello.\nL'Hobbit, per impedire che ci\u00f2 accada, dovr\u00e0 distruggere l'Anello nell'unico modo possibile: gettarlo nella lava di Monte Fato, il vulcano che sovrasta Mordor, l'antico regno di Sauron.\nModalit\u00e0 di gioco.\nIl sistema di gioco di \"Lord of the Rings\" \u00e8 quello di un gioco di ruolo in tempo reale con visuale dall'alto. La struttura \u00e8 simile a quella di \"The Legend of Zelda\", con un'ambientazione zeppa di mostri, tesori, missioni e oggetti da recuperare.\nIl giocatore, dopo un filmato di apertura, prende il controllo di Frodo Baggins, \"reclutando\" man mano i vari membri della Compagnia. Il videogioco pu\u00f2 essere completato seguendo la storia originale, ci\u00f2 nonostante esistono alcune quest secondarie per intrattenere il giocatore. Il mondo circostante \u00e8 caratterizzato sia da personaggi presenti nella storia originale che non; l'interazione con i personaggi \u00e8 portata avanti attraverso la digitazione di domande da parte del giocatore, quest'ultimo \u00e8 anche in grado di potenziare i vari personaggi della Compagnia cambiando oggetti o scoprendo nuove abilit\u00e0. Il gioco include un ciclo giorno/notte nel quale alcuni nemici possono trarre benefici."}
{"id": "1104046", "revid": "633110", "url": "https://it.wikipedia.org/wiki?curid=1104046", "title": "Ministero della guerra (disambigua)", "text": ""}
{"id": "1104048", "revid": "599013", "url": "https://it.wikipedia.org/wiki?curid=1104048", "title": "Xiy", "text": ""}
{"id": "1104051", "revid": "1318658", "url": "https://it.wikipedia.org/wiki?curid=1104051", "title": "Ministero delle partecipazioni statali", "text": "Il Ministero delle partecipazioni statali (sigla PPSS) fu l'organo del Governo italiano addetto alla supervisione e gestione delle partecipazioni statali nell'economia italiana.\nStoria.\nFu istituito nel 1956 con la Legge 1589 per la gestione di enti e societ\u00e0 per azioni a partecipazione statale, con l'obiettivo di creare occupazione, rilanciare zone depresse ed intervenire nei settori trascurati dall'industria privata, .\nVigilava e coordinava le attivit\u00e0 di IRI, ENI, EGAM, EAGC - Ente Autonomo di Gestione per il Cinema, EAGAT, EFIM, EAMO - Ente Autonomo Mostra d'Oltremare, emanando direttive sulla base degli indirizzi generali ricevuti da due comitati interministeriali, il Comitato Interministeriale per la Politica Industriale ed il Comitato Interministeriale per la Programmazione Economica. Queste dispersioni nella catena di comando frammentavano il potere decisionale e assoggettavano le compagnie statali ad interferenze politiche che minano le scelte aziendali e, di conseguenza, anche conti e bilanci (teoria degli oneri impropri): peraltro il Ministero non avrebbe potuto esercitare la sua autorit\u00e0 sulle singole partecipate, dovendosi prima dovuto raccordarsi con l'ente di gestione preposto. Nel 1977, si frappone un ulteriore soggetto, la Commissione Parlamentare di Controllo delle Partecipazioni Statali.\nContestualmente alla nascita del Ministero, le aziende IRI ed ENI uscirono da Confindustria, come richiesto da sindacati e movimenti di sinistra gi\u00e0 dal 1947, dando vita ad Intersind per IRI e Asap per ENI.\nLe societ\u00e0 dichiarate di \"interesse pubblico\" come Enel, Ferrovie dello Stato, Azienda autonoma delle Poste e delle Telecomunicazioni e ANAS rimasero in carico al Ministero delle finanze.\nTra il 1969 ed il 1980 stanzi\u00f2 30.000 miliardi di lire per lo sviluppo industriale del Mezzogiorno.\nIn seguito alla crescente attenzione della Comunit\u00e0 Europea nei confronti degli aiuti di Stato e alle perdite accumulate da EFIM e IRI, nel 1992 viene svuotato delle sue competenze, assegnate al Ministero del tesoro insieme ai pacchetti azionari IRI ed ENI. Fu quindi soppresso, con referendum abrogativo, nel 1993. All'epoca, l'IRI era il settimo conglomerato al mondo per dimensioni, con un fatturato di circa 67 miliardi di dollari.\nLa sua sede era a Roma, in via Sallustiana, al numero civico 53, in un palazzo affittato dall'INA, poi utilizzato dal Dipartimento per l'Impresa e l'Internazionalizzazione del Ministero dello sviluppo economico."}
{"id": "1104052", "revid": "599013", "url": "https://it.wikipedia.org/wiki?curid=1104052", "title": "Xjq", "text": ""}
{"id": "1104055", "revid": "599013", "url": "https://it.wikipedia.org/wiki?curid=1104055", "title": "Xkh", "text": ""}
{"id": "1104062", "revid": "599013", "url": "https://it.wikipedia.org/wiki?curid=1104062", "title": "Xmn", "text": ""}
{"id": "1104064", "revid": "122353197", "url": "https://it.wikipedia.org/wiki?curid=1104064", "title": "Bruno N'Gotty", "text": "Carriera.\nInizi\u00f2 la carriera con la squadra della sua citt\u00e0 natale, l'Olympique Lyonnais, con cui gioc\u00f2 dal 1987-1988 al 1994-1995.\nNella stagione 1995-1996 fu acquistato dal Paris Saint-Germain, con cui vinse la Coppa delle Coppe 1995-1996, mettendo a segno il gol decisivo nella finale contro il Rapid Vienna, e raggiunse la finale nell'edizione seguente.\nNell'estate 1998, dopo alcune positive stagioni nel PSG, fu prelevato dal Milan, con cui, tuttavia, non riusc\u00ec ad esprimersi su alti livelli. Poco schierato dal primo minuto di gioco, nel 1998-1999 vinse lo scudetto in maglia rossonera collezionando 25 presenze in Serie A e segnando un gol decisivo (Bologna - Milan 2-3 al 93'). Nella successiva stagione 1999-2000 fu schierato con ancora meno frequenza e nel gennaio 2000 fu ceduto in prestito al .\nNell'estate 2000 si trasfer\u00ec all'Olympique Marsiglia e nella stagione successiva and\u00f2 in prestito al Bolton. L'esordio con il Bolton risale al 19 settembre 2001, il suo primo gol per i \"Trotters\", invece, lo mise a segno contro l' (sconfitta per 3-1) il 1\u00ba aprile 2002. Nel gennaio 2002 il trasferimento divenne definitivo. N'Gotty milit\u00f2 nel club fino a maggio 2006, quando la societ\u00e0 e l'allenatore Sam Allardyce, seguendo una politica di ringiovanimento della squadra, decisero di non rinnovargli il contratto.\nNel 2006-2007 ha giocato nella Football League Championship, la seconda divisione inglese, con il Birmingham City e nella stagione seguente \u00e8 al Leicester City.\nNella stagione 2008-2009 viene ceduto in prestito al Hereford United. A fine stagione il Leicester gli ha rescisso il contratto.\nNel 2011 ritorna a giocare a livello amatoriale, venendo ingaggiato dall'AS Lattes (DH Languedoc-Roussillon, 6\u00aa divisione francese), squadra di Lattes (Linguadoca-Rossiglione). Nel 2013 passa all'UF Belleville-St-Jean-d'Ardi\u00e8res, squadra di Belleville (Rodano-Alpi), anch'essa militante della 6\u00aa divisione francese.\nNel 2015 si ritira dal calcio giocato, divenendo l'allenatore del Belleville."}
{"id": "1104065", "revid": "599013", "url": "https://it.wikipedia.org/wiki?curid=1104065", "title": "Xna", "text": ""}
{"id": "1104068", "revid": "599013", "url": "https://it.wikipedia.org/wiki?curid=1104068", "title": "Xqp", "text": ""}
{"id": "1104071", "revid": "599013", "url": "https://it.wikipedia.org/wiki?curid=1104071", "title": "Xry", "text": ""}
{"id": "1104075", "revid": "599013", "url": "https://it.wikipedia.org/wiki?curid=1104075", "title": "Xsp", "text": ""}
{"id": "1104077", "revid": "31069", "url": "https://it.wikipedia.org/wiki?curid=1104077", "title": "Pia come la vedo io", "text": ""}
{"id": "1104078", "revid": "599013", "url": "https://it.wikipedia.org/wiki?curid=1104078", "title": "Xvs", "text": ""}
{"id": "1104080", "revid": "599013", "url": "https://it.wikipedia.org/wiki?curid=1104080", "title": "Xyt", "text": ""}
{"id": "1104081", "revid": "287204", "url": "https://it.wikipedia.org/wiki?curid=1104081", "title": "Programma spaziale cinese", "text": "Il Programma spaziale della Repubblica Popolare Cinese inizi\u00f2 nel 1956 in cooperazione con l'allora Unione Sovietica e prosegu\u00ec come un programma indipendente con scopi di deterrenza nucleare dopo la crisi sino-sovietica del 1960.\nIl programma era nato sotto l'egida della Commissione Militare Centrale per venire incontro alle esigenze della difesa nazionale. L'utilit\u00e0 dal punto di vista militare dell'uso dello spazio fu il motivo centrale per cui la Cina si imbarc\u00f2 in un proprio programma spaziale. Tra gli obiettivi del programma vi erano lo sviluppo dell'aviazione cinese, la necessit\u00e0 di missili guidati, razzi e sistemi di difesa missilistica. Per questo i primi prodotti del programma non furono dei vettori per satelliti, ma missili balistici, come la serie dei Dongfeng. Di questi solo il DF-4 e il DF-5 divennero dei vettori prendendo il nome di Changzheng-1 e Changzheng-2.\nIl primo satellite cinese, il Dong Fang Hong 1, fu lanciato solo 14 anni dopo l'inizio del programma, nel 1970. L'interesse per le missioni spaziali con personale umano nacque nel 1968, e nel 2003, con la missione Shenzhou 5, la Cina divenne il terzo paese ad inviare un uomo nello spazio.\nStoria e sviluppi recenti.\nIl Programma spaziale cinese inizia nel 1956, quando lo scienziato Qian Xuesen fu espulso dagli Stati Uniti con l'accusa di essere comunista durante il Maccartismo. Egli propose al suo paese un programma di sviluppo per dei missili balistici e ne divenne subito il direttore.\nIl 1\u00ba marzo 1956 venne varato un programma aerospaziale dalla durata prevista di 12 anni, noto anche come Progetto 581. Questo fu il primo progetto cinese per il lancio di un satellite, lancio previsto entro il 1959.\nNell'ambito delle buone relazioni tra Cina e URSS degli anni 50 i due paesi avviarono un proficuo scambio di conoscenze e di tecnologie. L'Unione Sovietica addestr\u00f2 alcuni studenti cinesi e li prepar\u00f2 alle missioni spaziali. La collaborazione si interruppe bruscamente con la crisi del 1960.\nIl Programma prosegu\u00ec indipendentemente con il lancio del primo razzo, basato sul sovietico R-2 (nome in codice NATO dell'SS-2 Sibling), alla fine del 1960. Lo sviluppo continu\u00f2 nei decenni successivi. Tappa importante fu il lancio del primo razzo interamente cinese nel 1964. A partire dalla stessa tecnologia fu sviluppato il vettore CZ-2, usato nel 1970 per il lancio del primo satellite cinese, il Dong Fang Hong 1, capofila dei 55 satelliti della serie Dong Fang Hong lanciati nei 30 anni successivi.\nIl successivo sviluppo dei vettori serie CZ permisero di iniziare un programma spaziale commerciale nel 1985 che, da allora, ha lanciato oltre 30 satelliti stranieri, prevalentemente europei o asiatici. Il governo degli Stati Uniti \u00e8 stato a lungo esitante sul consentire l'utilizzo dei servizi di lancio cinesi alle industrie americane, specialmente a causa del rischio che vi possa essere un trasferimento di saperi tecnologici, e nel 2000 ha ufficializzato questo tipo di embargo. Il Programma ha tuttavia continuato la sua crescita, fino allo stato attuale, in cui il progetto dei vettori di nuova generazione appare in stallo per mancanza di fondi.\nLa Repubblica Popolare Cinese \u00e8 membro della Commissione delle Nazioni Unite sull'Uso Pacifico dello Spazio Extra-atmosferico e firmataria di tutte le convenzioni e i trattati delle Nazioni Unite sullo spazio.\nIl programma per il volo spaziale umano.\nI primi sforzi per inviare uomini nello spazio nell'ambito del programma spaziale cinese risalgono al 1968 quando Qian Xuesen cre\u00f2 il Centro di Ricerca di Medicina Spaziale. Il Progetto 714 aveva come obiettivo l'invio nello spazio di due astronauti entro il 1973 a bordo di una navetta Shuguang-1. 19 piloti militari furono selezionati nel Marzo 1971 a questo scopo. La navicella avrebbe dovuto essere lanciata con un razzo Lunga Marcia 2A, progettato per ospitare due astronauti (che in Cina sono chiamati Taikonauti). Il programma fu cancellato ufficialmente il 13 maggio 1972 per motivi economici, legati probabilmente alle politiche della Rivoluzione Culturale. Un nuovo programma fu avviato nel 1978 e cancellato nel 1980.\nNel 1992 fu autorizzato e finanziato il Progetto 921, un nuovo tentativo di lanciare un veicolo spaziale con equipaggio. Nell'ambito del programma Shenzhou furono effettuati quattro test senza equipaggio. Il primo il 20 novembre 1999, il secondo il 9 gennaio 2001, con alcuni animali a bordo, il terzo e il quarto nel 2002 con equipaggio di manichini. Il successivo tentativo fu il Shenzhou 5, coronato da successo, che trasport\u00f2 in orbita, il 15 ottobre 2003, Yang Liwei, che rest\u00f2 nello spazio per 21 ore. La Cina divenne la terza nazione ad inviare un uomo in orbita. A questa segu\u00ec un'altra missione due anni dopo, mentre altre missioni con equipaggio sono tuttora in programma. Sono in progetto varie prove come passeggiate spaziali e attracchi in orbita\nPer tutte le missioni viene utilizzato il vettore Lunga Marcia 2F lanciato dalla base di Jiuquan.\nTutte le navette della serie Shenzhou sono state progettate con strutture di attracco compatibili con la Stazione Spaziale Internazionale (ISS), e tutte le piattaforme di lancio sono state collocate a latitudini appropriate per dei rendez-vous. A seguito del successo di Shenzhou 5 la Cina fece formale richiesta di accedere al programma ISS, ma gli Stati Uniti si opposero fermamente. La Cina ha quindi annunciato di avere intenzione di costruire una propria stazione spaziale. Nel settembre 2011 \u00e8 stato infine lanciato il modulo Tiangong 1 (Palazzo Celeste), primo nucleo della futura stazione spaziale. Il mese successivo \u00e8 stata effettuata con successo una prova di attracco automatico con il modulo Shenzhou 8, senza equipaggio, a cui sono seguiti nel 2012 e 2013 gli attracchi con i moduli Shenzhou 9 e 10 con tre taikonauti ciascuno. La Repubblica Popolare sta cercando di creare programmi congiunti con la Russia e l'Agenzia Spaziale Europea (ESA).\nNel Febbraio 2004 la Repubblica Popolare Cinese ha formalmente cominciato le prime fasi di un progetto di esplorazione della Luna. Secondo Sun Laiyan, amministratore della Amministrazione Nazionale Cinese per lo Spazio, il progetto si snoder\u00e0 lungo tre fasi:\nLa prima fase dovrebbe costare circa 1,4 miliardi di renmimbi, cio\u00e8 pi\u00f9 di 130 milioni di euro. Lo scopo \u00e8 quello di far orbitare un satellite intorno alla luna entro il 2007. La seconda fase prevede un atterraggio entro il 2010 e la terza prevede la raccolta di campioni di suolo lunare entro il 2020.\nIl 27 novembre 2005, il comandante del programma relativo al volo spaziale umano ha annunciato la pianificazione della costruzione di una stazione spaziale e di un atterraggio umano su Marte entro il 2020, a condizione che il relativo finanziamento sia approvato dal governo. In questa prospettiva l'intenzione degli addetti al programma \u00e8 quella di perfezionare le tecniche di attracco e di attivit\u00e0 extraveicolare entro il 2012. Nonostante ci\u00f2 i fondi per lo sviluppo del nuovo vettore della famiglia Lunga Marcia rimangono bloccati.\nUna dichiarazione del 14 dicembre 2005 riporta l'intenzione di soppiantare il progetto dell'invio di una sonda orbitante intorno alla luna in favore di un tentativo di allunaggio. Il programma per una missione destinata a ritornare dalla luna comincer\u00e0 nel 2012 preparando la strada all'invio di astronauti sulla superficie lunare. Il progetto dovrebbe avere inizio verso il 2017.\nNel Febbraio 2006 \u00e8 stato annunciato lo slittamento di un anno della missione Shenzhou 7 per permettere lo sviluppo di una tuta spaziale in vista della prima passeggiata spaziale cinese.\nIl 22 giugno 2006 il direttore del progetto lunare cinese ha reso pubblico il programma del progetto, che prevede l'invio di astronauti sulla superficie entro il 2024.\nL'amministratore dell'Amministrazione spaziale cinese, Sun Laiyan, ha annunciato, il 20 luglio 2006, un programma di esplorazione dello spazio profondo mirato alla conoscenza di Marte. L'invio di una prima sonda su Marte \u00e8 previsto tra il 2014 ed il 2033, con una successiva fase di esplorazione umana del pianeta tra il 2040 ed il 2060.\n\u00c8 allo studio un programma di ricerca sulla meteorologia spaziale, che sar\u00e0 pienamente operativo nel 2012 con l'invio dei satelliti di tipo Kafu. Questo dovrebbe permettere l'invio di astronauti su Marte con maggiore sicurezza.\nIl progettista delle navette Shenzhou ha dichiarato che \u00abil programma spaziale cinese non \u00e8 orientato all'invio di turisti nello spazio, ma alla esplorazione di Marte e ritorno\u00bb.\nDescrizione.\nObiettivi.\nIl programma spaziale cinese ha numerosi obiettivi. Un documento dell'Amministrazione Nazionale cinese per lo spazio cita quelli a breve termine:\nAlcuni obiettivi a lungo termine:\nOrganizzazione.\nAll'inizio il programma spaziale fu gestito dall'esercito, e in particolarmente dal secondo corpo d'artiglieria. Nel 1990 venne trasferito e riorganizzato insieme alle altre industrie legate alla difesa.\nResponsabile dei lanci \u00e8 ora l'Agenzia Spaziale Cinese, parte della Commissione della Scienza, Tecnologia e Industria per la Difesa Nazionale, guidata da Sun Laiyan. Le aziende che producono i vettori e i satelliti sono attualmente sotto il controllo dello Stato, ma il governo cinese lascia loro una discreta libert\u00e0 nell'operare in modo simile alle grandi corporazioni private occidentali.\nIl programma spaziale \u00e8 collegato con la Tsinghua University e l'Harbin Institute of Technology.\nCentri di lancio.\nLa Repubblica Popolare Cinese opera da 4 siti di lancio:\nAstronauti cinesi.\nPer il progetto 921 sono stati selezionati due astronauti. Hanno svolto il loro percorso di addestramento presso il Centro di addestramento per cosmonauti dedicato a Jurij Gagarin in Russia. I loro nomi sono:\nGli astronauti cinesi che sono stati nello spazio sono:\nI seguenti astronauti hanno completato l'addestramento e sono in attesa di una missione:\nNel 2006 sono stati selezionati per l'addestramento almeno altri due astronauti.\nLista dei Progetti.\nEsplorazione spaziale.\n\u00c8 largamente atteso che la fase di esplorazione con equipaggio sar\u00e0 aperta da un volo circumlunare della capsula Shenzhou, in cui sono ravvisabili capacit\u00e0 aerodinamiche lunari, seguendo quanto era stato programmato per la Sojuz negli anni sessanta nel Programma sovietico di esplorazione lunare con equipaggio.\nLa sonda Yinghuo-1 sar\u00e0 un test importante per valutare le capacit\u00e0 di esplorazione dello spazio profondo dell'Agenzia spaziale cinese. La navigazione sar\u00e0 affidata alla sonda russa Fobos-Grunt, che rilascer\u00e0 l'orbiter cinese subito dopo l'inserzione in orbita marziana. Durante la durata della missione, prevista per due anni, la sonda Yinghuo-1 non avr\u00e0 capacit\u00e0 di modifica della propria orbita. Le sfide che l'Agenzia spaziale cinese deve affrontare nella realizzazione della sonda sono: controllo ed osservazione remota, controllo automatico, controllo termico."}
{"id": "1104083", "revid": "1305772", "url": "https://it.wikipedia.org/wiki?curid=1104083", "title": "The Death and Return of Superman", "text": "The Death and Return of Superman \u00e8 un videogioco picchiaduro creato dalla Blizzard Entertainment nel 1994.\nTrama.\nLa trama del gioco parte dal momento in cui la storia di Superman viene fermata cio\u00e8 dal momento in cui lui muore (per mano di Doomsday).\nQuattro personaggi quindi emergono e si proclamano i veri eroi che potevano rimpiazzare Superman: Steel, Eradicator, Cyborg, e Superboy. Costoro si scontreranno tra loro per i loro desideri.\nModalit\u00e0 di gioco.\n\"The Death and Return of Superman\" \u00e8 il classico videogame di combattimento con sfondo a scorrimento. Ognuno dei quattro personaggi ha delle abilit\u00e0 e delle caratteristiche totalmente proprie che possono potenziare con il progredire della storia."}
{"id": "1104087", "revid": "599013", "url": "https://it.wikipedia.org/wiki?curid=1104087", "title": "Claudio Pilutti", "text": "Carriera.\nMaturato cestisticamente negli anni ottanta con il Basket Mestre, squadra che vantava un eccellente vivaio nell'allora Serie A2, Pilutti ebbe una lunga carriera professionistica in Serie A, che si svolse in importanti squadre, quali la Pallacanestro Trieste, la Pallacanestro Cant\u00f9 e la Fortitudo Bologna. Il giorno del suo esordio nel 1985, ancora diciottenne, in contropiede and\u00f2 senza nessuna remora a schiacciare in faccia a Joe Bryant. Dotato di buone doti di tiro, viene ricordato soprattutto per la difesa e la grinta che metteva ad ogni partita; matur\u00f2 cestisticamente nella Pallacanestro Trieste, allora targata Stefanel (prima che Bepi Stefanel trasferisse buona parte della squadra a Milano), di cui fu capitano per molti anni nonch\u00e9 uno dei pi\u00f9 amati dai tifosi, con cui conquist\u00f2 un terzo posto in campionato, una Coppa Italia juniores, e una finale di Coppa Korac; amato anche dai tifosi della Fortitudo Bologna, squadra in cui milit\u00f2 dal 1995 al 2001 con una piccola parentesi a Cant\u00f9 nel 1998, della Fortitudo fu anche capitano per diverse stagioni e nel 2000 faceva parte della squadra che vinse lo scudetto dopo la finale contro la Benetton Treviso. Nel 2002 scende per un anno al Progresso Castel Maggiore nel Campionato di Legadue.\nUn anno pi\u00f9 tardi gioca in B1 nella Virtus 1934 Bologna, societ\u00e0 da non confondere con la Virtus Pallacanestro Bologna di Claudio Sabatini: infatti dopo l'esclusione della vecchia Virtus dalla Serie A (estate 2003) ci furono sostanzialmente due squadre a contendersi il ruolo di erede, con la Virtus 1934 che scomparve dopo due stagioni in B1.\nDal 2004 ha militato nel Gandino Basket, squadra del circondario bolognese all'epoca in Serie C1 poi in B2.\nNella stagione 2007-08 gioca con bolognesi del Castiglione Murri, squadra di Serie C2. Ancora protagonista per classe e temperamento, seppur nelle serie minori, vede la sua carriera interrotta da un brutto infortunio di gioco (rottura del tendine rotuleo del ginocchio sinistro e frattura del malleolo della caviglia destra) nel dicembre del 2008 che lo allontana definitivamente dal basket giocato.\nChiude la carriera avendo collezionato 487 presenze e 3957 punti in Serie A."}
{"id": "1104088", "revid": "1921140", "url": "https://it.wikipedia.org/wiki?curid=1104088", "title": "In absentia (album)", "text": "In absentia \u00e8 il settimo album in studio del gruppo musicale britannico Porcupine Tree, pubblicato il 24 settembre 2002 dalla Lava Records."}
{"id": "1104092", "revid": "110157", "url": "https://it.wikipedia.org/wiki?curid=1104092", "title": "Akuliaruseq (montagna)", "text": "L'Akuliaruseq \u00e8 una montagna della Groenlandia di 1352\u00a0m. Si trova a ; appartiene al comune di Kujalleq."}
{"id": "1104093", "revid": "8513464", "url": "https://it.wikipedia.org/wiki?curid=1104093", "title": "Metodo montecarlo", "text": ""}
{"id": "1104105", "revid": "1494169", "url": "https://it.wikipedia.org/wiki?curid=1104105", "title": "Akuliaruseq", "text": ""}
{"id": "1104121", "revid": "599013", "url": "https://it.wikipedia.org/wiki?curid=1104121", "title": "Iot", "text": ""}
{"id": "1104126", "revid": "599013", "url": "https://it.wikipedia.org/wiki?curid=1104126", "title": "Zad", "text": ""}
{"id": "1104128", "revid": "1318658", "url": "https://it.wikipedia.org/wiki?curid=1104128", "title": "ZAG", "text": ""}
{"id": "1104130", "revid": "834", "url": "https://it.wikipedia.org/wiki?curid=1104130", "title": "Zag", "text": ""}
{"id": "1104131", "revid": "6923", "url": "https://it.wikipedia.org/wiki?curid=1104131", "title": "Alleruusakasit", "text": "L'Alleruusakasit \u00e8 una montagna della Groenlandia di 1708\u00a0m. Si trova a 60\u00b008'N 44\u00b032'O; appartiene al comune di Kujalleq."}
{"id": "1104132", "revid": "228587", "url": "https://it.wikipedia.org/wiki?curid=1104132", "title": "Zam", "text": ""}
{"id": "1104135", "revid": "1272592", "url": "https://it.wikipedia.org/wiki?curid=1104135", "title": "ZAO", "text": ""}
{"id": "1104139", "revid": "599013", "url": "https://it.wikipedia.org/wiki?curid=1104139", "title": "Zbe", "text": ""}
{"id": "1104141", "revid": "599013", "url": "https://it.wikipedia.org/wiki?curid=1104141", "title": "Zbf", "text": ""}
{"id": "1104145", "revid": "599013", "url": "https://it.wikipedia.org/wiki?curid=1104145", "title": "Zbr", "text": ""}
{"id": "1104148", "revid": "599013", "url": "https://it.wikipedia.org/wiki?curid=1104148", "title": "Zcl", "text": ""}
{"id": "1104151", "revid": "599013", "url": "https://it.wikipedia.org/wiki?curid=1104151", "title": "Zdj", "text": ""}
{"id": "1104155", "revid": "1543377", "url": "https://it.wikipedia.org/wiki?curid=1104155", "title": "Monte Arpatsiviip", "text": "Il monte Arpatsiviip (groenlandese: Arpatsiviip Qaqqaat) \u00e8 una montagna della Groenlandia di 1107\u00a0m. Si trova a ; appartiene al comune di Kujalleq."}
{"id": "1104159", "revid": "599013", "url": "https://it.wikipedia.org/wiki?curid=1104159", "title": "Zgc", "text": ""}
{"id": "1104163", "revid": "599013", "url": "https://it.wikipedia.org/wiki?curid=1104163", "title": "Zih", "text": ""}
{"id": "1104165", "revid": "599013", "url": "https://it.wikipedia.org/wiki?curid=1104165", "title": "Zlo", "text": ""}
{"id": "1104167", "revid": "599013", "url": "https://it.wikipedia.org/wiki?curid=1104167", "title": "Sbarramento di Fortezza", "text": "Lo sbarramento di Fortezza (in tedesco Sperre Franzensfeste) \u00e8 uno sbarramento facente parte del \"XIV settore di copertura Isarco\" del Vallo alpino in Alto Adige, che si trova presso il forte di Fortezza a Fortezza, pochi chilometri a nord della vicina citt\u00e0 di Bressanone, in Alto Adige.\nStoria.\nQuesto \u00e8 uno sbarramento arretrato, voluto dal regime fascista, che si prefiggeva anche lo scopo di difendere l'accesso alla citt\u00e0 vescovile di Bressanone. Nello specifico questo sbarramento difensivo, facente parte del III sistema, presentava un andamento che partendo dalla Punta di Quaira passava ad est sul monte Bruciato (ted. \"Brandeck\"), raggiungendo cos\u00ec lo sbarramento Chiusa di Rio.\nA inizio del 1939, questo sbarramento prevedeva l'utilizzo della grande fortezza austro-ungarica, ovvero il forte di Fortezza, dove per\u00f2 le antiche feritoie della fortezza dovevano essere adeguate per poter ospitare le pi\u00f9 moderne mitragliatrici o cannoni; in totale era prevista la modifica di 11 feritoie, di cui:\nAl forte Alto era anche previsto l'ammodernamento di uno dei locali per poter ospitare 35 soldati.\nOltre a ci\u00f2, per meglio difendere la posizione erano previste altre opere difensive, che rispettassero i dettami della circolare 7000:\nNel 1940, con la nuova circolare 15000, il progetto dello sbarramento venne rivisto; ora si parlava di 11 opere difensive, costruite in calcestruzzo e tutte resistenti ai grossi calibri. In totale l'armamento previsto era di 17 mitragliatrici e 2 cannoni anticarro, il tutto coadiuvato da 2 osservatori in torretta.\nIn realt\u00e0 le modifiche della fortezza non vennero mai realizzate; le altre opere, oltre agli appostamenti gi\u00e0 costruiti, 2 furono ultimate negli scavi e rivestimenti, mentre la terza venne realizzata la copertura in calcestruzzo.\nLo sbarramento inoltre prevedeva anche una sua difesa passiva, che prevedeva la costruzione di specifici ostacoli sulla sede stradale e sulla ferrovia presso l'Opera 5 e alcune interruzioni ai ponti sul rio della Chiusa (ted. \"Klausenbach\"), sul torrente che scende a nord dell'opera 2.\n\u00c8 interessante notare che la progettazione e la realizzazione delle opere \u00e8 avvenuta prima della costruzione della diga, e della nascita del lago di Fortezza, che \u00e8 stato costruito nel fondovalle, quindi circondato dai bunker.\nDopo la riattivazione in ambito NATO, allo sbarramento composto di 5 opere, \u00e8 stato dato il nome in codice \"Imene\". Lo sbarramento aveva assegnati: 7 ufficiali, 14 sottufficiali e 144 soldati di truppa, per un totale di 165 uomini.\nTutte le 5 opere che prima della guerra erano state portate a termine, sono state a loro volta reimpiegate nel dopoguerra dal 1952 al 1992, con un armamento iniziale di 13 mitragliatrici calibro 8\u00a0mm (Breda 37), 4 cannoni anticarro (2 da 75/21 e 2 da 90/32L).\nTabella delle opere dello sbarramento.\n(*) in seguito sostituito da una mitragliatrice."}
{"id": "1104170", "revid": "599013", "url": "https://it.wikipedia.org/wiki?curid=1104170", "title": "Zmi", "text": ""}
{"id": "1104173", "revid": "1862310", "url": "https://it.wikipedia.org/wiki?curid=1104173", "title": "Arpatsivik", "text": "L'Arpatsivik \u00e8 una montagna della Groenlandia di 1152\u00a0m. Si trova a 60\u00b019'N 44\u00b048'O; appartiene al comune di Kujalleq."}
{"id": "1104175", "revid": "599013", "url": "https://it.wikipedia.org/wiki?curid=1104175", "title": "Zms", "text": ""}
{"id": "1104177", "revid": "344503", "url": "https://it.wikipedia.org/wiki?curid=1104177", "title": "David Wenham", "text": "\u00c8 noto soprattutto per l'interpretazione di Faramir nella saga \"Il Signore degli Anelli\".\nBiografia.\nLa sua carriera \u00e8 balzata agli onori della popolarit\u00e0 internazionale per il ruolo di Faramir nella trilogia de \"Il Signore degli Anelli\", soprattutto nel secondo e nel terzo episodio.\nNel 2004 David ha affiancato Hugh Jackman in \"Van Helsing\", nel ruolo del frate Karl. Nel 2008 ha recitato nuovamente al fianco di Hugh Jackman nel kolossal \"Australia\", dove interpreta un ranchero senza scrupoli. L'anno successivo \u00e8 stato incluso nel cast di \"La proposta\" e \"Three Dollars\".\nNel 2006 il regista Zack Snyder lo volle per il kolossal \"300\", tratto dal \"graphic novel\" di Frank Miller sulla Battaglia delle Termopili, in cui interpreta lo spartano Delios, unico sopravvissuto il cui racconto inizia e conclude il film. Riveste i panni di Delios anche in \"300 - L'alba di un impero\", distribuito nel marzo 2014.\nVita privata.\nHa un fratello e tre sorelle, e ha due figlie, Eliza Jane (2002) e Millie (2008), nate dalla relazione con l'attrice Kate Agnew, con cui \u00e8 fidanzato dal 1994.\nDoppiatori italiani.\nNelle versioni in italiano dei suoi film David Wenham \u00e8 stato doppiato da: \nDa doppiatore \u00e8 sostituito da:"}
{"id": "1104180", "revid": "599013", "url": "https://it.wikipedia.org/wiki?curid=1104180", "title": "Zqn", "text": ""}
{"id": "1104183", "revid": "339392", "url": "https://it.wikipedia.org/wiki?curid=1104183", "title": "IS-1 (carro armato)", "text": ""}
{"id": "1104184", "revid": "599013", "url": "https://it.wikipedia.org/wiki?curid=1104184", "title": "Zrh", "text": ""}
{"id": "1104186", "revid": "599013", "url": "https://it.wikipedia.org/wiki?curid=1104186", "title": "Zri", "text": ""}
{"id": "1104188", "revid": "124123", "url": "https://it.wikipedia.org/wiki?curid=1104188", "title": "Minamoto no Yoshinaka", "text": "Quinto sh\u014dgun della storia del Giappone, era cugino e rivale di Minamoto no Yoritomo, il primo sh\u014dgun dello shogunato Kamakura.\nInfanzia.\nIl padre di Yoshinaka, Yoshikata, fu ucciso da suo nipote Yoshihira durante una faida familiare; Yoshihira si impossess\u00f2 delle sue terre, perci\u00f2 il piccolo Yoshinaka fu cresciuto del clan Nakahara di Kiso, nella provincia di Shinano, e cambi\u00f2 il suo cognome in Kiso.\nGuerra Genpei.\nNel 1180 Yoshinaka si mise alla testa del suo esercito e rapidamente conquist\u00f2 la provincia di Shinano, prendendo parte a quella che sarebbe divenuta nota come guerra Genpei; Tomoe Gozen, probabilmente la samurai donna pi\u00f9 famosa della storia del Giappone, combatt\u00e9 al suo fianco fino alla sua morte.\nNel 1181, Yoshinaka cerc\u00f2 di rimpossessarsi del feudo di famiglia, che ora era sotto il controllo di suo cugino Yoritomo. Questi accett\u00f2 di restituirglielo, a patto che Yoshinaka accettasse Yoritomo come capo del clan, rinunciando alle sue pretese sulla carica. Tuttavia Yoshinaka aveva ancora un'ultima possibilit\u00e0 per superare Yoritomo e diventare il nuovo capo del clan, e cio\u00e8 impossessarsi della capitale imperiale, Ky\u014dto.\nDopo aver sconfitto le armate di Taira no Koremori nella battaglia di Kurikara, Yoshinaka si mise in marcia verso Ky\u014dto, dalla quale i Taira si ritirarono portando con s\u00e9 l'Imperatore Antoku, ancora bambino; dopo tre giorni l'esercito di Yoshinaka fece il suo ingresso nella capitale, accolto trionfalmente dall'Imperatore claustrale Go-Shirakawa. Tuttavia, le armate di Yoshinaka causarono problemi in citt\u00e0, e l'imperatore gli ordin\u00f2 di attaccare le roccaforti dei Taira, in modo da allontanare l'esercito dalla capitale; al suo ritorno, per\u00f2, Yoshinaka scopr\u00ec che Go-Shirakawa si era schierato con Yoritomo, cos\u00ec occup\u00f2 militarmente e saccheggi\u00f2 Ky\u014dto, mise agli arresti l'imperatore claustrale e lo costrinse a concedergli il titolo di sh\u014dgun.\nInfine attacc\u00f2 alcuni villaggi Taira e Antoku minacci\u00f2 Yoritomo di annientarlo.\nYoritomo, infuriato per questa aperta ribellione, ordin\u00f2 a suo fratello Yoshitsune di uccidere Yoshinaka. Questi cacci\u00f2 Yoshinaka dalla capitale e lo insegui\u00ec fino ad Awazu, odierna \u014ctsu, nella provincia di Omi, dove lo uccise. Di sua moglie Tomoe Gozen si persero le tracce durante la battaglia; secondo alcuni mor\u00ec al fianco del marito, secondo altri fugg\u00ec per ordine di Yoshinaka. Il corpo di Yoshinaka fu sepolto poco distante dal luogo della battaglia, ed accanto alla sua fu posta una lapide con il nome di Tomoe.\nFama.\nMinamoto no Yoshinaka \u00e8 uno dei protagonisti del poema epico del periodo Kamakura \"Heike monogatari\" (\"storia della famiglia Taira\").\nDurante il periodo Muromachi ad Otsu, nel luogo della sua tomba, fu costruito un tempio, il Gich\u016b-ji, il cui nome \u00e8 la lettura on'yomi del nome Yoshinaka.\nIl poeta del periodo Edo Matsuo Bash\u014d \u00e8 sepolto accanto a lui nel Gich\u016b-ji, in quanto espresse questo desiderio alla fine della sua vita."}
{"id": "1104189", "revid": "1862310", "url": "https://it.wikipedia.org/wiki?curid=1104189", "title": "Monte Iffit", "text": "Il monte Iffit (groenlandese: Iffit Qaqqaat) \u00e8 una montagna della Groenlandia di 1488\u00a0m. Si trova a 60\u00b030'N 44\u00b035'O; appartiene al comune di Kujalleq."}
{"id": "1104192", "revid": "599013", "url": "https://it.wikipedia.org/wiki?curid=1104192", "title": "Zsw", "text": ""}
{"id": "1104197", "revid": "1862310", "url": "https://it.wikipedia.org/wiki?curid=1104197", "title": "Monte Ippissuasiip", "text": "Il monte Ippissuasiip (groenlandese: Ippissuasiip Qaqqaa) \u00e8 una montagna della Groenlandia di 1376\u00a0m. Si trova a 60\u00b025'N 44\u00b049'O; appartiene al comune di Kujalleq."}
{"id": "1104198", "revid": "599013", "url": "https://it.wikipedia.org/wiki?curid=1104198", "title": "Zzv", "text": ""}
{"id": "1104201", "revid": "28592", "url": "https://it.wikipedia.org/wiki?curid=1104201", "title": "Mare di Azov", "text": ""}
{"id": "1104203", "revid": "287204", "url": "https://it.wikipedia.org/wiki?curid=1104203", "title": "Fratelli Manakis", "text": "Biografia.\nNati ad Avdella, ora in Grecia, ma all'epoca nel wilaya ottomano di Monastir (antico nome di Bitola), sono due pionieri del cinema balcanico. Vissero la loro vita prevalentemente nel nord della Grecia attuale (Avdela, Bitola, Salonicco).\nDurante un viaggio a Londra, Iannaki acquist\u00f2 una macchina da presa (Bioscope camera numero 300) con cui, una volta tornato in patria, realizz\u00f2 insieme a Milton molti film documentari sugli eventi storici e sulla vita quotidiana di molte zone dei Balcani."}
{"id": "1104204", "revid": "1862310", "url": "https://it.wikipedia.org/wiki?curid=1104204", "title": "Issuttussoq", "text": "L'Issuttussoq \u00e8 una montagna della Groenlandia di 1457\u00a0m. Si trova a 60\u00b011'N 44\u00b022'O; appartiene al comune di Kujalleq."}
{"id": "1104211", "revid": "767487", "url": "https://it.wikipedia.org/wiki?curid=1104211", "title": "Gary Stevens (calciatore 1962)", "text": "Carriera.\nDifensore dotato anche di caratteristiche da centrocampista, Gary Stevens, nato in un sobborgo di Londra, entr\u00f2 a 16 anni nelle giovanili del Brighton, il club con il quale esord\u00ec in Prima Divisione (a quei tempi la squadra di Brighton stava vivendo il miglior periodo della sua storia e disput\u00f2 sei campionati consecutivi nella massima serie) e con il quale disput\u00f2 due finali di Coppa d'Inghilterra, nel 1982 e nel 1983, segnando un goal nell'ultima ma perdendole entrambe.\nNel 1983 si trasfer\u00ec al e, al termine della sua prima stagione con la squadra londinese, vinse subito la Coppa UEFA, nella doppia finale contro i belgi dell'Anderlecht. Quel trofeo fu l'unico vinto da Gary Stevens, che gioc\u00f2 anche un'ulteriore finale di Coppa d'Inghilterra, persa 2-3 contro lo sfavorito e meno titolato Coventry.\nNel 1990 Stevens si trasfer\u00ec al , ma non ebbe modo di giocare molto, per via dei postumi di un infortunio che lo costrinsero a un precoce ritiro (30 anni) nel 1992. Il giocatore infatti non si era mai ripreso da un infortunio al ginocchio causatogli nel 1988 da un duro intervento di Vinnie Jones.\nIn Nazionale inglese, Gary Stevens gioc\u00f2 7 incontri tra il 1984 ed il 1986. Fu tra i 22 selezionati da Bobby Robson per la spedizione inglese al in Messico, della quale, per un curioso caso che cre\u00f2 abbastanza confusione tra i cronisti stranieri, faceva parte anche un suo omonimo, Michael Gary Stevens (che all'epoca militava nell').\nDopo il ritiro, Gary Stevens ha intrapreso la carriera televisiva, lavorando inizialmente come presentatore per il canale Sky Sports. Nel gennaio 2013 \u00e8 diventato assistente allenatore dello Sligo Rovers. Nell'agosto 2014 \u00e8 stato ingaggiato come capo allenatore dell'Army United, formazione militante nella Thai Premier League."}
{"id": "1104212", "revid": "599013", "url": "https://it.wikipedia.org/wiki?curid=1104212", "title": "Gary Stevens", "text": ""}
{"id": "1104213", "revid": "228587", "url": "https://it.wikipedia.org/wiki?curid=1104213", "title": "Forca", "text": ""}
{"id": "1104217", "revid": "1729295", "url": "https://it.wikipedia.org/wiki?curid=1104217", "title": "Gabriele Ferretti (beato)", "text": "Biografia.\nNasce nella nobile famiglia anconetana dei Ferretti, dal conte Liverotto e dalla dama Alvisia. A 18 anni entra nell'Ordine dei Frati Minori francescani nel convento anconetano presso la chiesa di San Francesco ad Alto, lasciando le enormi ricchezze della sua famiglia d'origine ed inizia a studiare filosofia e teologia con ottimi risultati. \nSecondo la tradizione aveva spesso apparizioni della Madonna e con la sua benedizione cur\u00f2 molti ammalati. Nel 1425 fu nominato guardiano del convento di Ancona e, nel 1434, vicario provinciale. Fond\u00f2 i conventi di Santa Maria delle Grazie a San Severino Marche, San Nicol\u00f2 ad Ascoli Piceno e della Santissima Annunziata ad Osimo.\nSan Giacomo della Marca, mentre predicava in Bosnia, chiese l'ausilio del suo amico Gabriele, ma il Consiglio municipale di Ancona, nella seduta del 22 febbraio 1438, chiese al papa Eugenio IV di far rimanere il frate nella citt\u00e0, riconoscente delle sue virt\u00f9 e delle sue preghiere; il pontefice accolse la richiesta della citt\u00e0. Nel 1449 fra' Gabriele lasci\u00f2 l'incarico di vicario provinciale per ritornare in Ancona come superiore del convento di San Francesco ad Alto, fino al 1452.\nLa sua vita continu\u00f2 comunque a rimanere all'interno del monastero, dove mor\u00ec nel 1456; San Giacomo della Marca diresse l'elogio funebre davanti al Senato ed al popolo anconitano. Le sue spoglie ebbero un'umile sepoltura, nella nuda terra, a sinistra della porta dell'adiacente chiesa di San Francesco ad Alto; nel 1489 il corpo fu traslato in un sepolcro marmoreo fatto scolpire dalla sorella Paolina Ferretti, posto accanto all'altare della chiesa. Questo sepolcro \u00e8 oggi conservato nel Museo Diocesano di Ancona. \nNumerosi miracoli avvennero per intercessione del frate Gabriele, che il 9 settembre 1753 venne proclamato beato da papa Benedetto XIV; egli viene festeggiato il 12 novembre.\nDopo la secolarizzazione della chiesa e la sua trasformazione in ospedale militare, il corpo del beato venne traslato il 14 maggio 1862 nella \"Cripta dei Protettori\" del duomo di Ancona e successivamente, il 30 gennaio 1943, nella chiesa di San Giovanni Battista, affidata a quegli stessi frati minori fra i quali il Beato Ferretti svolse tutto il suo servizio sacerdotale."}
{"id": "1104230", "revid": "767487", "url": "https://it.wikipedia.org/wiki?curid=1104230", "title": "Classe Yuniy Partizan", "text": "Le unit\u00e0 appartenenti alla classe Yuniy Partizan (progetto 740 secondo la classificazione russa) sono piccole navi da trasporto costruite in Romania negli anni settanta.\nUtilizzo.\nQueste navi, costruite in 22 esemplari, sono utilizzate principalmente in campo civile. Tuttavia, due di queste hanno un impiego militare.\nLe due unit\u00e0 utilizzate dalla marina militare russa, \"Pechora\" ed \"Ufa\", vengono usate per il supporto logistico della flotta.\nLa \"Pechora\" \u00e8 entrata in servizio nel 1976 ed \u00e8 oggi operativa nella Flotta del Nord.\nLa \"Ufa\" \u00e8 entrata in servizio nel 1977 ed \u00e8 attiva nell'oceano Pacifico. Viene utilizzata per scopi civili dal 1992, ma rimane a disposizione della marina per i casi di necessit\u00e0.\nCollegamenti esterni.\nLa classe Yuniy Partizan su warfare.ru"}
{"id": "1104260", "revid": "339392", "url": "https://it.wikipedia.org/wiki?curid=1104260", "title": "Enrico Cornelio Agrippa", "text": ""}
{"id": "1104264", "revid": "486946", "url": "https://it.wikipedia.org/wiki?curid=1104264", "title": "Muammar al-Gaddafi", "text": ""}
{"id": "1104266", "revid": "125097468", "url": "https://it.wikipedia.org/wiki?curid=1104266", "title": "Privilegium Othonis", "text": "Il Privilegium Othonis, detto anche Privilegium Ottonianum o Diploma Ottonianum (in italiano, rispettivamente: \"Privilegio di Ottone\", \"Privilegio Ottoniano\" e \"Diploma Ottoniano\") \u00e8 un atto promulgato a Roma il 13 febbraio del 962 da Ottone I, da poco incoronato imperatore del Sacro Romano Impero. In esso si stabiliva che l'elezione papale dovesse avvenire soltanto con il consenso dell'Imperatore del Sacro Romano Impero e alla presenza di suoi rappresentanti.\nL'autenticit\u00e0 del contenuto del documento, molto discussa, sembra certa, anche se la versione attualmente esistente, conservata nell'Archivio Segreto del Vaticano, sembra essere soltanto un duplicato dell'originale, che probabilmente \u00e8 andato perduto.\nSituazione \"ante quem\".\nCon le donazioni carolinge dell'VIII secolo la Santa Sede era diventata proprietaria di vasti territori, dall'Italia centrale alla pianura padana. Tuttavia, il controllo effettivo del Papato sui propri territori fu tutt'altro che concreto, infatti alla met\u00e0 del X secolo il pontefice controllava solamente l'area di Roma e alcune citt\u00e0 del Lazio centro-settentrionale. Gli altri territori erano formalmente parte del \"Regnum Italicum\", sotto la corona del sassone Ottone I dal 951. L'unico che poteva ristabilire le prerogative della Sede Apostolica era Ottone stesso. Nel 962 Papa Giovanni XII invit\u00f2 Ottone a Roma. Il 2 febbraio Ottone venne incoronato imperatore del Sacro Romano Impero. Pochi giorni dopo i due stabilirono quali concessioni reciproche accordarsi.\nContenuti.\nI due sovrani confermarono la validit\u00e0 della \"Constitutio romana\" del monarca carolingio Lotario I dell'824. Convennero quindi che l'elezione papale dovesse avvenire soltanto con il consenso dell'Imperatore del Sacro Romano Impero e alla presenza di suoi rappresentanti; inoltre, Ottone attribu\u00ec a se stesso reali diritti di sorveglianza, anche militare, sulla citt\u00e0 di Roma. Ottone si impegnava peraltro a riconoscere tutte le donazioni elargite da Pipino il Breve (la \"Promissio Carisiaca\" del 754), anche se i territori oggetto delle donazioni sarebbero rimasti sotto la tutela imperiale.\nSviluppi.\nL'anno seguente, Giovanni XII trad\u00ec il patto di alleanza con l'Imperatore. Scoperto, si diede alla fuga. Ottone convoc\u00f2 un sinodo in San Pietro. Al sinodo, che si tenne il 6 novembre, l'imperatore introdusse una clausola al \"Privilegium\", secondo la quale nessun futuro papa avrebbe potuto essere eletto senza il beneplacito del sovrano regnante (mentre nella prima stesura del documento il beneplacito imperiale poteva giungere anche ad elezione avvenuta).\nLa riconferma.\nIl \"Privilegium\" fu riconfermato attraverso il \"Diploma Heinricianum\", stipulato il giorno di Pasqua del 1020 tra il papa Benedetto VIII (1012\u20131024) e l'Imperatore Enrico II (1002\u20131024) a Bamberga, in occasione della visita del papa alla citt\u00e0.\nHanns Leo Mikoletzky lo definisce un \"documento spesso sopravvalutato\" e afferma che Enrico non sarebbe stato eccessivamente interessato dal problema delle sue numerose condizioni vincolanti. \"Questo perch\u00e9 il contesto di questi privilegi va preso in forma rigida, la cui conferma era forse una questione di prestigio per il papato ma non pi\u00f9 un obbligo esaltante per il sovrano di Germania. Il riconoscimento della propriet\u00e0 della Chiesa e dei diritti che trovarono qui espressione sarebbe sicuramente stato preteso da parte della Curia in caso di emergenza sul piano di conferme precedenti senza questo gesto da parte di Enrico\".\nL'abolizione del Privilegio.\nNei decenni successivi alcuni pontefici, a partire da Leone IX, avviarono una riforma della Chiesa e, di conseguenza, si opposero al \"Privilegium\", in quanto ne limitava l'autonomia. Esso fu abolito da Niccol\u00f2 II nel Concilio lateranense del 1059: il papa eman\u00f2 la bolla \"In nomine Domini\" con il quale venne stabilito che, da allora in poi, l'elezione del pontefice sarebbe stata una prerogativa esclusiva di un collegio di cardinali, riuniti in Conclave. L'abolizione del \"Privilegio\" fu alla base del duro scontro che contrappose la Chiesa e l'impero dal 1076 al 1122: la lotta per le investiture.\nPontefici nominati in base al \"Privilegium Othonis\".\n132. Leone VIII (963-64 e 964-65)\n133. Giovanni XIII (965-972)\n134. Benedetto VI (972-74)\n135. Benedetto VII (974-983)\n136. Giovanni XIV (983-84)\n137. Giovanni XV (985-996)\n138. Gregorio V (996-999)\nAntipapa Giovanni XVI (997-98)\n139. Silvestro II (999-1003)\n149. Clemente II (1046-47)\n151. Damaso II (luglio-agosto 1048)\n152. San Leone IX (1049-1054)\n153. Vittore II (1054-57)\n155. Niccol\u00f2 II (1058-1061)."}
{"id": "1104277", "revid": "125483343", "url": "https://it.wikipedia.org/wiki?curid=1104277", "title": "De rustica progenie, semper villana fuit", "text": "\" De rustica progenie, semper villana fuit \" \u00e8 un detto popolare di dubbia e incerta origine.\nStarebbe per indicare, in tono dispregiativo ma scorretto, che \u00abColui che discese da stirpe rustica, rimase sempre un individuo rozzo\u00bb.\nIn realta' l'Enciclopedia Treccani nel definire il termine villano ne attribuisce l'origine all' \" abitante della villa \" , cio\u00e8 della campagna."}
{"id": "1104280", "revid": "38120", "url": "https://it.wikipedia.org/wiki?curid=1104280", "title": "Tomb Raider (film)", "text": ""}
{"id": "1104283", "revid": "1965277", "url": "https://it.wikipedia.org/wiki?curid=1104283", "title": "Louis Ren\u00e9 Tulasne", "text": "I suoi studi superiori da prima si orientarono su legge, presso l'universit\u00e0 di Poitiers, ma in seguito riprese gli studi di botanica. Ebbe l'opportunit\u00e0 di fare da giovane assistente al famoso botanico Augustin de Saint-Hilaire (1779 \u2013 1853), lo segu\u00ec in Sud America dove studiarono la flora del Brasile. Dal 1842 al 1872 lavor\u00f2 come biologo presso il Museo di Storia Naturale di Parigi.\nEgli \u00e8 famoso per i suoi studi in micologia. La sua ricerca con l'uso del microscopio, permise di comprendere i complessi meccanismi di sviluppo e riproduzione dei funghi parassiti. Introdusse il concetto di pleomorfismo, dove varie specie di funghi mutano completamente il loro aspetto in dipendenza del substrato di crescita. Vari generi di funghi son stati dedicati al suo nome del botanico, come i generi \"Tulasneina\" e \"Tulasnella\". Tulasne fu il primo a descrivere il ciclo di riproduzione del fungo \"Claviceps purpurea\" (chiamato anche Ergot) della segale nel 1853.\nTulasne pubblic\u00f2 oltre 50 opere di carattere botanico. Alcuni dei suoi migliori lavori furono redatti in collaborazione con il fratello Charles Tulasne (1816 \u2013 1884), tra queste l'opera \"Fungi hypogaei\" (1851) e l'opera in tre volumi \"Selecta fungorum carpologia\" (1861-64), quest'ultimo lavoro \u00e8 famoso per gli stupendi particolari delle illustrazioni create dal fratello."}
{"id": "1104284", "revid": "253269", "url": "https://it.wikipedia.org/wiki?curid=1104284", "title": "Robert Madison", "text": "Biografia.\nNato in Italia, \u00e8 figlio dell'attore statunitense Guy Madison. Ha vissuto per qualche anno a Los Angeles, dove ha partecipato ai corsi di recitazione tenuti da John Kirby e lavorato nella soap opera \"Il tempo della nostra vita\".\nSi diploma alla \"Scuola di recitazione Mario Riva\" nel 1989. Dal 1994 al 2006 lavora in tourn\u00e9e teatrali in Italia diretto da registi quali Giuseppe Patroni Griffi, Luigi Squarzina e Roberto Guicciardini e recitando al fianco di Alida Valli e Giustino Durano.\nNel 1989 debutta in televisione con la serie tv \"Classe di ferro\", regia di Bruno Corbucci, e l'anno successivo sul grande schermo con il film \"Basta! Ci faccio un film\", regia di Luciano Emmer. Tra gli altri suoi lavori cinematografici: \"Il cartaio\" (2004) e \"La terza madre\" (2007), entrambi diretti da Dario Argento, Forever Blues diretto da Franco Nero e \"La seconda notte di nozze\" (2005), regia di Pupi Avati.\nNumerose le fiction tv in cui ha lavorato, tra cui: il film tv \"Amiche davvero!!\", regia di Marcello Cesena, le soap opera \"Un posto al sole\" e \"Vivere\", la miniserie tv \"Il maresciallo Rocca 5\", le serie tv \"Capri\", \"Carabinieri 6\", regia di Sergio Martino, e \"Distretto di Polizia 7\", la sit-com \"7 vite\", e la miniserie tv \"Rex\", diretta da Marco Serafini. Nel 2008-2009 \u00e8 tra gli interpreti della soap-opera di Canale 5, \"Centovetrine\". Nel 2010 recita con Bud Spencer in una puntata della serie Tv di Canale 5 \"I delitti del cuoco\".\nNel 2011 fa parte del cast della serie tv \"Un amore e una vendetta\" al fianco di Alessandro Preziosi e nel 2012 \u00e8 in \"Il restauratore\", dove interpreta il ruolo di Giordano."}
{"id": "1104288", "revid": "2196166", "url": "https://it.wikipedia.org/wiki?curid=1104288", "title": "Porta Napoli (Lecce)", "text": "Porta Napoli \u00e8 una porta cittadina ad arco di trionfo di Lecce, che segna l'entrata nel centro storico della citt\u00e0 insieme alle altre due porte esistenti Porta San Biagio e Porta Rudiae. Si trova in prossimit\u00e0 di piazzetta Arco di Trionfo.\nStoria.\nLa porta, edificata nel 1548 in onore di Carlo V che aveva fatto realizzare le opere di fortificazione in difesa della citt\u00e0, sorge nel sito dell'antica Porta San Giusto. Fu voluta dalla cittadinanza e da Ferrante Loffredo, preside della provincia di Terra d'Otranto, per celebrare in maniera emblematica il potere e l'Impero di Carlo V d'Asburgo. Fu cos\u00ec chiamata perch\u00e9 era la strada porta da cui si intraprendeva la via consolare per Napoli.\nDescrizione.\nLa porta, privata dei tratti di mura che la fiancheggiavano dopo i rifacimenti ottocenteschi della cinta muraria cittadina, fu probabilmente progettata dall'architetto militare Gian Giacomo dell'Acaya. L'arco possiede un solo fornice a tutto sesto ed \u00e8 affiancato da due colonne corinzie per lato, che sorreggono un frontone triangolare, al centro del quale \u00e8 presente lo stemma imperiale asburgico di Carlo V. Nella decorazione del frontone sono inoltre presenti raffigurazioni di cannoni e armature, che ricordano gli archi di trionfo romani. Nella parte centrale, sotto il frontone, un'iscrizione inneggia al sovrano Carlo V, elogiato inoltre come sterminatore dei turchi, in collegamento all'aiuto militare fornito ai suoi possedimenti in Terra d'Otranto contro le incursioni turche.\nL'epigrafe dedicatoria si traduce: All'Imperatore Cesare Carlo V, augusto trionfatore, nelle Indie, nelle Gallie ed in Africa; soggiogatore dei cristiani ribelli, spavento e sterminio dei Turchi; propagatore della religione cristiana in tutto il mondo con le opere e con i consigli; essendo al governo di questa provincia Ferrante Loffredo, che seppe tener lontani da i lidi del Salento e della Japigia i Turchi ed i nemici dell'impero; l'Universit\u00e0 ed il popolo leccese riconoscente dedic\u00f2 quest'arco alla grandezza e maest\u00e0 di Lui, l'anno 1548.\nL'area promiscua a Porta Napoli \u00e8 stata interessata da scavi archeologici, condotti dall'Universit\u00e0 del Salento, che hanno messo in luce differenti sepolture ricche di corredo funebre di et\u00e0 messapica."}
{"id": "1104291", "revid": "1543377", "url": "https://it.wikipedia.org/wiki?curid=1104291", "title": "Salonicco (unit\u00e0 periferica)", "text": "L'unit\u00e0 periferica di Salonicco () \u00e8 una delle sette unit\u00e0 periferiche in cui \u00e8 divisa la periferia della Macedonia Centrale. Il capoluogo \u00e8 la citt\u00e0 di Salonicco.\nConfina con le unit\u00e0 periferiche di Kilkis a nord, Serres a nordest, Calcidica a sud, Emazia ad ovest e Pella a nordovest.\nPrefettura.\nSalonicco era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Salonicco era suddivisa in quarantatr\u00e9 comuni e due comunit\u00e0."}
{"id": "1104292", "revid": "2039709", "url": "https://it.wikipedia.org/wiki?curid=1104292", "title": "Re di Romania", "text": "Re dei rumeni o Re di Romania (in rumeno: \"Regele Rom\u00e2nilor\", \"Regele Rom\u00e2niei\") fu il titolo ufficiale del sovrano del Regno di Romania dal 1881 al 1947, quando la monarchia fu abolita e al suo posto venne instaurato un governo di matrice comunista filo-sovietico.\nStoria.\nDal 1862 lo stato era chiamato Principato di Romania, dopo che gli stati vassalli dell'Impero Ottomano Valacchia e Moldavia erano stati uniti nel 1859 con Alessandro Giovanni Cuza come \"Principe di Romania\" o Domnitor. Cuza era divenuto principe dei principati ancora divisi nel 1859. Fu deposto nel 1866 dal Parlamento della Romania, che invit\u00f2 un principe tedesco della famiglia Hohenzollern, Carlo, a divenire il nuovo principe di Romania.\nL'indipendenza della Romania dagli Ottomani fu riconosciuta nel 1878 al Congresso di Berlino; il principato divenne un regno nel 1881, con il Principe Carlo come Re Carlo I.\nQuella di Romania fu una monarchia costituzionale per la gran parte della sua esistenza, con l'eccezione degli anni dal 1938 al 1939, quando Carlo II depose il governo e istitu\u00ec una dittatura reale.\nNel 1927, re Ferdinando mor\u00ec lasciando il Paese al Principe bambino Michele, infatti nonostante suo padre Carlo fosse in vita, quest'ultimo non desiderava regnare, ed era pertanto spesso all'estero, in viaggio per l'Europa. Il primo regno di Michele dur\u00f2 solo tre anni, perch\u00e9 il padre torn\u00f2 in patria e accett\u00f2 il titolo di sovrano.\nDopo dieci anni di regno, Carlo II rinunci\u00f2 al titolo reale per lasciare la Romania e sposare Elena Lupescu, con la quale si stabil\u00ec in Portogallo; non torn\u00f2 mai pi\u00f9 nel suo Paese.\nNel 1944, durante il secondo regno di Michele, le forze sovietiche si avvicinarono al confine orientale della Romania. Nonostante l'allineamento politico con le Forze dell'Asse e l'alleanza con i nazisti, favorita dalla politica di Ion Antonescu, inizi\u00f2 presto l'occupazione sovietica. Nel dicembre del 1947 Michele dovette abdicare e lasciare la nazione, i comunisti annunciarono cos\u00ec l'abolizione della monarchia.\nPretendenti al trono di Romania (dal 1947).\nRamo discendente da Michele I.\nIl 30 dicembre 2007, re Michele ha designato la propria figlia Margherita erede al trono di Romania con il titolo di \"principessa ereditaria di Romania\" e \"custode della Corona rumena\". In quella stessa occasione, Michele I ha anche chiesto al Parlamento rumeno, in caso di ripristino della monarchia, di abolire la legge di successione salica prevista dalla costituzione del 1923, cos\u00ec da ammettere la successione femminile. Il 2 marzo 2016, re Michele lasci\u00f2 alla figlia la reggenza del regno e si ritir\u00f2 a vita privata. Alla morte del padre Margherita assunse il titolo di Custode della Corona di Romania.\nRamo discendente da Carlo II.\nAlla morte di re Carlo II, avvenuta il 4 aprile 1953, Carol Lambrino, figlio nato dal matrimonio tra l'allora principe Carlo e Zizi Lambrino, rivendic\u00f2 il diritto di ereditare alcune delle propriet\u00e0 di suo padre. Poich\u00e9 il matrimonio tra i suoi genitori era stato dichiarato nullo dalla Corte Suprema della Romania per ordine di re Ferdinando I, Carol dovette dimostrare che era figlio legittimo di suo padre, nato da un matrimonio legittimo. Il 2 aprile 1955 una corte portoghese stabil\u00ec che Carol era il legittimo figlio primogenito di Carlo II ma nonostante questo pi\u00f9 volte Michele, il fratellastro minore, ricorse in appello contro la sentenza perdendo sempre.\nCarol Lambrino, essendo dunque il legittimo figlio maggiore di re Carlo II, sarebbe da considerare un legittimo pretendente al trono con pi\u00f9 diritto di Michele. Inoltre Paul-Philippe Hohenzollern, figlio di Carol Lambrino, rivendic\u00f2 in seguito per s\u00e9 la successione al trono affermando che il matrimonio del principe Carlo e Zizi Lambrino, tenutosi in una chiesa ortodossa di Odessa, non \u00e8 mai stato annullato dalla Chiesa ortodossa, rendendo cos\u00ec di fatto nulli i matrimoni successivi di Carlo."}
{"id": "1104297", "revid": "767487", "url": "https://it.wikipedia.org/wiki?curid=1104297", "title": "Vai avanti tu che mi vien da ridere", "text": "Vai avanti tu che mi vien da ridere \u00e8 un film del 1982 diretto da Giorgio Capitani.\nTrama.\nIl commissario Pasquale Bellachioma \u00e8 un volenteroso poliziotto che insieme al fido Cavicchioli cerca di distinguersi per impegno e dedizione al servizio, ma a causa della sua goffaggine non ne azzecca una. Un giorno l'ex moglie, risposatasi con un musicista di nome Gianni, prima di partire per la sua seconda luna di miele gli affida il suo cane San Bernardo e il loro figlio adolescente.\nIl commissario riceve la notizia che \u00e8 stato trasferito a San Vito Alto, un paese in provincia di Trento, descritto dall'appuntato di turno come una sorta di avamposto siberiano. Il trasferimento deve essere effettuato in giornata, ma Bellachioma viene a sapere che l'indomani verr\u00e0 a Roma lo sceicco Abadjan, che ha gi\u00e0 subito numerosi attentati (da cui \u00e8 sopravvissuto sempre per un colpo di fortuna) ad opera di un misterioso killer che ha ucciso qualunque testimone dei suoi delitti: unico sopravvissuto \u00e8 la transessuale Andrea.\nIl commissario ritarda con una scusa la partenza e decide di indagare privatamente sul caso. \u00c8 il primo a trovare Andrea, l'arresta e poi la protegge, per sfuggire al killer del magnate del petrolio, che \u00e8 anche sulle sue tracce. Stando insieme con lei se ne affeziona, ma non vuole ammetterlo. Andrea se ne accorge e gli rivela che non \u00e8 un uomo, ma \u00e8 una donna a tutti gli effetti: si \u00e8 finta un travestito solo per sfuggire al killer. Il suo vero nome \u00e8 Andrea Maria Richter ed \u00e8 nata a Lugano, in Svizzera.\nIl petroliere giunge a Roma protetto da un enorme servizio di sicurezza, ma l'assassino \u00e8 comunque riuscito ad entrare a Villa Borghese, dove si tiene il ricevimento in suo onore. Bellachioma, con un intervento fortuito ma tempestivo, riesce a salvargli la vita. Di conseguenza il suo trasferimento viene annullato e il commissario viene premiato con una medaglia: adesso pu\u00f2 finalmente vivere con la sua amata.\nColonna sonora.\nIn una scena del film si sente chiaramente una parte del tema principale del film \"Poliziotto superpi\u00f9\", composto da Carmelo e Michelangelo La Bionda."}
{"id": "1104298", "revid": "2065965", "url": "https://it.wikipedia.org/wiki?curid=1104298", "title": "Nicola Bonifacio Logroscino", "text": "Biografia.\nNel giugno del 1714 fu ammesso assieme al fratello minore Pietro al Conservatorio di Santa Maria di Loreto di Napoli, dove fu allievo di Giovanni Veneziano e Giuliano Perugino. Logroscino rimase nella scuola sino al 1727; durante questo periodo ricopr\u00ec probabilmente il posto di \"mastricello\". Il 1\u00ba ottobre 1727 ambedue i fratelli furono espulsi con un decreto emesso dai governatori del conservatorio \"per alcune loro male qualit\u00e0\" (per aver tenuto un comportamento non adeguato). Pietro fu tuttavia riammesso, non per\u00f2 il fratello. Nel maggio 1728 Nicola divent\u00f2 organista presso l'arcivescovato di Conza, posto che tenne sino al giugno del 1731, quando torn\u00f2 a Napoli per sposarsi nel novembre dello stesso anno.\nNel 1730 abbiamo la sua prima composizione, ossia l'oratorio \"Il mondo trionfante nella concezione di Maria sempre Vergine\", rappresentato nei pressi di Brno alla corte del cardinale von Schrattenbach. Nel 1735 fu messa in scena al Teatro della Pace di Napoli la sua prima opera buffa, \"Lo creduto infedele\". Seguirono altre due lavori comici, \"Tanto ben che male\" e \"Il vecchio marito\", ma il suo primo grande successo fu nel 1738 a Roma al Teatro delle Dame con il dramma \"Il Quinto Fabio\". Da questo momento in poi inizier\u00e0 un'intensa attivit\u00e0 operistica, nella quale scriver\u00e0 un copioso numero di opere comiche, soprattutto per il Teatro dei Fiorentini e il Teatro Nuovo della citt\u00e0 partenopea. La sua fama inizi\u00f2 a declinare dal 1757-58, quando Niccol\u00f2 Piccinni prese il suo posto di \"compositore preferito\" nell'ambito dell'opera buffa napoletana. Il 1\u00ba settembre 1758 si trasfer\u00ec a Palermo per andare a occupare la posizione prestigiosa di maestro di cappella al collegio dei Figliuoli dispersi, succedendo nell'incarico a P. Savoia.\nConcluse la sua ventennale attivit\u00e0 di operista con il dramma giocoso \"La gelosia\", lavoro che and\u00f2 scena postumo nell'autunno del 1765, dato che il compositore mor\u00ec tra 30 novembre 1764 e il 12 gennaio 1765.\nConsiderazioni sull'artista.\nLa sua vita presenta tuttora molte parti oscure proprio perch\u00e9 non \u00e8 stato ancora effettuato un accurato studio sulla sua biografia. Logroscino fu sempre considerato un importante compositore d'opere, soprattutto comiche. La sua inizi\u00f2 a crescere da dopo il 1738 e il genio operistico tra il 1744, quando mor\u00ec Leonardo Leo, e il 1754, quando Piccinni inizi\u00f2 a imporsi nei teatri operistici napoletani, non ebbe rivali a Napoli.\nTutt'oggi la sua musica deve essere ancora in gran parte riportata alla luce, quindi non \u00e8 possibile ancora tracciare una valutazione del suo stile.\nLavori.\nOpere.\nSono note 43 opere di Logroscino; l'anno e la citt\u00e0 si riferiscono alla prima rappresentazione."}
{"id": "1104299", "revid": "1543377", "url": "https://it.wikipedia.org/wiki?curid=1104299", "title": "Damien Sargue", "text": "Biografia.\nI genitori di Damien divorziarono quando lui aveva soltanto un anno e sua madre si trasfer\u00ec con lui e suo fratello Julien in Normandia. Il suo esordio vero e proprio risale all'et\u00e0 di 8 anni, quando sua madre lo iscrisse all'Ecole des vari\u00e9t\u00e9s, a Caen, anche se all'epoca Damien sognava di fare J\u016bd\u014d. La decisione si rivel\u00f2 invece giusta, poich\u00e9 nel giro di poco tempo Damien si appassion\u00f2 alla musica e al canto, materie in cui gi\u00e0 eccelleva nonostante la tenera et\u00e0.\nIl debutto negli anni novanta \u00e8 legato alla partecipazione di Damien ad un concorso televisivo presentato da Jean-Pierre Foucault, \"Les num\u00e9ros 1 de demain\", trasmissione della celebre emittente francese Sacr\u00e9e Soir\u00e9e. Per sei settimane consecutive Damien fu il pi\u00f9 votato dal pubblico.\nData la notevole popolarit\u00e0 di Damien, i suoi produttori discografici videro in lui un futuro talento. Nel 1991, Damien, che aveva 10 anni, incise il suo primo singolo: \"Emm\u00e8ne-moi\". I suoi genitori volevano che desse la priorit\u00e0 agli studi, cos\u00ec attese la maggiore et\u00e0. Damien continu\u00f2 ugualmente a cantare e a partecipare regolarmente a concorsi nel sud della Francia, durante le vacanze scolastiche. Di particolare rilievo \u00e8 stato il concorso di canzone francese a Cannes.\nLa sua vita prese una svolta nel 1996 quando mand\u00f2 una cassetta a diversi \"casting\". Prese parte ad un'audizione a Parigi per \"Notre-Dame de Paris\", dato che Luc Plamondon e Riccardo Cocciante erano in cerca di controfigure per il loro spettacolo. Nessuno, all'epoca, poteva immaginare il grande successo che avrebbe avuto il musical, e Damien iniziava ormai a muovere i primi passi tra i grandi. Abbandon\u00f2 quindi gli studi all'et\u00e0 di 16 anni.\nSvolse il ruolo di controfigura di Febo e Gringoire, interpretati rispettivamente da Patrick Fiori e Bruno Pelletier. Non era un ruolo primario, ma gli permise di confrontarsi con la realt\u00e0 di scena e di esibirsi pi\u00f9 di un centinaio di volte.\nLa sua interpretazione fu convincente poich\u00e9 G\u00e9rard Louvin e Daniel Moyne, futuri produttori di \"Romeo e Giulietta\", videro in Damien il Romeo ideale. Cos\u00ec, a gennaio 2001, Damien Sargue monta al fianco di C\u00e9cilia Cara (Giulietta) sulla scena del Palazzo dei Congressi di Parigi per la prima di una lunga serie di rappresentazioni dello spettacolo scritto e composto da G\u00e9rard Presgurvic, ispirato all'opera di William Shakespeare, e applaudito da un milione di spettatori solo nel primo anno.\nNel 2004, desideroso di iniziare una carriera solista, Damien Sargue ha registrato tre singoli che sono stati trasmessi alla radio. \"Merci\" e \"Elle vient quand elle vient\" non hanno riscontrato lo stesso successo sperato dalla sua casa discografica, la Universal Music, e l'album non \u00e8 stato registrato. \nOggi, Damien Sargue non interpreta pi\u00f9 il ruolo di Romeo.\nEd \u00e8 stato legato sentimentalmente, anche in matrimonio con la seconda interprete di Giulietta, Joy Esther.\nNel 2013, Damien fa parte del casting di Ballando con le stelle in Francia.\nNel 2014, integra il band \"Latin Lovers\" con Julio Inglesias Jr e Nuno Resende. Interpreta \"Pi\u00f9 bella cosa\" di Eros Ramazzotti."}
{"id": "1104301", "revid": "767487", "url": "https://it.wikipedia.org/wiki?curid=1104301", "title": "L'onorevole con l'amante sotto il letto", "text": "L'onorevole con l'amante sotto il letto \u00e8 un film commedia del 1981 diretto da Mariano Laurenti.\nTrama.\nAnna Vinci \u00e8 un'insegnante in una scuola privata di Milano. A causa di alcuni alunni, entra in contrasto con il preside della scuola la quale la licenzia. Per farsi riassumere decide di andare a Roma a trovare l'onorevole Battistoni con il quale precedentemente ha avuto una relazione. A causa di un malinteso della segretaria Sgarbozzi, l'insegnante sar\u00e0 inviata nella villa dell'onorevole, da dove lo stesso cercher\u00e0 di nasconderla alla rigida moglie."}
{"id": "1104302", "revid": "1573940", "url": "https://it.wikipedia.org/wiki?curid=1104302", "title": "Turtur brehmeri", "text": "La tortora boschereccia testazzurra (Turtur brehmeri ) \u00e8 un uccello della famiglia dei Columbidi diffuso nelle regioni occidentali e centrali dell'Africa sub-sahariana.\nDescrizione.\nL'uccello \u00e8 di misura media, fino a 25\u00a0cm di lunghezza. Il piumaggio presenta un colore variegato: come dice il nome la testa dell'uccello \u00e8 di colore azzurro con varie sfumature mentre il resto del corpo \u00e8 di un colore marroncino non troppo scuro; le zampe sono di colore rosso scuro.\nDistribuzione e habitat.\nLa tortora boschereccia testazzurra \u00e8 presente esclusivamente nei paesi dell'Africa Occidentale bagnati dal mare, vive nelle foreste pluviali di Sierra Leone, Angola, Liberia, Costa d'Avorio, Congo, Guinea Equatoriale, Repubblica Centrafricana, Guinea, Camerun, Gabon, Nigeria, Ghana e Togo.\nDato il suo grande areale (in gran diminuzione comunque) \u00e8 classificata come specie a basso rischio (\"Least Concern\").\nTassonomia.\nComprende le seguenti sottospecie:"}
{"id": "1104303", "revid": "165473", "url": "https://it.wikipedia.org/wiki?curid=1104303", "title": "Fenerbahce Istanbul", "text": ""}
{"id": "1104305", "revid": "729019", "url": "https://it.wikipedia.org/wiki?curid=1104305", "title": "Giovanni III di Trebisonda", "text": "Era figlio dell'imperatore Michele Comneno (che regn\u00f2 per un giorno nel 1341).\nBiografia.\nGiovanni visse gran parte della sua vita a Costantinopoli, dove suo padre viveva fino al 1297. Quando Michele divenne imperatore di Trebisonda per un giorno del 1341 e fu imprigionato dal Gran duca Giovanni, Enuco di Limnia, Giovanni si trovava ancora a Costantinopoli. Comunque nel 1342 i capi dello \"Sholaroi\", Niketas e Gregorio, andarono da lui e lo persuasero a venire con loro a Trebisonda ed prendere il potere. Con l'approvazione del governo bizantino, il gruppo usc\u00ec da Costantinopoli per Trebisonda, aiutato da Galee Genovesi che li portarono a destinazione. Dopo brevi ma intensi combattimenti, Giovanni cattur\u00f2 la citt\u00e0 il 4 settembre, anche aiutato da una rivolta popolare in suo favore. Dopo l'incoronamento, la deposta imperatrice Anna Anachoutlou fu impiccata e i suoi sostenitori nobili uccisi o costretti all'esilio.\nGiovanni III divenne un debole imperatore, a cui importavano solo divertimente, auto-indulgenza e lussuria. Non mostr\u00f2 alcun interesse nei confronti del padre, ancora prigioniero dal Granduca Giovanni l'Enuco. Nel 1344 Niketas marci\u00f2 su Limnia dove fece rilasciare Michele, che arrivato a Trebisonda prese il potere per la seconda volta.\nL'imperatore deposto fu trasferito dal padre a Costantinopoli, e dopo ad Adrianopoli nel 1345. Scapp\u00f2 da l\u00ec circa nel 1357 e and\u00f2 a Sinope, dove mor\u00ec nel 1362."}
{"id": "1104307", "revid": "767487", "url": "https://it.wikipedia.org/wiki?curid=1104307", "title": "Dio li fa poi li accoppia", "text": "Dio li fa poi li accoppia \u00e8 un film del 1982 diretto da Steno.\nTrama.\nA Brisignano, un paesino immaginario delle Marche, Don Celeste Restani, integerrimo parroco locale, \u00e8 benvoluto da tutti i paesani, compreso il salumiere Dario Ricciotti, che in una confessione gli dichiara la sua omosessualit\u00e0 chiedendo al sacerdote di unirlo in matrimonio con un tale Marco, suo amico. Il giorno di Carnevale, mentre \u00e8 in luogo isolato in campagna, Don Celeste rimane vittima di un'aggressione da parte di quattro ragazze in maschera, cui segue uno stupro. Una di queste, Paola Di Pietro, rimane incinta. Per il religioso sorge l'annoso dilemma se abbandonare la tonaca nera per sposare la ragazza oppure denunciarla, anche se ci\u00f2 susciterebbe uno scandalo e la conseguente scomunica. Il parroco accetter\u00e0 il figlio come figlio della colpa, pur non sposando la ragazza e continuando il suo compito sacerdotale.\nProduzione.\nIl film \u00e8 stato girato in Italia a Roma, Fiano Romano e Trevignano Romano e nei Paesi Bassi a Volendam e a Edam.\nDistribuzione.\nIl film usc\u00ec nelle sale italiane il 26 novembre 1982. Venne anche distribuito in Francia con il titolo \"Dieu les fait et les assemble\"."}
{"id": "1104310", "revid": "547034", "url": "https://it.wikipedia.org/wiki?curid=1104310", "title": "Do re mi... Five - Cantiamo con Five", "text": "Do re mi... Five \u2013 Cantiamo con Five \u00e8 il primo album di Cristina D'Avena, pubblicato da Five Record S.r.l. nel 1982 e distribuito da C.G.D. Messaggerie Musicali S.p.A. Per la durata l'album potrebbe essere considerato anche un Mini-LP.\nDescrizione.\nL'album contiene le sigle televisive e dei cartoni animati andate in onda su Canale 5 nel 1982. Si tratta inoltre, del primo album contenente sigle televisive cantate da Cristina D'Avena.\nLa copertina dell'album raffigura alcuni dei personaggi dei cartoni delle canzoni dell'album."}
{"id": "1104311", "revid": "767487", "url": "https://it.wikipedia.org/wiki?curid=1104311", "title": "Augustin de Saint-Hilaire", "text": "Pubblic\u00f2 in giovane et\u00e0 delle memorie di botanica. Dal 1816 al 1822, e ancora nel 1830, viaggi\u00f2 nell'America del Sud e in particolare nel sud e al centro del Brasile. Le osservazioni su quella esuberante flora gli permisero di pubblicare parecchie opere su questo tema. Venne eletto corrispondente dell'Accademia delle scienze francese nel 1819, nel 1830 ne divenne membro al posto di Jean-Baptiste de Lamarck (1744-1829), nel 1835 ne divenne presidente. "}
{"id": "1104321", "revid": "767487", "url": "https://it.wikipedia.org/wiki?curid=1104321", "title": "Tutti a squola", "text": "Tutti a squola \u00e8 un film del 1979 diretto dal regista Pier Francesco Pingitore, con Pippo Franco nel ruolo del protagonista.\nTrama.\nL'integerrimo prof. Filippo Bottini Detto Pippo \u00e8 un insegnante \"vecchia maniera\" in una scuola romana. Egli vorrebbe una scuola stile libro Cuore ma si scontra con la dura realt\u00e0 dell'insegnamento moderno ed in particolare con i fermenti degli anni settanta: scioperi, occupazioni, studenti armati, colleghe femministe. Travolto dagli eventi si trover\u00e0 sempre pi\u00f9 nel gorgo della contestazione post-sessantottina fino a diventare un corriere della droga. Verr\u00e0 arrestato ed incarcerato, ma grazie al rilascio su cauzione cui ha provveduto la sua collega Lalla, con la quale nel frattempo aveva intrapreso una relazione, riuscir\u00e0 a riscattarsi."}
{"id": "1104322", "revid": "119272952", "url": "https://it.wikipedia.org/wiki?curid=1104322", "title": "Match race", "text": "Il Match Race \u00e8 un termine inglese che definisce una gara velica tra due imbarcazioni assolutamente identiche. Il significato letterale del termine \u00e8 \u2018'regata combattimento'\u2019, che fa intendere quanto tale competizione sia un vero e proprio duello nel quale uno vince e l'altro perde.\nUn esempio sono le regate della Louis Vuitton Cup e della America's Cup, anche se queste condividono solo alcune caratteristiche del Match Race moderno.\nIl Match Race si differenzia dalle gare di flotta, alle quali partecipano sempre tre o pi\u00f9 barche. \nOltre al numero di imbarcazioni, a distinguere in modo macroscopico i due tipi di regata sono il modo di girare le boe (nel Match Race vengono lasciate a dritta) e la tattica; la diversa strategia \u00e8 dovuta al fatto che nelle regate di flotta a vincere \u00e8 in genere la barca pi\u00f9 veloce, mentre nel Match Race la barca vincente non sempre \u00e8 quella pi\u00f9 rapida bens\u00ec quella che riesce a lasciarsi alle spalle l'avversario sul quale si concentra tutta la gara. Pi\u00f9 generalmente quindi nelle gare di flotta l'attenzione \u00e8 riservata alle prestazioni della propria barca laddove nel Match Race si concentra quasi completamente all'avversario.\nIl Match Race.\nLa partenza.\nIl flight inizia con un segnale di attenzione da parte del Comitato di Regata emesso 10 minuti prima dell'effettivo segnale di partenza issando la bandiera. In molte regate non della massima serie questo tempo \u00e8 stato abbassato a 7 minuti per snellire i tempi ed accelerare al massimo. Un altro segnale verr\u00e0 fatto cinque minuti prima del via e indica il numero di match da disputare. Le due barche (una con una bandiera blu a sinistra ed una con una bandiera gialla a destra) entreranno nell'area di partenza dai lati opposti della linea di partenza e dall'alto, quattro minuti prima del via. Durante i successivi quattro minuti, le barche saranno impegnate in una furiosa battaglia di pre-partenza, nella quale ognuna delle due cercher\u00e0 di guadagnare un vantaggio rispetto all'altra. L'obbiettivo \u00e8 quello di far attraversare la linea di partenza in anticipo all'altra barca (proibito!!), o di partire correttamente davanti all'altra barca. Il dare anche una penalit\u00e0 all'avversario \u00e8 un'altra possibilit\u00e0 visto che la barca con penalit\u00e0 non pu\u00f2 \"pulirla\" (cancellarla) prima di essere partita e quindi, anche se dovesse partire avanti, dovrebbe comunque fermarsi per pulire la penalit\u00e0 e sarebbe presto superata dall'altra.\nLa bolina.\nIl lato del percorso verso cui puntare \u00e8 meno importante del controllo dell'avversario. Chi parte avanti avr\u00e0 come obiettivo di restare tra l'avversario e la successiva boa e in controllo. Chi parte dietro cercher\u00e0 invece di liberarsi dalla copertura e di andare, possibilmente da solo, verso la boa di bolina.\nIl cosiddetto \"tacking-duel\" (duello di virate) \u00e8 una delle tecniche utilizzate per liberarsi dalla copertura anche perch\u00e9, la barca dietro, non ha molto da perdere visto che, se rimane in quella posizione, avrebbe comunque perso il match.\nIn tutti i casi, visto che superare una barca su un lato di bolina e su percorsi cos\u00ec brevi come quelli di un match race (una regata dura in media 15-20 min), un buon target per la barca che segue, \u00e8 cercare di arrivare alla boa di bolina il pi\u00f9 vicino possibile alla barca che precede in modo da provare ad attaccarla sul lato di poppa dove chi segue copre chi sta davanti, ribaltando la situazione precedente.\nLa boa di bolina.\nL'approccio alla boa di bolina \u00e8 un momento molto delicato.\nLe regole dicono che la barca tra la boa e l'avversario ha diritto di passo e far\u00e0 di tutto per mantenerlo ma solo se entrambe le barche sono sulle stesse mure. Se le barche sono su mure differenti la barca mure a dritta (che riceve il vento sul lato destro dello scafo ed ha quindi le vele sul lato sinistro) ha diritto di passo.\nQuesto fa s\u00ec che chi segue cercher\u00e0 sempre di arrivare in boa mure a dritta per obbligare l'avversario a virare e guadagnare, in questo modo, qualche prezioso secondo.\nL'issata dell spinnaker pu\u00f2 avvenire in diversi modi a seconda se si decida di proseguire dritto o cambiare bordo (abbattere) e cercare il vento da un'altra parte. In genere chi arriva primo in boa sceglie dove andare e chi segue prover\u00e0 a coprirlo per tutto il lato."}
{"id": "1104323", "revid": "174852", "url": "https://it.wikipedia.org/wiki?curid=1104323", "title": "Opus caementicium", "text": ""}
{"id": "1104327", "revid": "767487", "url": "https://it.wikipedia.org/wiki?curid=1104327", "title": "Com'\u00e8 dura l'avventura", "text": "Com'\u00e8 dura l'avventura \u00e8 un film del 1987 diretto da Flavio Mogherini e interpretato da Paolo Villaggio e Lino Banfi.\nTrama.\nOreste Racca \u00e8 un industriale del varesotto che per evitare il fallimento decide di far affondare la \"Giulia\", una sua imbarcazione da anni abbandonata sulle coste del Marocco sotto il controllo del mite Poggi, un faccendiere espatriatovi per problemi con la legge, ed intascare cos\u00ec i soldi dell'assicurazione. Dell'operazione viene incaricato il ragionier Zappi, faccendiere e cognato del Racca, che a sua volta arruola lo sgangherato e ingenuo comandante Bigazza; quest'ultimo \u00e8 un vecchio lupo di mare pugliese, amareggiato dalla vita e in preda a tentazioni suicide, che vive in una baracca ad Orbetello con sua nipote Christa e che gi\u00e0 in passato aveva guidato la \"Giulia\". Come luogo di naufragio viene stabilito l'arcipelago delle Canarie.\nBigazza accetta di partire per l'impresa a patto che Racca ospiti la brutta nipote Christa a casa sua. Cos\u00ec per Bigazza e Zappi iniziano, in Nordafrica, una serie di disavventure a cui si unisce Padre Ribaldo, un prete missionario corregionale di Bigazza, incontrato dai due sul posto e noto iettatore; in Italia, invece, Racca, grazie all'aiuto di un'amica estetista, riesce a trasformare Christa in una bella ragazza che il commendatore tenta pure di sedurre.\nRaggiunta finalmente la \"Giulia\", le strade di Zappi e Bigazza sembrano sul punto di separarsi, ma Zappi e Padre Ribaldo sono costretti a raggiungere Bigazza sulla vecchia nave, perch\u00e9 manca il battello di salvataggio senza il quale l'assicurazione non pagherebbe il risarcimento. Alla vista del prete iettatore, tutto l'equipaggio abbandona la \"Giulia\" e Bigazza e Zappi si ritrovano da soli sulla precaria imbarcazione. Bigazza, privo di equipaggio e di motore, costringe Zappi a rimanere a bordo come mozzo e i due affrontano cos\u00ec il mare aperto; durante la notte, una tempesta provoca l'atteso naufragio della \"Giulia\" ma, prima di abbandonare la vecchia nave, Zappi rivela all'ingenuo Bigazza il vero piano di Racca.\nDopo aver minacciato Racca via radio che lo avrebbe denunciato se fosse tornato vivo in Italia, Bigazza \u00e8 costretto ad abbandonare la \"Giulia\" insieme a Zappi prima che questa affondi, e i due restano alla deriva sul battello di salvataggio per giorni. Intanto pure Racca parte con Christa per il Marocco alla ricerca dei naufraghi, ormai in preda ai deliri in mezzo all'Oceano Atlantico, ma, quando li avvista, li lascia alla loro sorte per evitare problemi. Ma quando ormai sembra giunto il peggio, Bigazza e Zappi vengono avvistati da un elicottero...\nProduzione.\nNel cast avrebbe dovuto esserci anche Ugo Tognazzi, ma rifiut\u00f2 in quanto non voleva andare per mare. Tognazzi \u00e8 comunque citato nel finale del film, quando Bigazza descrive a Zappi il suo sogno del banchetto."}
{"id": "1104331", "revid": "2220313", "url": "https://it.wikipedia.org/wiki?curid=1104331", "title": "Kakkientruppen", "text": "Kakkientruppen \u00e8 un film del 1977 diretto dal regista Marino Girolami. Il film \u00e8 una parodia di \"Sturmtruppen\", la pellicola di Salvatore Samperi nata dall'omonimo fumetto di Bonvi.\nTrama.\nIn un battaglione tedesco durante la Seconda guerra mondiale il soldato Otto ed il soldato Fitz, pasticcioni ed impertinenti, creano un'infinit\u00e0 di problemi ai marescialli nazisti. Otto fa sempre cadere nella propria manica le bombe a mano, mentre Fitz si traveste da donna e viene mandato in cella di rigore.\nIl reparto della Wehrmacht \u00e8 molto inefficiente e spesso, durante le battaglie, molti soldati si feriscono: quando ci\u00f2 accade essi vengono curati da infermieri che, essendo totalmente ignoranti di anatomia, amputano arti e organi a caso, peggiorando la situazione.\nCon l'imminenza della resa, il dittatore nazista fugge per la citt\u00e0 con la maschera di Charlot per essere riconosciuto e salutato dai protagonisti definitivamente allo sbando."}
{"id": "1104344", "revid": "79454", "url": "https://it.wikipedia.org/wiki?curid=1104344", "title": "Shrek the Third", "text": ""}
{"id": "1104346", "revid": "52076", "url": "https://it.wikipedia.org/wiki?curid=1104346", "title": "Sahara", "text": ""}
{"id": "1104351", "revid": "125407125", "url": "https://it.wikipedia.org/wiki?curid=1104351", "title": "Ligando (biochimica)", "text": "In biochimica si definisce ligando (dal latino \"ligare\", legare) una molecola in grado di legare una biomolecola e formare un complesso in grado di svolgere o indurre una funzione biologica. In senso stretto, si tratta solitamente di una molecola effettrice in grado di legarsi a una proteina bersaglio attraverso una interazione debole come un legame ionico, un legame idrogeno o una interazione di Van der Waals. Tale biomolecola bersaglio \u00e8 il pi\u00f9 delle volte un recettore.\nL'associazione del ligando alla biomolecola bersaglio (evento indicato con il termine inglese \"docking\", attracco) \u00e8 solitamente reversibile: un legame irreversibile (legame covalente) tra ligando e target \u00e8 molto raro nei sistemi biologici. A differenza di quanto previsto dalla definizione di ligando in chimica inorganica, \u00e8 del tutto irrilevante che il ligando - per come \u00e8 inteso in biochimica - si leghi a un sito metallico o meno. L'interazione tra ligando e recettore altera la conformazione (la struttura tridimensionale) del recettore stesso. La variazione conformazionale si riflette in un nuovo stato funzionale (la funzione di una macromolecola \u00e8 infatti strettamente correlata alla sua struttura). La forza del legame \u00e8 detta \"affinit\u00e0\".\nPossono essere considerati ligandi i substrati, gli inibitori, gli attivatori e i neurotrasmettitori."}
{"id": "1104376", "revid": "253269", "url": "https://it.wikipedia.org/wiki?curid=1104376", "title": "Jared Martin", "text": "Fu interprete principale in due film di Lucio Fulci, \"I guerrieri dell'anno 2072\" (1984) e \"Aenigma\" (1987), e apparve in serie televisive come \"The Fantastic Journey\" e \"La guerra dei mondi\". Interpret\u00f2 inoltre i ruoli di Dusty Farlow nel serial \"Dallas\" e di Paul Scott nel film \"Il ragazzo dal kimono d'oro\" (1987)."}
{"id": "1104377", "revid": "287204", "url": "https://it.wikipedia.org/wiki?curid=1104377", "title": "Repubblica partigiana dell'Ossola", "text": "La Repubblica dell'Ossola \u00e8 stata una repubblica partigiana sorta nel Nord Italia il 10 settembre 1944 e riconquistata dai fascisti il 23 ottobre 1944. A differenza di altre Repubbliche partigiane, la Repubblica dell'Ossola fu in grado, in poco pi\u00f9 di un mese di vita, di affrontare non solo le contingenze imposte dallo stato di guerra, ma anche di darsi un'organizzazione articolata, con l'istituzione della Giunta provvisoria di Governo di Domodossola e della zona liberata (G.P.G.). Durante i seppur brevi \"Quaranta giorni di libert\u00e0\", personaggi illustri come Umberto Terracini, Piero Malvestiti e Gianfranco Contini collaborarono alla redazione di riforme ad orientamento democratico, che sarebbero poi state d'ispirazione per la stesura della Costituzione italiana.\nLa storia della Repubblica dell'Ossola \u00e8 stata narrata nello sceneggiato di Leandro Castellani \"Quaranta giorni di libert\u00e0\" e dal libro di Giorgio Bocca \"Una repubblica partigiana\" (1964). Una narrazione molto particolareggiata si trova anche nel romanzo \"Il cavallo rosso\" di Eugenio Corti.\nValore storico e politico.\nNel corso della Resistenza furono molte le aree liberate dai nazifascisti, che si organizzarono in Repubbliche partigiane (tra le prime vi furono la Repubblica di Maschito, la Repubblica del Corniolo e la Repubblica di Montefiorino). Secondo Roberto Battaglia, tuttavia, le pi\u00f9 grandi e significative furono la Repubblica dell'Ossola e la Repubblica della Carnia. Giorgio Bocca, a queste due \"grandi repubbliche\", aggiunge anche la Repubblica dell'Alto Monferrato.\nNella valutazione della maggior parte degli studiosi l'esperienza ossolana occupa un posto preminente per molteplici motivi. In primis per la vastit\u00e0 del territorio su cui il governo pot\u00e9 estendersi: il territorio conquistato dai partigiani comprendeva un'area di , sei vallate, 32 Comuni e pi\u00f9 di . Inoltre, se \u00e8 indubbio che le diverse formazioni partigiane ossolane, attraverso molteplici e valorose azioni militari, sono state le artefici della nascita della Repubblica dell'Ossola, tale vicenda non pu\u00f2 essere confinata ad un mero fatto d'armi. Aldo Moro scrisse in occasione del XV anniversario:\nLa notevole, concreta esperienza politica e amministrativa oper\u00f2 fin dall'inizio con un'ampiezza di prospettive straordinaria, proiettandosi verso un nuovo tipo di comunit\u00e0 nazionale e dunque di Stato. Come un autentico Governo, la Giunta provvisoria si dimostr\u00f2 capace di organizzare, nel pur breve tempo concessole dalla vicenda bellica, i rifornimenti essenziali per la popolazione, l'assistenza, la difesa militare, la polizia, l'ordinamento degli impieghi, le finanze, la scuola, l'assistenza, la giustizia. Se \u00e8 vero che nella sua breve esistenza la G.P.G. non ebbe modo, salvo che per il programma scolastico, di redigere documenti programmatici o \"Carte\" di principi da assimilarsi a tentativi di carte costituzionali, tuttavia, dalla lettura dei verbali e dei documenti emanati di volta in volta dalla Giunta, si scorgono indiscutibilmente i principi di vera legalit\u00e0 e di libert\u00e0 a cui si ispirer\u00e0 e su cui si assester\u00e0 la futura Repubblica Italiana. In molti ambiti si ha esempio di ci\u00f2: nel lavoro, con la giusta retribuzione e il rispetto della dignit\u00e0 di ognuno, nell'istruzione, nell'assistenza agli indigenti, nella giustizia e nell'amministrazione del territorio:\nL'unicit\u00e0 dell'esperienza ossolana va dunque ricercata nella capacit\u00e0 di rispondere non solo ad esigenze di ordine \"militare\", ma soprattutto nella volont\u00e0 di credere in un assetto \"politico\" alternativo a quello nazifascista, prefigurando di fatto l'instaurazione in Italia di un regime democratico.\nStoria.\nFormazioni partigiane in Val d'Ossola nell'estate 1944.\nNelle zone montuose ad Ovest del Lago Maggiore erano attive numerose formazioni partigiane. In Valsesia alcuni gruppi partigiani avevano istituito la Repubblica partigiana della Valsesia gi\u00e0 a Giugno. Tra i gruppi attivi in Val d'Ossola c'erano la \"Valdossola\" di Dionigi Superti, la \"Cesare Battisti\" di Armando Calzavara (Arca), la \"Giovane Italia\" di Nino Chiovini (Peppo) e Guido il Monco, e la \"X Brigata Garibaldi\" di Mario Flaim.\nDall'11 giugno al 1\u00ba luglio 1944 il comando SS di Monza coordin\u00f2 un'operazione militare volta ad annientare le formazioni partigiane insediate in particolare nella zona selvaggia della Val Grande: per una ventina di giorni parecchie migliaia di nazifascisti braccarono 500 partigiani. Nonostante la presenza, fra i partigiani, dell'infermiera Maria Peron che salv\u00f2 moltissime vite, alla fine del rastrellamento si contarono circa 300 partigiani morti, 208 baite e stalle incendiate in Val Grande e in Val Pogallo, 50 case danneggiate o distrutte dai bombardamenti a Cicogna. Numerose in quei giorni le fucilazioni di partigiani catturati, la pi\u00f9 consistente il 20 giugno con 42 vittime a Fondotoce, nel luogo in cui \u00e8 stato in seguito eretto il Parco della Memoria e della Pace. Dopo la fine dell'azione il comandante Mario Muneghina costitu\u00ec la brigata garibaldina \"Valgrande martire\". Vittime del rastrellamento furono anche civili, pastori ed alpigiani, che pagarono con la vita o con l'incendio delle stalle l'appoggio dato alla Resistenza.\nLiberazione.\nLa liberazione della regione \u00e8 dovuta ai partigiani della \"Divisione Val Toce\", , che, sotto il comando di Alfredo Di Dio, l'8 settembre 1944 attaccarono le truppe fasciste di stanza a Domodossola sconfiggendole e, dopo averle scacciate, parlarono di \"territorio liberato\". Solo in seguito, sull'esempio di zone come la Repubblica del Corniolo, la prima repubblica partigiana nell'Italia del nord, si cominci\u00f2 a usare l'espressione \"repubblica\" dell'Ossola.\nTutte le leggi e i corpi militari fascisti vennero sciolti in soli 2 giorni. Venne vietata l'esportazione di valuta e venne rinnovata la toponomastica della valle. Sal\u00f2 reag\u00ec tagliando i rifornimenti all'intera valle, ma, dopo alcune incertezze, la piccola repubblica ottenne l'appoggio della Svizzera.\nCaduta.\nIl 10 ottobre le truppe della Repubblica Sociale attaccarono con 5000 uomini e, dopo aspri scontri, il 23 ottobre riconquistarono tutto il territorio. La gran parte della popolazione abbandon\u00f2 la Val d'Ossola per rifugiarsi in Svizzera, lasciando il territorio pressoch\u00e9 deserto, impedendo di fatto le forti rappresaglie che furono minacciate dai fascisti e dal capo della provincia in particolare. A tal proposito proprio il capo della Provincia Enrico Vezzalini scrisse il famoso comunicato a Mussolini che recitava: \"Abbiamo riconquistato l'Ossola, dobbiamo riconquistare gli Ossolani\".\nGiunta provvisoria di Governo.\nLa Giunta provvisoria di Governo si insedi\u00f2 l'11 settembre 1944 presso il Palazzo Civico della citt\u00e0 di Domodossola, su ordine del maggiore Dionigi Superti, comandante della divisione \"Val d'Ossola\" e rappresentante delle altre formazioni Patriote della Val d'Ossola. Aveva giurisdizione su tutti i territori liberati delle Valli dell'Ossola e della Val Cannobina con un bacino di pi\u00f9 di 80.000 abitanti. I confini della Repubblica partivano dal Lago Maggiore includendo, ai limiti di essa, Cannero, Oggebbio, Trarego, Ghiffa, Premeno, Aurano, Intragna, Caprezzo, Cambiasca, Miazzina, Cossogno, San Bernardino Verbano, Mergozzo e Ornavasso (era escluso Cannobio).\nMembri della Giunta.\nLa G.P.G. si riun\u00ec dodici volte nella Sala storica del Municipio domese e una volta in Valle Antigorio (quando Domodossola era gi\u00e0 stata evacuata) ed era cos\u00ec composta:\nSono subentrati successivamente:\nIl Presidente della Giunta, Ettore Tibaldi, era un medico, professore di patologia medica dell'Universit\u00e0 di Pavia, che a causa delle sue idee socialiste, aveva perso la cattedra universitaria e si era autoconfinato a Domodossola. Il 7 novembre 1943 aveva organizzato un'insurrezione operaia a Villadossola, repressa nel sangue dai nazifascisti. Fuggito in Svizzera, era poi rientrato nel capoluogo ossolano dopo la resa del comando tedesco, avvenuta la sera del 9 settembre 1944. Dopo la Liberazione, sarebbe diventato Vice Presidente del Senato nella IV Legislatura.\nDa notare che Gisella Floreanini fu la prima donna a ricoprire un incarico governativo in Italia: il primo ministro donna della Repubblica Italiana sarebbe infatti stata successivamente Tina Anselmi nel Governo Andreotti III.\nMembri del Comitato di Liberazione Nazionale di Zona.\nIl Comitato di Liberazione Nazionale di Zona si affiancava alla Giunta, con compito di controllo politico e amministrativo. Risultava composto da:\nCollaboratori illustri.\nLa Giunta, durante il suo mandato, si assicur\u00f2 l'aiuto di vari collaboratori e consulenti, alcuni dei quali sarebbero diventati uomini di spicco della prima repubblica, ricordati anche nella storia per aver partecipato alla stesura della Costituzione italiana. Tra questi vi erano:\nAttivit\u00e0 politiche e di amministrazione.\nCiascun Commissario assolveva i compiti di sua pertinenza, con l'aiuto dei Collaboratori preposti. Tuttavia le questioni di maggior importanza venivano sempre trattate in Consiglio, nel corso di frequenti adunanze serali e diurne. Se \u00e8 vero che l'attivit\u00e0 della Giunta era prevalentemente rivolta a far fronte alle difficolt\u00e0 del momento, \u00e8 altres\u00ec innegabile, che ogni atto e provvedimento era costantemente ispirato alla preoccupazione di far valere i principi di democrazia, giustizia civile e progresso sociale. Questi elementi fondanti sarebbero poi stati pienamente ripresi dalla nascente Costituzione italiana.\nRapporti con le autorit\u00e0 nazionali e coordinamento con le iniziative popolari.\nLa Giunta si adoper\u00f2 nel mantenere relazioni con le organizzazioni politiche nazionali, sia per vederne convalidata la propria autorit\u00e0, sia per ottenere aiuto e consiglio. Pur mantenendo infatti un certo grado di autonomia decisionale e amministrativa, rimase sempre dipendente dal CLNAI, fonte di autorit\u00e0 e prestigio, come dimostrato dall'ampia corrispondenza epistolare. Nacquero tuttavia inizialmente alcune divergenze: subito dopo l'istituzione della Giunta, infatti, una missiva del CLNAI inform\u00f2 il Governo provvisorio, che i Rapporti con l'Estero esulavano totalmente dalle competenze della Giunta, dovendo quest'ultima mantenere esclusivamente rapporti con il CLNAI stesso, dichiarando altres\u00ec nullo l'atto di istituzione da parte del maggiore Dionigi Superti. Trattandosi infatti di territorio nazionale liberato, la competenza sulla nomina di Giunte di amministrazione civile non apparteneva ai comandanti militari ma al CLNAI, che per\u00f2 di fatto ratificava quanto gi\u00e0 disposto dal maggiore. Il malessere da parte della G.P.G. venne esposto in una missiva diretta al CLNAI di Lugano, in cui si faceva notare la necessit\u00e0 di gestire questioni internazionali connesse alla vita quotidiana, essendo la Val d'Ossola zona di confine. L'accordo fu poi raggiunto attraverso la nomina di un rappresentante presso il CLNAI di Lugano, l'on. Cipriano Facchinetti. Una volta risolte le divergenze con il CLNAI, la Giunta fu riconosciuta anche dal Governo Nazionale di Roma, con il quale essa cerc\u00f2 diverse volte un collegamento diretto. L'allora Presidente Ivanoe Bonomi scrisse infatti alla G.P.G. due telegrammi, elogiando il lavoro svolto e fornendo massimo appoggio: \nUn'altra preoccupazione della Giunta fu quella di mantenere i pi\u00f9 distesi rapporti possibili con la popolazione, favorendo ogni manifestazione e stabilendo un controllo immediato da parte dei cittadini sull'attivit\u00e0 politica e amministrativa dell'organo istituito. In tal senso si stimol\u00f2 la ricostituzione e l'affermazione dei C.L.N di Zona; si mantennero stretti collegamenti con le organizzazioni sindacali, di partito e di massa; si promosse la stampa locale; si svolsero comizi e manifestazioni pubbliche. Oltre a ci\u00f2 la Giunta aveva in mente un criterio di convocazione diretta con un Consiglio Popolare di Governo. Nella bozza, avrebbe dovuto essere costituito da ventun membri rappresentativi delle pi\u00f9 disparate organizzazioni e categorie (dai membri dei C.L.N. locali ai commercianti e professionisti), che avrebbero collaborato con ogni Commissario della Giunta. Tale organo si sarebbe dovuto riunire ogni 10 giorni e avrebbe vigiliato sull'attivit\u00e0 della G.P.G.. Sarebbe stato di fatto un'espressione fedele del pensiero e degli interessi dei cittadini, seppur nei limiti imposti dalle circostanze. Purtroppo il precipitare degli eventi non ha poi permesso l'attuazione di tale proposito.\nRelazioni con la Svizzera.\nLe relazioni con la Confederazione Elvetica diedero luogo a importanti manifestazioni di solidariet\u00e0, che contribuirono alla lotta per la Liberazione. Il Delegato della Croce Rossa svizzera per il soccorso all'Italia accompagn\u00f2 a Domodossola il 22 settembre 1944 il primo treno di viveri (patate, farina, carne, latte) e medicinali, cui ne sarebbero poi seguiti molti altri. Guglielmo Canevascini, consigliere di stato ticinese, dopo aver constatato la situazione in cui versava la vallata scriveva alla popolazione ticinese: \u00ab Ho visitato l'Ossola liberata. La situazione alimentare \u00e8 tragica. La popolazione civile della regione - 60.000 persone, esclusi i militari - \u00e8 ridotta alla fame [..] Manca tutto; si incontra ovunque, fra una nobile e dignitosa fierezza che \u00e8 nel comportamento del popolo, tutto lo squallore e la miseria \u00bb. In seguito all'appello, si attivarono diverse opere assistenziali verso l'Ossola: tra queste un Comitato costituitosi in Canton Ticino venne in aiuto dei bambini ossolani, per cui oltre 2.000 di essi vennero ospitati da famiglie elvetiche, per sottrarli alla carestia; successivamente lo stesso aiuto venne riservato anche ai profughi ossolani. Fecero visita a Domodossola anche i consiglieri nazionali Francesco Borella, Karl Dellberg, il sindaco di Locarno G.B. Rusca e autorevoli giornalisti. In tal senso anche molti e importanti quotidiani svizzeri, tra cui la \"Gazette de Lausanne\" e La Tribune de Gen\u00e8ve seguivano da vicino la vicenda riportando accuratamente l'evolvere degli eventi.\nOrganizzazione politico-amministrativa del territorio.\nInizialmente, in attesa che i C.L.N. di Zona e locali fossero operativi, la Giunta provvide alla nomina di un Commissario Straordinario per ogni Comune, in sostituzione dei Podest\u00e0 e dei commissari prefettizi, affinch\u00e9 venisse garantita la continuit\u00e0 politica e amministrativa. Successivamente, con la costituzione dei C.L.N., si designarono e si istituirono in ogni Comune \"Giunte Comunali\" composte da cinque membri (Sindaco e quattro Assessori), coadiuvate da \"Consigli Comunali Popolari\". La Giunta Comunale di Domodossola fu composta, attraverso trattative fra i partiti, da cinque membri, con sindaco Carlo Lightowler, socialista. \u00c8 importante sottolineare che la G.P.G lasci\u00f2 massima autonomia agli Enti Locali, limitando a pochissimi atti la ratifica tutoria. Avvenuta la costituzione delle Giunte in quasi tutti i Comuni, la funzione del Commissario per l'Organizzazione amministrativa si limit\u00f2 alla risoluzione di problematiche di carattere locale e al coordinamento dei rapporti tra i diversi Comuni.\nRapporti con le formazioni partigiane e loro comandi.\nMoltissime erano le formazioni partigiane presenti nella Zona liberata. Fu necessario un coordinamento di tutte le divisioni, al fine di ottenere una risposta offensiva e difensiva efficace, ma vecchie divergenze e dissensi tra le diverse milizie ne rendevano difficoltosa la realizzazione. Dopo diverse trattative, furono radunati i comandanti delle diverse formazioni e tutti concordarono su un eventuale Comando unico. A questo scopo venne nominato dal CLNAI Marco Federici (all'anagrafe Giovanni Battista Stucchi), gi\u00e0 al Comando militare Alta Italia. Diverse problematiche di ordine militare e politico rendevano comunque difficile l'accoglimento di questo incarico, per cui la Giunta si vide costretta pi\u00f9 volte ad opere di mediazione. Dopo lunghe e complesse discussioni si riusc\u00ec a convincere tutti almeno sulla necessit\u00e0 di un Ufficio Unico militare, coordinatore delle operazioni e di tutte le iniziative delle formazioni ossolane, con la facolt\u00e0 di riunire un consiglio militare generale. Il Comandante Unico Federici fu a quel punto in grado di coordinare piani di offesa e difesa, mantenendo contatti con ogni formazione.\nLa Giunta, partendo dal presupposto che spettasse a lei l'amministrazione delle riserve di materiale e di viveri, cerc\u00f2 inoltre di distribuire in maniera eguale tra popolazione e le diverse formazioni quanto veniva prodotto o giungeva in aiuto dalla Svizzera. In tal senso regolament\u00f2, attraverso l'azione persuasiva dei suoi Commissari, le annose questioni sulle requisizioni, che venivano eseguite in maniera arbitraria da alcune milizie. Vennero redatte una serie di norme, da parte della G.P.G. e dai comandi delle formazioni, in cui si precisava, in caso di violazione di tali regole, la denuncia \u00ab al Giudice Istruttore per i provvedimenti interinali ed al C.L.N.A.I. per il rinvio a giudizio dinnanzi al Tribunale di guerra o l'aggiornamento del giudizio dinnanzi all'Autorit\u00e0 Giudiziaria del Governo Italiano \u00bb. Se non si riusc\u00ec mai ad avere un controllo totale del territorio per quanto riguardava tale problematica, soprattutto nelle zone pi\u00f9 periferiche, la G.P.G. cerc\u00f2 sempre di mantenere come obiettivo precipuo i risarcimenti dovuti ad ogni comunit\u00e0.\nPolizia e ordine pubblico.\nOltre agli aspetti legati alle requisizioni non autorizzate, vi erano una serie di problematiche legate all'ordine pubblico, alla sicurezza politica della zona e alla vigilanza dei varchi di frontiera. Innanzitutto venne epurato il corpo di polizia esistente, con l'allontanamento degli agenti e dei funzionari nazifascisti. Il corpo cos\u00ec costituito, bench\u00e9 rinforzato di qualche elemento volontario, era tuttavia a mala pena sufficiente per il mantenimento dell'ordine pubblico in citt\u00e0 e per la sicurezza politica.\nVenne pertanto istituito il Corpo volontario della Guardia Nazionale, dipendente dal Comando militare, con il compito di coadiuvare l'ordine pubblico interno e guarnire le frontiere di Ponte Ribellasca, Paglino e la dogana ferroviaria di Iselle. A capo della Guardia Nazionale venne nominato il colonnello Attilio Moneta di Malesco. Tale corpo, bench\u00e9 costituito esclusivamente da volontari con impronta spiccatamente militare e patriottica, assunse i compiti gi\u00e0 propri dei Carabinieri, della Milizia Forestale e della Guardia di Finanza. All'interno della Guardia Nazionale vennero infatti istituite le seguenti forze:\nLa costituzione di tale corpo cre\u00f2 tuttavia diversi malumori all'interno delle diverse formazioni partigiane, che possedevano gi\u00e0 corpi di polizia propri e sentivano minata la propria autorit\u00e0. In tal senso i membri della Guardia Nazionale venivano spesso misconosciuti e umiliati, anche a causa dell'assenza di divise o armi, data l'esiguit\u00e0 di risorse. Anche in questo caso l'opera di mediazione della Giunta fu determinante nel rasserenare i malesseri e provvedette a distinguere i campi di competenza dei propri organi di polizia da quelli delle polizie patriottiche. Si tent\u00f2 anche l'unificazione dei servizi di Polizia, ma tale disegno non si realizz\u00f2 per il periodo troppo breve in cui sopravvisse la Repubblica dell'Ossola.\nAmministrazione della giustizia.\nLa provvisoriet\u00e0 della G.P.G., unita all'incertezza su quale legislazione applicare e all'assenza di direttive dal Governo di Roma, imposero cautela nell'adottare provvedimenti inerenti alla giustizia. Ci\u00f2 nonostante, i principi cui si ispir\u00f2 la Giunta furono fortemente improntati ad un'idea di equit\u00e0, di legalit\u00e0 e di libert\u00e0 dell'individuo fortemente riformatori, valori che vennero poi pienamente ripresi dalla Costituzione italiana.\nPer lo svolgimento dei processi ordinari, il Pretore venne destituito per collaborazionismo e al suo posto venne nominato Vice Pretore il dott. Giuseppe Darioli. Si decret\u00f2 inoltre che da quel momento tutte le sentenze sarebbero state emesse \u00ab In nome della Nazione \u00bb. Per le istruttorie di carattere politico, venne invece istituito un Giudice Straordinario, l'avvocato Ezio Vigorelli, futuro Ministro del lavoro e della previdenza sociale e membro dell'Assemblea Costituente. I suoi poteri erano limitati agli ordini di rinvio a giudizio, di internamento e di scarcerazione degli imputati; in quest'ultimo caso era tuttavia necessario il parere del Commissario alla Polizia. In nessun caso sarebbero comunque state emanate sentenze definitive n\u00e9 di proscioglimento n\u00e9 di condanna.\nDato l'elevato numero di prigionieri politici rinchiusi presso il carcere cittadino (che aveva capacit\u00e0 massima di 40 persone), venne creato un \"campo di concentramento\" presso Druogno, in Val Vigezzo. Al 2 ottobre 1944 erano 150 gli arresti gi\u00e0 eseguiti e si stimava di rastrellare altri 400 collaborazionisti o fascisti ritenuti pericolosi. Venne istituita anche una Commissione per l'Epurazione, nominata dal C.L.N. di zona, costituita da 4 rappresentanti di partito e da due cittadini \"noti per onest\u00e0 e spirito antifascista\", con l'incarico di proporre provvedimenti che sarebbero stati poi ratificati dalla Giunta.\nLa Giunta adott\u00f2 inoltre una serie di criteri ispirati a principi di equit\u00e0 e giustizia:\n\u00c8 opportuno sottolineare che, con l'adozione di tali criteri, nonostante la drammaticit\u00e0 del contesto, durante il periodo della liberazione ossolana non vi furono turbamenti dell'ordine pubblico o delitti di alcun tipo, neppure condanne a morte. Ci\u00f2 \u00e8 da attribuire all'illuminata persona di Ezio Vigorelli, che rifiut\u00f2 sempre una giustizia vendicativa, nonostante i suoi due figli fossero stati fucilati dai nazifascisti nei rastrellamenti del giugno 1944. Di lui si ricorda che, in visita al campo di concentramento di Druogno, sentendo gli internati segare la legna al ritmo \"Du-ce, du-ce\" esclam\u00f2: \u00ab No, il lavoro fatto controvoglia non ha alcun valore rieducativo \u00bb. In sostanza, nell'applicare i provvedimenti inerenti alla giustizia, vi fu sempre estrema equit\u00e0, civilt\u00e0, imparzialit\u00e0 e inflessibilit\u00e0. A proposito di ci\u00f2 scrisse Alessandro Levi, celebre giurista e antifascista:\nBandiera.\nSecondo Bocca la bandiera della repubblica sarebbe stata un tricolore rosso, verde e blu, in omaggio a tutte le formazioni militari partigiane che avevano partecipato alla liberazione e alla difesa del territorio libero dell'Ossola.\nOgni gruppo partigiano aveva poi le sue insegne. Verde quella di \"Giustizia e libert\u00e0\", rossa quella delle formazioni garibaldine, azzurra quella dei monarchici (vedi accanto ricostruzione)."}
{"id": "1104379", "revid": "287204", "url": "https://it.wikipedia.org/wiki?curid=1104379", "title": "R-DIMM", "text": "R-DIMM \u00e8 l'acronimo di Registered DIMM, e indica i moduli di memoria \"registered\", noti anche come \"buffered\" (letteralmente munita di tampone), che dispongono di un registro interposto tra i moduli SDRAM e il controllore della memoria della macchina. Lo scopo di tale registro \u00e8 quello di ridurre il carico elettrico sul controllore della memoria e consentono a un singolo sistema con pi\u00f9 moduli di memoria di restare stabile pi\u00f9 di quanto non sarebbe altrimenti. \nIl modulo R-DIMM \u00e8 sensibilmente pi\u00f9 costoso del corrispondente DIMM in quanto \u00e8 dotato di componenti hardware aggiuntivi. Per tale ragione i moduli R-DIMM si trovano di solito solo nelle applicazioni in cui le esigenze di scalabilit\u00e0 e di stabilit\u00e0 (server, per esempio) sono superiori a quelle di mantenere basso il costo hardware.\nSebbene la maggior parte dei moduli di memoria ECC di classe server siano di questo tipo, ne esistono anche non-ECC.\nL'uso di memoria \"registered\" determina, \"ceteris paribus\", un degrado della prestazioni. Infatti, ogni ciclo di lettura o di scrittura \u00e8 registrato tra il bus e la memoria DRAM. Consegue che pu\u00f2 dirsi che la R-DRAM pu\u00f2 essere considerata pi\u00f9 lenta di un ciclo di clock dell'equivalente DRAM.\nHanno un buffer dove memorizzare l'indirizzo, aspettando di riceverne il resto al ciclo di clock successivo prima di rilasciare o scrivere i dati. Ci\u00f2 permette di avere indirizzi pi\u00f9 lunghi e quindi di poter avere pi\u00f9 RAM, ma ha l'inconveniente di essere pi\u00f9 lenta rispetto alle U-DIMM. Questo tipo di memoria in genere \u00e8 usata sui server.\nLa memoria R-DIMM non va confusa con la memoria ECC, bench\u00e9 la maggior parte delle memorie R-DIMM usi anche la tecnologia ECC."}
{"id": "1104381", "revid": "2034231", "url": "https://it.wikipedia.org/wiki?curid=1104381", "title": "Sette anni nel Tibet", "text": "Sette anni nel Tibet (\"Sieben Jahre in Tibet\" in tedesco) \u00e8 un romanzo autobiografico di Heinrich Harrer. Da questo testo \u00e8 stato tratto, 44 anni dopo, il film \"Sette anni in Tibet\".\nTrama.\nIl protagonista, Heinreich Harrer, narra le vicende che lo portarono, da semplice alpinista e sportivo, a diventare uno dei pi\u00f9 intimi amici del quattordicesimo Dalai Lama. Il libro trasporta il lettore all'interno della cultura tibetana, descrivendo minuziosamente molte delle abitudini del popolo e le vicende che portarono il Tibet, da libero e indipendente stato, a diventare una provincia cinese. Tutto nasce insieme ad uno dei grandi sogni del protagonista, che fin da giovane coltiva la passione per l'alpinismo: partecipare ad una spedizione sull'Himalaya. Per riuscire a far parte delle persone scelte per una spedizione sul Nanga Parbat, decide di tentare la scalata dell'Eiger, vetta svizzera considerata all'epoca inespugnabile. Una volta riuscito nell'impresa la convocazione non tarda ad arrivare e il protagonista si reca quindi in India per partecipare a una delle spedizioni naziste in Tibet.\nUna volta giunto nel 1939 in Kashmir per\u00f2 viene sorpreso dall'inizio della seconda guerra mondiale e, insieme ai suoi compagni, viene preso prigioniero nell'allora colonia inglese.\nMesso in un campo di prigionia, tenta una prima volta la fuga, il suo progetto: raggiungere il Tibet e la libert\u00e0. Dopo 38 giorni per\u00f2 viene catturato e riportato nel campo. L'anno dopo, nella primavera del 1944 (per l'esattezza il 29 aprile), tenta di nuovo la fuga, insieme ad alcuni compagni di prigionia. Il tentativo ha successo e dopo aver vissuto da fuggiasco per vari giorni, riesce a raggiungere il Tibet in compagnia. La libert\u00e0 tanto sperata per\u00f2, tarda ad arrivare: il Tibet si dimostra, se pur cortese con gli stranieri, anche fermamente deciso a restare isolato dal mondo. I tre vengono espulsi verso l'India, e attraversano di nuovo la frontiera tibetana, risoluti a conquistarsi la loro libert\u00e0. Decidono di dirigersi verso Gartok, sede di un governatore. Soffrono in questo periodo, molte privazioni e patiscono la fame e il freddo. Il governatore, dopo molte trattative, consente il passaggio del loro gruppo attraverso il suolo tibetano, ma solo per dirigersi verso il Nepal. I tre accettano la soluzione come temporanea.\nGiunti a Tradun si consultano con il funzionario locale, che invia a Lhasa una richiesta di soggiorno. Passano vari mesi tranquilli, le attivit\u00e0 sono varie. La risposta giunge negativa, i tre sono invitati ad andarsene. Kopp decide di recarsi verso il Nepal: il gruppo si divide. Gli altri due decidono invece di spostarsi nel villaggio di Kyrong, dal quale dopo qualche mese, sono invitati ad andarsene. In pi\u00f9 il fascino del paese cominciava a farsi sentire su di loro e Lhasa, la citt\u00e0 proibita (nella quale quasi nessun europeo era riuscito a mettere piede) li chiamava a gran voce. Nasce cos\u00ec il progetto di dirigersi verso l'interno, verso la capitale. Il viaggio diventa durissimo per Harrer e Aufschnaiter: la temperatura scende spesso ad un livello di trenta gradi sotto lo zero e le provviste sono molto poche: le zone pi\u00f9 selvagge del Tibet sfoderano le loro migliori armi per impedire l'avanzata ai due europei. Solo l'aiuto di famiglie nomadi che abitano nella zona e l'apprezzatissima ospitalit\u00e0 tibetana consentono loro l'arrivo nella zona di Lhasa. I due suscitavano pochi dubbi riguardo alla regolarit\u00e0 della loro condizione per vari motivi: venivano scambiati spesso per kazaki a causa delle loro lunghe barbe, e grazie ad un permesso di via libera che era stato dato loro mesi prima nel primo paese visitato (permesso che in realt\u00e0 non aveva pi\u00f9 valore ormai) anche i pi\u00f9 diffidenti li aiutavano. Non per ultimo il fatto che i tibetani ripongono grande sicurezza e fiducia nel loro sistema di isolamento fu per loro di grande aiuto: molti vedendo degli stranieri cos\u00ec vicini al cuore della loro terra non potevano che pensare alla loro regolarit\u00e0, in quanto altrimenti non sarebbero mai giunti fino a l\u00ec.\nGiunti a Lhasa vengono ospitati da molte famiglie ricche della citt\u00e0, in quanto personaggi \"importanti\" per la vita della citt\u00e0. Viene loro concesso un soggiorno temporaneo, che cominciano a ripagare con lavori di vario genere. In poco tempo diventano popolari e si guadagnano la fama di \"tuttofare\". Il rapporto con la tradizione tibetana cresce sempre di pi\u00f9 e cominciano a sentirsi profondamente legati alla cultura del luogo. Presto si sentono perfettamente integrati nella societ\u00e0, pur non mancando di farsi notare per alcune idee o attivit\u00e0 decisamente fuori dal comune nella capitale tibetana. Dopo qualche anno comincia a crearsi un rapporto tra il giovane Dalai Lama e Harrer: il secondo si occupa di alimentare alcune passioni che caratterizzano il giovane Dio-Re, quali il cinema: diviene il suo \"cameraman\" di fiducia. Progetta e realizza importanti opere di ingegneria idraulica. Viene successivamente incaricato di costruire, all'interno della residenza estiva del Dalai Lama, un cinema per la visualizzazione delle pellicole da lui registrate. Con questo avvenimento nasce la relazione tra i due: Harrer scopre nel Dalai Lama un bambino intelligente e pieno di curiosit\u00e0, con una grande voglia di sapere. In quanto europeo, ed uno dei pochi a Lhasa con un discreto bagaglio culturale, diventa il suo maestro, senza peraltro riuscire nemmeno ad intaccare la grande voglia di sapere del sovrano. Nasce tra i due un'intesa speciale. Proprio quando le cose diventavano perfette per i due europei, sul Tibet si distende l'ombra della Cina comunista e della sua voglia di conquista."}
{"id": "1104382", "revid": "287204", "url": "https://it.wikipedia.org/wiki?curid=1104382", "title": "George Harmon Coxe", "text": "Nato a Olean, nello Stato di New York, ha iniziato come giornalista, dopo aver abbandonato l'universit\u00e0, per poi lavorare a lungo nel campo pubblicitario. Molto considerato nell'ambiente della narrativa hard boiled, Coxe \u00e8 stato grande amico di Erle Stanley Gardner, il creatore di Perry Mason. Nel 1952 Coxe \u00e8 stato eletto presidente dei Mystery Writers of America.\nI suoi personaggi pi\u00f9 popolari sono Kent Murdock e \"Flashgun\" Casey, entrambi fotografi per un importante quotidiano newyorkese, e l'investigatore privato Jack Fenner."}
{"id": "1104392", "revid": "52076", "url": "https://it.wikipedia.org/wiki?curid=1104392", "title": "Sette anni in Tibet (romanzo)", "text": ""}
{"id": "1104393", "revid": "77358", "url": "https://it.wikipedia.org/wiki?curid=1104393", "title": "Palazzo Sacrati (Guadagni-Strozzi di Mantova)", "text": ""}
{"id": "1104401", "revid": "116259619", "url": "https://it.wikipedia.org/wiki?curid=1104401", "title": "Societ\u00e0 Nazionali di Croce Rossa e Mezzaluna Rossa", "text": "Le Societ\u00e0 Nazionali della Croce Rossa o della Mezzaluna Rossa sono le unit\u00e0 base del Movimento Internazionale della Croce Rossa e della Mezzaluna Rossa. Queste, create in origine per soccorrere i soldati in tempo di guerra unitamente alla sanit\u00e0 militare, operano oggi in diverse attivit\u00e0, sia in tempo di guerra, che in tempo di pace.\nRequisiti.\nUna \"Societ\u00e0 Nazionale della Croce Rossa o della Mezzaluna Rossa\" per essere riconosciuta tale dal Comitato Internazionale deve soddisfare dei requisiti fondamentali:\nCompiti.\nI compiti di una \"Societ\u00e0 Nazionale della Croce Rossa o della Mezzaluna Rossa\" sono differenti, a seconda che la societ\u00e0 si trovi in tempo di pace o in tempo di guerra."}
{"id": "1104406", "revid": "110157", "url": "https://it.wikipedia.org/wiki?curid=1104406", "title": "Haidershofen", "text": "Haidershofen \u00e8 un comune austriaco di 3 611 abitanti nel distretto di Amstetten, in Bassa Austria; \u00e8 suddiviso in sei comuni catastali (\"Katastralgemeinden\"): Brunnhof, Dorf an der Enns, Haidershofen, Str\u00e4u\u00dfl, Tr\u00f6stlberg e Vestenthal."}
{"id": "1104407", "revid": "21880", "url": "https://it.wikipedia.org/wiki?curid=1104407", "title": "Tetraonidae", "text": ""}
{"id": "1104408", "revid": "767487", "url": "https://it.wikipedia.org/wiki?curid=1104408", "title": "Lisa Gerrard", "text": "La sua carriera prosegue ininterrottamente dal 1981. \u00c8 stata coinvolta in innumerevoli progetti musicali e non. Nel 2001 ha vinto insieme ad Hans Zimmer il Golden Globe per la migliore colonna sonora per il film \"Il gladiatore\" e, sempre per la stessa colonna sonora, ha avuto una nomination per il Premio Oscar.\nBiografia.\nNata a Melbourne, Lisa \u00e8 cresciuta nel quartiere multietnico di Prahran, dove \u00e8 venuta a contatto con diverse culture. Questo ha contribuito a creare il suo particolare gusto musicale, che sfocer\u00e0 nei successivi lavori con il gruppo Dead Can Dance, ma anche con i suoi progetti da solista e le sue collaborazioni con altri artisti.\nCarriera.\nLa carriera di Lisa Gerrard inizia nel 1981, a Melbourne, con i Dead Can Dance: originariamente un quartetto, diventer\u00e0 un trio nel 1982, anno in cui il gruppo si trasferisce a Londra, e successivamente un duo, a seguito del ritorno di un membro in Australia. Il gruppo si scioglie nel 1998; la Gerrard torna in Australia, mentre Perry si trasferisce in Irlanda. Il gruppo si riunisce temporaneamente nel 2005 per un tour mondiale e poi nuovamente nel 2011.\nCarriera solista.\nNel 1995 pubblica il suo primo album solista, intitolato The Mirror Pool. Dopo aver pubblicato questo album continua a lavorare con il gruppo, pubblicando nel 1996 l'album dei Dead Can Dance, Spiritchaser. Successivamente, dopo il primo scioglimento dei Dead Can Dance, nel 1998 registra l'album \"Duality\", collaborando con Pieter Bourke; da qui inizier\u00e0 un'assidua collaborazione fra i due artisti per numerosi film, fra cui Insider - Dietro la verit\u00e0 e Al\u00ec, per i quali riceveranno una nomination ai Golden Globe nel 2000 e nel 2002 rispettivamente. Nel 2004 Lisa inizia una nuova collaborazione, stavolta con Patrick Cassidy, da cui nascer\u00e0 l'album Immortal Memory.\nNel settembre del 2006 viene pubblicato il documentario \"Sanctuary\" sulla vita e la carriera della cantante e musicista. \u00c8 il risultato del lavoro svolto dal produttore e regista Clive Collier e contiene interviste a Lisa Gerrard e a persone che con lei hanno collaborato e lavorato.\nNello stesso anno pubblica il suo secondo album da solista, The Silver Tree. Questo album \u00e8 profondamente diverso da qualsiasi precedente lavoro della cantante, sia da solista che con il gruppo. L'album viene prima pubblicato per essere utilizzato da iTunes. Questo album ha avuto la nomination per l'Australian Music Prize del 2006 e tuttora \u00e8 uno dei migliori nove album di musicisti australiani.\nNel 2007 pubblica l'album The Best of Lisa Gerrard, che ripercorre tutta la carriera della cantante, dall'epoca dei Dead Can Dance fino alla sua carriera da solista, alle collaborazioni e alle colonne sonore.\nNel 2009 rilascia il suo terzo album solista, il primo sotto l'etichetta Gerrard Records, The Black Opal, in collaborazione con Michael Edwards, Patrick Cassidy, Pieter Bourke e James Orr.\nNel 2011 si riunisce di nuovo a Brendan Perry nei Dead Can Dance, pubblicando un nuovo album in studio, Anastasis.\nNel luglio del 2014, Gerrard pubblica un nuovo album solista dal titolo \"Twilight Kingdom\" tramite la propria etichetta Gerrard Records.\nColonne sonore.\nLa prima esperienza della Gerrard per quanto riguarda il cinema e colonne sonore per film, risale al 1989 con il film spagnolo \"El ni\u00f1o de la luna\" del regista \"August\u00ecn Villaronga\". La colonna sonora fu composta dai Dead Can Dance e Lisa recita nel film.\nSuccessivamente la cantante parteciper\u00e0 alla realizzazione di numerose colonne sonore, ma la fama arriver\u00e0 con \"Insider - Dietro la verit\u00e0\", in collaborazione con Pieter Bourke, e con \" Il gladiatore\" in collaborazione con Hans Zimmer\".\"\nNel 2005 ha collaborato con Ennio Morricone per la colonna sonora del film ungherese \"Fateless\".\nAbilit\u00e0 vocale.\nGerrard possiede la gamma vocale di un contralto ma pu\u00f2 anche raggiungere la gamma mezzosoprano. La sua voce \u00e8 stata descritta come ricca, profonda, oscura, triste e unica.\nEsempi della gamma di mezzosoprano di Gerrard includono le canzoni \"The Host of Seraphim\", \"Elegy\", \"Space Weaver\", \"Come This Way\" e \"One Perfect Sunrise\". Gerrard tuttavia si esibisce maggiormente nella gamma drammatico contralto nelle sue altre canzoni \"Sanvean\", \"Sacrifice\", \"Largo\", \"Lament\" e \"Not Yet\".\nGerrard canta molte delle sue canzoni, come ad esempio \"Now We Are Free\", \"Come Tenderness\", \"Serenity\", \"The Valley of the Moon\", \"Tempest\", \"Pilgrimage of Lost Children\", \"Coming Home\" e \"Sanvean\" in idioglossia. Rispetto a questo lavoro, ha detto: \"Io canto nella lingua del cuore, \u00e8 una lingua inventata che ho avuto per un tempo molto lungo, credo di aver iniziato a cantare quando avevo circa 12 anni. E credevo di parlare a Dio quando cantavo in quella lingua \"."}
{"id": "1104410", "revid": "709565", "url": "https://it.wikipedia.org/wiki?curid=1104410", "title": "Red Rountree", "text": "Biografia.\nNativo del Texas, era un uomo d'affari di gran successo, guadagnando milioni di dollari lavorando con la \"Rountree Machinery &amp; Co.\" e altre aziende nel ruolo di manager. Dopo essere andato in pensione, inizia a rapinare banche.\nAll'et\u00e0 di 86 anni rapin\u00f2 la South Trust Bank di Biloxi (Mississippi). Dopo dieci minuti venne arrestato e condannato a 3 anni di prigione. Usc\u00ec da prigione nel 1999 e nello stesso anno tent\u00f2 di rapinare la Nations Bank di Pensacola (Florida); venne fermato con l'aiuto di due clienti e condannato a tre anni di prigione.\nDopo aver scontato la pena, nel 2003 rapin\u00f2 la First American Bank di Abilene (Texas), scappando con . Venne arrestato lo stesso giorno, per poi essere condannato a 12 anni di prigione.\nMor\u00ec all'et\u00e0 di 92 anni e venne sepolto in un cimitero vicino alla prigione."}
{"id": "1104412", "revid": "24989", "url": "https://it.wikipedia.org/wiki?curid=1104412", "title": "Brunnhof", "text": ""}
{"id": "1104413", "revid": "24989", "url": "https://it.wikipedia.org/wiki?curid=1104413", "title": "Dorf an der Enns", "text": ""}
{"id": "1104414", "revid": "24989", "url": "https://it.wikipedia.org/wiki?curid=1104414", "title": "Str\u00e4u\u00dfl", "text": ""}
{"id": "1104415", "revid": "24989", "url": "https://it.wikipedia.org/wiki?curid=1104415", "title": "Tr\u00f6stlberg", "text": ""}
{"id": "1104416", "revid": "24989", "url": "https://it.wikipedia.org/wiki?curid=1104416", "title": "Vestenthal", "text": ""}
{"id": "1104417", "revid": "1504506", "url": "https://it.wikipedia.org/wiki?curid=1104417", "title": "Marchese del Monferrato", "text": ""}
{"id": "1104419", "revid": "712828", "url": "https://it.wikipedia.org/wiki?curid=1104419", "title": "Kon (personaggio)", "text": ""}
{"id": "1104420", "revid": "287204", "url": "https://it.wikipedia.org/wiki?curid=1104420", "title": "\u017babno", "text": "\u017babno \u00e8 un comune urbano-rurale polacco del distretto di Tarn\u00f3w, nel voivodato della Piccola Polonia.\nGeografia fisica.\nRicopre una superficie di 104,82 km\u00b2 e nel 2004 contava 18.877 abitanti."}
{"id": "1104422", "revid": "297031", "url": "https://it.wikipedia.org/wiki?curid=1104422", "title": "Exposcit debitum", "text": "Exposcit Debitum, in italiano \"Il dovere richiede\", \u00e8 una bolla pontificia promulgata da Papa Giulio III il 21 luglio 1550. Diede una seconda definitiva approvazione alla fondazione della Compagnia di Ges\u00f9 (i Gesuiti) e sostitu\u00ec la \"Regimini militantis Ecclesiae\" del 1540. La struttura del testo \u00e8 fondamentalmente la stessa, ma fiss\u00f2 l'esperienza a 10 anni, ecco le modifiche che furono presentate:\nLa \"Exposcit Debitum\" \u00e8 ancora il documento papale di riferimento, una specie di 'Carta Fondamentale' per qualunque deliberazione da prendere sull'identit\u00e0 e la missione dei Gesuiti nel mondo di oggi.\nCollegamenti esterni.\nIl testo della bolla."}
{"id": "1104424", "revid": "764447", "url": "https://it.wikipedia.org/wiki?curid=1104424", "title": "Presidente della Georgia", "text": "Il presidente della Georgia (in georgiano: \u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10de\u10e0\u10d4\u10d6\u10d8\u10d3\u10d4\u10dc\u10e2\u10d8) \u00e8 il capo di Stato della Georgia e il comandante in capo delle forze armate. Rappresenta inoltre la Georgia nella relazioni internazionali."}
{"id": "1104425", "revid": "36426", "url": "https://it.wikipedia.org/wiki?curid=1104425", "title": "Caposaldo Col dei Bovi", "text": "Il caposaldo Col dei Bovi o caposaldo Colle del Bue (in tedesco \"Sperre Ochsenb\u00fchel\" o \"Ochsenb\u00fchl\") \u00e8 uno degli sbarramenti del \"XIV settore di copertura Isarco\", che si colloca tra i paesi di Aica e Naz-Sciaves, sopra una collina che domina il confluire della Val Pusteria nella Val d'Isarco, ovvero della Rienza nell'Isarco. Questo sbarramento \u00e8 uno dei diversi sbarramenti che vanno a comporre il Vallo alpino in Alto Adige.\nStoria.\nQuesto piccolo sbarramento fu progettato nel 1940 sul III sistema difensivo, quindi successivamente alla progettazione degli altri sbarramenti.\nIl progetto prevedeva oltre al caposaldo Col dei Bovi (in ted. \"Ochsenb\u00fchel\"), situato sul colle omonimo a sud-est del paese di Aica (in ted. \"Aicha\"), 3 opere difensive in pi\u00f9:\nLa costruzione del caposaldo venne portata a termine, come del resto le opere I e II, anche se nessuna ricevette gli impianti interni e l'armamento previsto; l'opera III invece rimase incompiuta.\nDescrizione delle opere dello Sbarramento.\nOpera III.\nOpera incompiuta\nOpera IV.\nOpera incompiuta"}
{"id": "1104426", "revid": "438678", "url": "https://it.wikipedia.org/wiki?curid=1104426", "title": "Party Monster", "text": "Party Monster \u00e8 un film del 2003, diretto da Fenton Bailey e Randy Barbato e interpretato da Macaulay Culkin. Tratto dalla storia vera del \"Re dei Club Kids\" Michael Alig, il pi\u00f9 famoso organizzatore di feste notturne di New York. Presentato al Sundance Film Festival dello stesso anno, fu il primo film di Macaulay Culkin a nove anni dalla sua ultima apparizione nel film del 1994 \"Richie Rich\".\nIl film \u00e8 basato sul libro di James St. James \"Disco Bloodbath\" (pubblicato in Italia da Baldini&amp;Castoldi con il titolo \"Party monster. Storia vera e favolosa dei club kids e di un omicidio in discoteca\"), che racconta l'amicizia tra l'autore e Alig, fino all'assassinio, da parte di quest'ultimo, di Angel Melendez.\nTrama.\nNella scena underground di New York degli anni novanta, fatta di feste alla moda, droghe e ambiguit\u00e0 sessuale, Michael, trasferitosi da poco nella Grande Mela, conosce James St. James, che lo introduce nell'ambiente facendolo diventare uno dei pi\u00f9 noti organizzatori di feste ed eventi mondani. Arrivato all'apice, con tante amicizie e altrettanti nemici, commette un omicidio e lo confessa all'amico James. Il suo racconto viene preso come uno scherzo, ma dopo il ritrovamento del cadavere tanti troveranno conveniente questa storia, proprio come James, che sogna di diventare scrittore e riconquistare la scena toltagli da Michael.\nFestival.\nOltre alla prima assoluta al Sundance Film Festival il 18 gennaio del 2003, il film \u00e8 stato presentato anche al Festival internazionale del cinema di Berlino dello stesso anno, nella sezione \"Panorama\", e al Festival del Cinema LGBT di Torino del 2004.\nColonna sonora.\nLa colonna sonora del film spazia dagli anni 80 fino a met\u00e0 degli anni 90, con riferimenti alla musica che si suonava nei club nei primi anni 2000."}
{"id": "1104427", "revid": "1428919", "url": "https://it.wikipedia.org/wiki?curid=1104427", "title": "Humacao", "text": "Humacao \u00e8 una citt\u00e0 di Porto Rico situata sulla costa orientale dell'isola. L'area comunale confina a nord con Nag\u00fcabo, a sud con Yabucoa e a ovest con Las Piedras. \u00c8 bagnata a est dalle acque dello stretto di Vieques, che collega il Mar dei Caraibi con l'oceano Atlantico. Il comune, che fu fondato nel 1722, oggi conta una popolazione di 62244 abitanti ed \u00e8 suddiviso in 11 circoscrizioni (\"barrios\")."}
{"id": "1104428", "revid": "680377", "url": "https://it.wikipedia.org/wiki?curid=1104428", "title": "Barbara Enrichi", "text": "Biografia.\nDal 1983 frequenta alcuni laboratori teatrali annuali condotti dal regista Ugo Chiti, recitando in molti spettacoli della Compagnia Arca Azzurra, formandosi con un'esperienza di oltre quindici anni. Inizia la sua carriera cinematografica con il debutto, nel ruolo di Cinzia, nel film \"Benvenuti in casa Gori\" di Alessandro Benvenuti (1990) a cui fanno seguito una serie di film, \"Donne con le gonne\" di Francesco Nuti e \"I laureati\" di Leonardo Pieraccioni. Con Pieraccioni interpreta anche \"Il ciclone\" (1996), film campione d'incassi insieme a \"Fuochi d'artificio\" (1997).\nCon \"Il ciclone\", Barbara Enrichi vince il Premio David di Donatello (1997) come miglior attrice non protagonista. Viene candidata, sempre per il ruolo di Selvaggia, al Nastro d'argento (1997). Nonostante il grande successo sia arrivato con i ruoli comici, \u00e8 in grado di affrontare anche ruoli drammatici, grazie alla sua esperienza maturata in teatro con Ugo Chiti con cui nel 1996 interpreta il film \"Albergo Roma\", che viene presentato con successo alla 53\u00aa Mostra del Cinema di Venezia.\nNel 1996 interpreta il film \"Ritorno a casa Gori\" di Alessandro Benvenuti e nel 1998 il film \"Prima la musica, poi le parole\" di Fulvio Wetzl, \"I volontari\" di Domenico Costanzo e \"Donne in bianco\" di Tonino Pulci. Di seguito interpreta il film \"Il cielo cade\" 1999 con la regia dei fratelli Andrea e Antonio Frazzi con l'opportunit\u00e0 di lavorare a fianco di attori internazionali, quali Isabella Rossellini e Jeroen Krabb\u00e9. Dal 1999 al 2002 recita in teatro nello spettacolo \"Contorno &amp; Rosina\" scritto e diretto da Alessandro Benvenuti e nella stagione dal 2005 al 2008 \u00e8 in tourn\u00e9e con lo spettacolo teatrale \"Kvetch\" di Steven Berkoff.\nDal 2005 Barbara Enrichi si dedica anche all'insegnamento della recitazione cinematografica. Dal 2014 \u00e8 docente di Direzione attori al Centro Sperimentale di Cinematografia - Sede Lombardia. Nel 2006 scrive il libro \"In fondo alla passione\" pubblicato da Stranamore Editore in forma di atto unico per il teatro. In tv compare a fianco di Eraldo Turra nella pubblicit\u00e0 di Conad dal 2006, nel tv-movie \"Tutti i rumori del mondo\" 2007 con la regia di Tiziana Aristarco per Rai Uno, nella serie televisiva \"Medicina generale\" 2008 con la regia di Francesco Miccich\u00e8, in \"miacarabefana.it\" con la regia di Ludovico Gasparini e nella serie televisiva \"Il commissario Manara 2\" (2010) di Luca Ribuoli.\nNel 2009 \u00e8 sul grande schermo nel film \"Genitori &amp; figli - Agitare bene prima dell'uso\" di Giovanni Veronesi. Nel 2010 firma la regia del docufilm \"vvff si racconta\" sul Vittorio Veneto Film Festival di Cinema Internazionale per ragazzi e le viene assegnato il Premio alla carriera \"Sorelle Gramatica-Il tempo perduto e ritrovato\". Nel 2011 partecipa al film \"Amici miei... come tutto ebbe inizio\" di Neri Parenti interpretando Margarita, l'ostessa moglie di Giorgio Panariello, proprietaria dell'omonima locanda. Nella stagione teatrale 2011/2012 \u00e8 impegnata con lo spettacolo \u201cL'abissina-Paesaggio con figure\u201d di Ugo Chiti, lavorando a fianco dell'attrice napoletana Isa Danieli, nel ruolo di sua figlia Giacinta.\nNel 2014 Barbara Enrichi interpreta il ruolo di Brunella nel film Maremmamara-Ritorno alla mia vita di Lorenzo Renzi. \nNel 2017 Barbara Enrichi interpreta i personaggi protagonisti nei tre atti unici di Aldo Nicolaj nello spettacolo teatrale Bitter comedy con la regia di Marco Alberghini.\nNel 2018 interpreta Elena nel film Forse \u00e8 solo mal di mare di Simona De Simone e nel 2019 interpreta la vicina di casa di Geppetto nel film Pinocchio di Matteo Garrone."}
{"id": "1104431", "revid": "1573940", "url": "https://it.wikipedia.org/wiki?curid=1104431", "title": "Falcipennis falcipennis", "text": "Il tetraone siberiano (Falcipennis falcipennis ()) \u00e8 un uccello di medie dimensioni appartenente alla famiglia dei Fagianidi.\nDescrizione.\n\u00c8 un galliforme di media taglia, lungo 38\u201343\u00a0cm, con un peso di 580\u2013740\u00a0g.\n\u00c8 molto simile al tetraone delle peccete nordamericano (\"Falcipennis canadensis\"), con cui \u00e8 strettamente imparentato.\nDistribuzione e habitat.\nL'areale del tetraone siberiano comprende l'estremo oriente russo e una piccola popolazione viveva anche nell'estremit\u00e0 nordorientale della Cina, ma ora \u00e8 probabilmente estinta.\nVive soprattutto nelle foreste di peccio, abete, larice e pino."}
{"id": "1104436", "revid": "1610933", "url": "https://it.wikipedia.org/wiki?curid=1104436", "title": "Tetraone siberiano", "text": ""}
{"id": "1104461", "revid": "29863", "url": "https://it.wikipedia.org/wiki?curid=1104461", "title": "Antisystem", "text": ""}
{"id": "1104467", "revid": "599013", "url": "https://it.wikipedia.org/wiki?curid=1104467", "title": "Cluster (chimica)", "text": "In chimica inorganica il termine cluster viene utilizzato per indicare un composto caratterizzato dalla presenza di uno o pi\u00f9 legami metallo-metallo. Il termine \"cluster\" fu originariamente coniato da Frank Albert Cotton nei primi anni sessanta.\nI cluster sono molto diffusi e nella accezione pi\u00f9 ampia del termine \u00e8 possibile considerare cluster anche specie che non necessariamente contengono un legame metallo-metallo, tipico particolarmente della chimica di coordinazione e della chimica metallorganica dei metalli del blocco d. Cos\u00ec, ad esempio, \u00e8 possibile notare che alcuni elementi in natura esistono sotto forma di cluster, come la molecola del fosforo P4 o quella dello zolfo S8. Inoltre anche elementi del blocco p della tavola periodica sono in grado di formare cluster: si pensi ad esempio ai cluster dell'azoto, ai fullereni formati dal carbonio, ai cluster borani del boro o ai composti intermetallici rappresentati dalle \"fasi di Zintl\".\nI ligandi tipici in grado di stabilizzare un cluster includono generalmente gli alogenuri, il monossido di carbonio, gli isocianuri, gli alcheni e gli idruri. In chimica organica composti come il cubano possono essere considerati cluster, ma non si riscontrano comunemente ed inoltre non sono facilmente ottenibili. In chimica bioinorganica importante \u00e8 il ruolo del cluster ferro-zolfo.\nStoria.\nProbabilmente il pi\u00f9 vecchio cluster metallico conosciuto \u00e8 rappresentato dal calomelano, gi\u00e0 noto in India nel dodicesimo secolo. L'esistenza del dimero del mercurio Hg22+ fu dimostrata agli inizi del ventesimo secolo.\nLo sviluppo della chimica dei composti metallocarbonilici permise di isolare composti quali Fe2(CO)9, Fe3(CO)12 o Mn2(CO)10. Linus Pauling caratterizz\u00f2 il cloruro di molibdeno(II) descrivendo legami Mo6 con simmetria ottaedrica. F. Cotton stabil\u00ec che il cloruro di renio(III) indicato come ReCl3 in realt\u00e0 consisteva nel cluster Re3Cl9 con gli atomi metallici uniti direttamente tra loro e che presentano anche legami a ponti cloro. Il legame Re-Re \u00e8 stabile e per reazione del composto in questione non viene scisso.\nContemporaneamente allo sviluppo dei cluster metallici, numerosi idruri del boro furono scoperti dal chimico inorganico tedesco Alfred Stock e dai suoi successori che tra l'altro resero popolare l'utilizzo delle linee da vuoto per la manipolazione di questi composti (vedi sintesi e tecniche speciali inorganiche) che spesso sono volatili e instabili all'aria. Negli anni settanta fu dimostrato che la proteina ferrodoxina, mediatore biochimico del trasferimento elettronico, contiene cluster Fe4S4 e successivamente si evidenzi\u00f2 la presenza di un sito attivo MoFe7S9 all'interno dell'enzima nitrogenasi. Grazie allo studio di cluster quali K2Re2Cl8 \u00e8 stata dimostrata l'esistenza dei legami quadrupli, che soventemente legano due centri metallici.\nDue gruppi speciali di composti cluster sono rappresentati dalle fasi di Chevrel e dalle fasi di Zintl. Le \"fasi di Chevrel\" sono caratterizzate dalla generica struttura MxMo6X8, come ad esempio per il composto PbMo6S8. Questi composti manifestano superconduttivit\u00e0 a basse temperature. Le \"fasi di Zintl\" sono invece composti intermetallici formati da metalli fortemente elettropositivi, quali i metalli alcalini e i metalli alcalino-terrosi, e da metalli dei blocchi d, p e da qualche semimetallo. Esempi di anioni di Zintl derivati sono [Bi3]3-, [Sn9]4-, [Pb7]4- e [Sb7]3-.\nStruttura elettronica.\nIn generale, i centri metallici che possiedono orbitali d grandi formano cluster stabili a causa della favorevole sovrapposizione degli orbitali di valenza. Perci\u00f2, i metalli a stato di ossidazione basso, e quindi caratterizzati da piccola carica effettiva, tendono a formare cluster stabili. Cos\u00ec si spiega il motivo per il quale, ad esempio, i metallocarbonili poliatomici sono generalmente formati da metalli di transizione dei gruppi successivi della tavola periodica caratterizzati da basso stato di ossidazione (il metallo soventemente ha stato di ossidazione uguale a zero). Alogenuri e ossidi poliatomici sono invece riscontrati con i metalli di transizione dei primi gruppi.\nRegole di Wade-Mingos-Lauher.\nK. Wade introdusse una correlazione semiempirica tra il computo di elettroni e la relativa struttura dei cluster metallorganici pi\u00f9 grandi. Successivamente D.M.P. Mingos e J. Lauher ripresero e perfezionarono i concetti introdotti da Wade.\nAd esempio analizziamo il cluster Rh4(CO)12:\nDalla somma si sono ottenuti in totale 60 elettroni, in base alle regole di Wade-Mingos-Lauher il cluster avr\u00e0 quindi simmetria tetraedrica."}
{"id": "1104470", "revid": "94647", "url": "https://it.wikipedia.org/wiki?curid=1104470", "title": "Tradescantia", "text": "Tradescantia \u00e8 un genere di piante della famiglia delle Commelinacee, originario della regione neotropicale. La Tradescantia \u00e8 molto apprezzata perch\u00e9 una delle piante ornamentali pi\u00f9 resistenti e facili da coltivare. Proprio per la sua resistenza alle avversit\u00e0 la si pu\u00f2 trovare come pianta tappezzante nei giardini rocciosi ombreggiati, come pianta da esterno su davanzali e balconi e anche come pianta d\u2019appartamento, anche in spazi contenuti e appartamenti poco luminosi.\nStoria.\nIl genere fu fatto conoscere agli europei da John Tradescant il giovane (1608-1662). Giardiniere di corte di Carlo I d'Inghilterra, era un ugonotto di origine probabilmente olandese, arrivato nel 1637 in Virginia. Si trattava di uno dei primi territori colonizzati dagli inglesi in America, continente dal quale faceva pervenire le piante in Europa.\nDescrizione.\nNella tradizione popolare, la Tradescantia \u00e8 anche nota con il nome \"erba miseria\", legato al portamento ricadente delle piante di questo genere, che sono prettamente erbacee e che vengono tra l'altro coltivate come piante pendenti. Il fiore \u00e8 dotato di soli tre petali, altrettanti sepali e sei stami gialli.\nTassonomia.\nIl genere comprende le seguenti specie:\nColtivazione.\nSul continente americano, la pianta viene spesso considerata come infestante e pu\u00f2 creare seri problemi, pur non formando molto in fretta frutti e semi. Infatti qualsiasi frammento di stelo accidentalmente staccato dalla pianta pu\u00f2 mettere radici con grande facilit\u00e0.\nPer quanto riguarda l'uso ornamentale di queste specie, si tratta di piante per lo pi\u00f9 adatte ai vasi pendenti. In inverno preferiscono un posto pi\u00f9 fresco e possono, fino ad un certo punto, superare i rigori invernali. Le piante pi\u00f9 vecchie tendono ad imbruttirsi e vengono rinnovate da nuove ottenute per talea, anche in acqua.\n\"Tradescantia pallida\" \u00e8 probabilmente la specie pi\u00f9 conosciuta in Italia. Nei luoghi pi\u00f9 caldi, tollera bene la stagione invernale e si distingue per l'appariscente colore purpureo delle foglie, ben intonato a quello rosa pallido del fiore. La pianta, semisucculenta originaria del Messico, \u00e8 conosciuta in Europa soprattutto dagli anni cinquanta.\nIl successo di questo genere in Europa non si limita solo alle piante da vaso: \"Tradescantia virginiana\", che cresce in posizione eretta, viene coltivata in giardino come pianta vivace dato che \u00e8 tra le poche che sopportano senza problemi qualsiasi rigore invernale."}
{"id": "1104471", "revid": "174925", "url": "https://it.wikipedia.org/wiki?curid=1104471", "title": "Paolino da Nola", "text": ""}
{"id": "1104473", "revid": "729019", "url": "https://it.wikipedia.org/wiki?curid=1104473", "title": "Jacopo da Diacceto", "text": "Biografia.\nAssiduo frequentatore delle riunioni dell'Accademia neoplatonica agli Orti Oricellari, ord\u00ec una congiura contro l'allora governatore di Firenze cardinale Giulio de' Medici nel 1522 con Zanobi Buondelmonti e Luigi Alamanni. I tre si ritrovavano spesso anche al palazzo Buondelmonti presso il Duomo.\nScoperta la congiura venne imprigionato dagli Otto di Bal\u00eca e decapitato nel cortile del Bargello lo stesso anno.\nA Firenze gli \u00e8 stata dedicata una via nei pressi della stazione di Santa Maria Novella."}
{"id": "1104478", "revid": "466539", "url": "https://it.wikipedia.org/wiki?curid=1104478", "title": "Lotta Continua (giornale)", "text": "Lotta Continua \u00e8 un mensile politico italiano, in precedenza settimanale e poi quotidiano, fondato nel 1969. Fu organo ufficiale dell'omonima formazione extraparlamentare dal 1969 al 1976, anno dello scioglimento del gruppo politico. Ha cessato le pubblicazioni nel giugno del 1982, per poi riprenderle nel marzo del 2012.\nStoria.\nLa testata nacque come settimanale il 1\u00ba novembre 1969; fino alla primavera del 1972 fu bisettimanale, infine divenne quotidiano il 11 aprile 1972.\nIl primo direttore responsabile della rivista fu Piergiorgio Bellocchio, che metter\u00e0 unicamente la firma senza seguire la lavorazione del giornale; il suo posto fu preso in seguito, tra gli altri, da Pio Baldelli, Roberto Roversi, Marco Pannella, Nicola Zitara, Pier Paolo Pasolini, Giampiero Mughini, Alexander Langer e Adele Cambria, molti dei quali furono colpiti da denunce e diffide e non fecero mai parte del movimento politico, prestando il proprio nome come direttore responsabile per le esigenze di legge da una posizione che potremmo definire di \"simpatizzanti\" (Pannella era mosso pi\u00f9 che altro dalle sue idee relative alla libert\u00e0 di espressione).\nIl 18 maggio 1972, all'indomani dell'omicidio di Luigi Calabresi, il quotidiano accus\u00f2 apertamente il commissario di essere \"il maggior responsabile dell'assassinio di Pinelli\".\nDopo lo scioglimento del gruppo politico di Lotta Continua, il quotidiano (diretto da Enrico Deaglio a partire dal 1977) continuer\u00e0 ad uscire in edicola fino alla fine del 1980, rappresentando in questo periodo le istanze del Movimento del '77. Dopo una sospensione di qualche mese, il giornale riprese ad uscire nell'autunno del 1981 fino a cessare definitivamente le pubblicazioni il 13 giugno 1982.\nIl ritorno.\nAll'inizio del 2011, a Torino, viene edito un periodico che si richiama all'originaria testata. Il collegamento si evince dalla frase (riportata sotto la testata) \"\u00c8 la lotta che crea l'organizzazione, non il contrario\"; frase di Luciano Parlanti, operaio Fiat Mirafiori, protagonista degli scioperi nella stagione dell'Autunno caldo del 1969. Da marzo del 2012 viene edito con il nome di Lotta Continua.\nIl ritorno del periodico Lotta Continua, \u00e8 stato voluto dai \"pi\u00f9 giovani, quelli che non hanno partecipato all'esperienza degli anni '70, alcuni molto giovani hanno scelto Lotta Continua perch\u00e9 \u201crappresenta quello che vogliamo\u201d, altri della Mirafiori perch\u00e9 \u00e8 la \u201cmemoria delle lotte\u201d, altri perch\u00e9 hanno letto il giornale dei padri trovato in cantina.\".\nIl nuovo periodico non si trova nelle edicole; la sua distribuzione \u00e8 militante, portata avanti dai sostenitori, durante le manifestazioni. \u00c8 disponibile anche in formato online gratuito sul sito del giornale.\nDisegni satirici.\nIl quotidiano si \u00e8 caratterizzato anche per lo spazio dato alla grafica e ai disegni satirici. Il grafico - cartoonist Roberto Zamarin ide\u00f2 il personaggio di \"Gasparazzo\", strip che copr\u00ec il periodo dal 10 giugno al 20 dicembre del 1972, giorno della scomparsa del disegnatore in un incidente stradale. \nA Zamarin subentr\u00f2 Vincino, che nel 1978, ne fond\u00f2 l'inserto satirico, \"L'avventurista\". Dal 2012 il vignettista ufficiale della testata \u00e8 Pierfrancesco Uva."}
{"id": "1104479", "revid": "277167", "url": "https://it.wikipedia.org/wiki?curid=1104479", "title": "Malta bastarda", "text": ""}
{"id": "1104482", "revid": "124111624", "url": "https://it.wikipedia.org/wiki?curid=1104482", "title": "Laurence Harvey", "text": "Biografia.\nNonostante abbia sempre sostenuto che il suo nome di battesimo fosse Laruschka Mischa Skikne, in realt\u00e0 esso era Zvi Mosheh (\"Hirsh\") Skikne, detto Hirshkeh. Di famiglia di origine ebraica, era il pi\u00f9 giovane dei tre figli di Ber \"Boris\" ed Ella Skikne, due coniugi emigrati in Sudafrica nel 1933 dalla cittadina lituana di Joni\u0161kis.\nCarriera.\nIl ragazzo crebbe a Johannesburg, dove assunse il nome anglicizzato di Harry e da adolescente calc\u00f2 le scene teatrali, servendo nella compagnia di comici al seguito della South African Army durante la seconda guerra mondiale. Dopo essersi trasferito a Londra alla fine della guerra, entr\u00f2 nella Royal Academy of Dramatic Art, recit\u00f2 con successo a Manchester, principalmente in opere di Shakespeare e debutt\u00f2 nel cinema nel 1948, iniziando a interpretare piccoli ruoli in diverse pellicole britanniche degli anni cinquanta, con il nome d'arte di Laurence Harvey, ispiratogli dal celebre grande magazzino londinese Harvey Nichols.\nGuidato e sostenuto dal produttore James Woolf, fermamente convinto del suo talento, Harvey inizialmente fatic\u00f2 ad affermarsi. Interpret\u00f2 Romeo nella sobria versione che Renato Castellani trasse da \"Giulietta e Romeo\" (1954), quindi firm\u00f2 un contratto per la Warner Bros., trasferendosi a Hollywood per interpretare un cavaliere scozzese nel film \"Riccardo Cuor di Leone\" (1954). La casa produttrice decise per\u00f2 di non avvalersi pi\u00f9 di Harvey, che rientr\u00f2 in Inghilterra per interpretare lo scrittore Christopher Isherwood nella commedia \"La donna \u00e8 un male necessario\" (1955), accanto a Julie Harris, e il capitano Durrance, l'ufficiale inglese cieco del dramma \"Tempesta sul Nilo\" (1955), un rifacimento dell'avventuroso \"Le quattro piume\" (1939).\nTuttavia l'attore continuava a dare l'impressione di essere privo di calore umano nelle sue interpretazioni, caratterizzate da una freddezza e un distacco che non gli attiravano le simpatie del pubblico. Ma furono proprio queste peculiarit\u00e0 a fornirgli la grande occasione della sua carriera, quando nel 1959 il regista britannico Jack Clayton gli assegn\u00f2 il ruolo di protagonista nella pellicola \"La strada dei quartieri alti\" (1959), prodotto dai fratelli John e James Woolf per la Remus Films. Grazie all'interpretazione dell'ambizioso e arrivista Joe Lampton, impiegato senza scrupoli e determinato a scalare il successo a qualsiasi prezzo, Harvey s'impose come attore internazionale, guadagnandosi una \"nomination\" per il premio BAFTA e una candidatura al Premio Oscar come miglior attore protagonista, e fissando definitivamente la propria personalit\u00e0 cinematografica quale interprete ideale di ruoli da laconico ma astuto opportunista.\nCon il successo ottenuto grazie al ruolo di Joe Lampton, all'inizio degli anni sessanta Harvey fece diverse apparizioni in importanti produzioni cinematografiche americane quali \"Venere in visone\" (1960), in cui imperson\u00f2 un \"playboy\" viziato che s'innamora di una donna nevrotica (Elizabeth Taylor), e \"La battaglia di Alamo\" (1960) con John Wayne e Richard Widmark, in cui interpret\u00f2 il ruolo del colonnello William Travis, un ufficiale sudista. Nel 1962 affront\u00f2 l'impegnativo ruolo di Raymond Shaw, il militare che viene sottoposto al lavaggio del cervello, nel \"thriller\" fantapolitico \"Va' e uccidi\" (1962), tratto dal romanzo di Richard Condon, accanto a Frank Sinatra, Janet Leigh e Angela Lansbury.\nQuesti tre film rappresentarono l'apice della carriera di Harvey, che and\u00f2 successivamente incontro a una serie di film ad alto costo, che lo avviarono per\u00f2 a un rapido declino. Tra questi, un \"remake\" di \"Schiavo d'amore\" (1964), \"L'oltraggio\" (1964), modesto rifacimento di \"Rashomon\" (1950), \"Flagrante adulterio\" (1965), un mediocre \"sequel\" de \"La strada dei quartieri alti\", in cui riprese il personaggio di Joe Lampton, e \"Sull'orlo della paura\" (1968), un \"thriller\" di spionaggio, di cui Harvey - nel ruolo di un agente doppiogiochista - cur\u00f2 di terminare la direzione dopo la morte del regista Anthony Mann, avvenuta nel corso delle riprese. L'unica interpretazione convincente di questo periodo fu quella del disinvolto e maturo Miles Brand, il \"playboy\" in declino nel film \"Darling\" (1965), accanto a Dirk Bogarde e Julie Christie.\nInfruttuosi furono anche i suoi tentativi dietro la macchina da presa. \"Cerimonia infernale\" (1963), un \"thriller\" fortemente critico nei confronti della pena di morte, in cui interpret\u00f2 un ladro di banca evaso di prigione con l'aiuto del fratello, non ebbe il successo sperato, cos\u00ec come \"Arrow Beach - La spiaggia della paura\" (1973), una moderna storia dell'orrore sul cannibalismo in California, che fu anche l'ultimo film in cui l'attore (nel ruolo di un reduce della guerra di Corea) apparve prima della morte e di cui fece in tempo a curare solo il montaggio finale. Le interpretazioni di Harvey negli ultimi anni furono piuttosto modeste, da \"L'assoluto naturale\" (1969), prodotto e interpretato sotto la regia di Mauro Bolognini e ispirato a un romanzo di Goffredo Parise, fino a \"Le incredibili avventure del signor Grand col complesso del miliardo e il pallino della truffa\" (1969), un film satirico, interpretato da Peter Sellers e Ringo Starr, in cui imperson\u00f2 un caricaturale Amleto. Pi\u00f9 interessanti furono il suo ruolo minore, ma affrontato con grande senso dell'ironia, in \"Un uomo oggi\" (1970), accanto a Paul Newman, la sua interpretazione televisiva del glaciale assassino Emmet Clayton, il campione di scacchi sordo nell'episodio \"The Most Dangerous Match\", della serie poliziesca \"Colombo\", girato nel 1973, e quella cinematografica sempre del 1973 in \"Ad un'ora della notte\" di nuovo con Elizabeth Taylor.\nVita privata.\nLaurence Harvey ebbe tre mogli:\nIl matrimonio di Harvey con la Stone dur\u00f2 fino alla scomparsa dell'attore, avvenuta il 25 novembre 1973, all'et\u00e0 di 45 anni, per un cancro allo stomaco.\nDoppiatori italiani.\nNelle versioni in italiano dei suoi film, Laurence Harvey \u00e8 stato doppiato da:"}
{"id": "1104484", "revid": "38120", "url": "https://it.wikipedia.org/wiki?curid=1104484", "title": "Discografia degli Stratovarius", "text": "Questa che segue \u00e8 la lista di tutti i dischi pubblicati dalla metal band Stratovarius, dagli esordi fino a oggi."}
{"id": "1104502", "revid": "12064", "url": "https://it.wikipedia.org/wiki?curid=1104502", "title": "Guidoriccio", "text": ""}
{"id": "1104512", "revid": "104130909", "url": "https://it.wikipedia.org/wiki?curid=1104512", "title": "Y\u014dji Kuri", "text": "Biografia.\nVincitore di numerosi premi con i suoi film, anche al Festival di Venezia, Kuri si \u00e8 cimentato con numerosi stili visuali, anche se la tecnica pi\u00f9 utilizzata \u00e8 il disegno animato, in parte simile a quello minimalista di Bruno Bozzetto.\nLa maggior parte dei suoi film sono di natura satirica e criticano ferocemente la societ\u00e0 contemporanea, in particolare le donne.\nIl meglio della sua arte comunque \u00e8 rappresentato dai suoi film pi\u00f9 surreali ed enigmatici (come \"Aos\" e \"Midnight's Parasites\"), in cui predominano immagini violente, agghiaccianti, e l'umanit\u00e0 raggiunge l'abisso della bestialit\u00e0 e della depravazione."}
{"id": "1104513", "revid": "767487", "url": "https://it.wikipedia.org/wiki?curid=1104513", "title": "Le coppie", "text": "Le coppie \u00e8 un film del 1970 in tre episodi (\"Il frigorifero\", \"La camera\", \"Il leone\") diretti rispettivamente da Mario Monicelli, Alberto Sordi e Vittorio De Sica.\nTrama.\nIl frigorifero.\nGavino Puddu e sua moglie Adele, proletari sardi residenti in un modestissimo seminterrato di Torino, hanno fatto grandi sacrifici per pagare a rate un enorme frigorifero da 180 litri, di cui, data la loro indigenza, si servono solo per raffreddare l'acqua del rubinetto e per suscitare l'ammirazione e l'invidia dei vicini. Il giorno del pagamento dell'ultima rata, Gavino perde maldestramente i soldi necessari al saldo.\nIl negozio di elettrodomestici non ammette dilazioni: o entro il giorno successivo i Puddu si presenteranno con il dovuto, o saranno costretti a vedersi portar via il frigorifero. Dopo aver tentato in tutti i modi di mettere insieme la somma, non enorme ma per il loro bilancio comunque proibitiva (9.100 lire), i coniugi riflettono sulla facilit\u00e0 con cui la loro vicina, una prostituta sedicente massaggiatrice, riesce a ottenere del denaro, e finiscono per convincersi dell'opportunit\u00e0 che Adele, sia pure per una sola volta, si prostituisca.\nI due hanno molte esitazioni, ma tutte vinte dalla paura di perdere il frigorifero e il benessere e l'affermazione sociale che questo rappresenta per loro. Alla fine Adele, scesa sul marciapiede, si concede a un cliente per la somma precisa, senza volere un centesimo di pi\u00f9. Il giorno dopo, i Puddu si presentano nel negozio di elettrodomestici per saldare il debito: finalmente il frigorifero \u00e8 di loro propriet\u00e0 a tutti gli effetti. Tutto \u00e8 risolto, se non fosse che nel negozio Adele rimane incantata da una modernissima lavatrice...\nLa camera.\nGiacinto Colonna, operaio nelle acciaierie di Terni, intende festeggiare l'anniversario di nozze con sua moglie Erminia in una lussuoso albergo sulla Costa Smeralda. La direzione della struttura, per\u00f2, aveva accettato la prenotazione solo per un equivoco, pensando che si trattasse di membri dell'aristocratica famiglia Colonna: in effetti tutti gli alberghi della zona sono frequentati esclusivamente da nobili o miliardari e per principio rifiutano di ospitare persone di condizione pi\u00f9 modesta, bench\u00e9 disposte a pagare.\nGiacinto ed Erminia, allontanati con freddezza dalla struttura in cui avevano prenotato, cercano altre sistemazioni, ma sempre senza successo perch\u00e9 il loro aspetto e i loro modi non appaiono compatibili con l'ambiente esclusivo in cui si trovano. Durante la loro peregrinazione da un posto all'altro i due coniugi vengono a contatto con l'ambiente dell'alta societ\u00e0, a loro totalmente ignoto, e non possono non notarne l'arroganza, nonch\u00e9 la diffusione della droga e di perversioni di ogni genere.\nAlla fine la polizia conferma che \u00e8 loro diritto passare almeno una notte nell'albergo in cui avevano prenotato; la direzione sembra rassegnarsi ad accoglierli finch\u00e9 una ricchissima e capricciosissima bambina inglese non pretende per s\u00e9, senza nessuna ragione valida, la camera assegnata ai Colonna. Giacinto, fuori di s\u00e9, scatena una rissa coinvolgendo tutti i presenti e dopo l'intervento della polizia \u00e8 costretto a passare una notte in carcere. In via del tutto eccezionale a Erminia \u00e8 lasciata la possibilit\u00e0 di passare la notte in cella col marito: nell'esclusiva Costa Smeralda non c'\u00e8 che la prigione disposta a offrire una camera a due proletari.\nIl leone.\nLa napoletana Giulia e il romano Antonio sono amanti clandestini e si incontrano un giorno alla settimana nella villa di Castel Gandolfo di propriet\u00e0 del principale di lui. Al termine di uno dei loro incontri si preparano, come al solito, ad allontanarsi il prima possibile per salvare le apparenze con le rispettive famiglie, ma un grosso leone capitato non si sa come nel giardino della villa li terrorizza e impedisce loro di uscire.\nDurante l'immobilit\u00e0 forzata i due, tesissimi per l'insolita situazione, danno sfogo a varie recriminazioni l'uno nei confronti dell'altra e finiscono per litigare e insultarsi ferocemente: finch\u00e9 in seguito all'intervento delle forze dell'ordine la belva, malgrado le disperate insistenze del padrone del circo da cui era fuggito, viene soppresso. Antonio e Giulia, rimosso l'ostacolo che impediva di riprendere la loro rispettabile vita di tutti i giorni, si congedano affettuosamente come se nulla fosse successo.\nCollegamenti ad altre opere.\nI personaggi di Giacinto ed Erminia Colonna torneranno sei anni pi\u00f9 tardi nel film \"Il comune senso del pudore\", sempre interpretati da Alberto Sordi e Rossana Di Lorenzo e con caratterizzazioni analoghe (tuttavia nel primo film i personaggi sono umbri e nel secondo romani)."}
{"id": "1104515", "revid": "19933", "url": "https://it.wikipedia.org/wiki?curid=1104515", "title": "Interazione di Van der Waals", "text": ""}
{"id": "1104534", "revid": "599013", "url": "https://it.wikipedia.org/wiki?curid=1104534", "title": "Gary Stevens (calciatore 1963)", "text": "Difensore di fascia, fece parte dell'Everton guidato negli anni ottanta da Howard Kendall, che contese al il primato cittadino e nazionale, vincendo, tra l'altro, due campionati d'Inghilterra e la Coppa delle Coppe. In nazionale inglese, prese parte ai campionati del mondo del 1986 e del 1990, nonch\u00e9 al .\nCarriera.\nClub.\nNacque a Barrow-in-Furness, cittadina della contea nord-occidentale della Cumbria, calcisticamente nell'orbita della non distante Liverpool: fu proprio con l', infatti, che Gary Stevens esord\u00ec in campionato nel 1982, e fu il l'avversario pi\u00f9 agguerrito che dovette fronteggiare per arrivare alla vittoria in una competizione: nel 1984 i \"Reds\" eliminarono l'Everton in Coppa di Lega e andarono a conquistarla, ma a loro volta i \"Toffees\" eliminarono il Liverpool lungo la strada per la finale della Coppa d\u2019Inghilterra, che poi vinsero a Wembley contro il Watford allora di propriet\u00e0 di Elton John.\nCon l'Everton, nella stagione successiva, Stevens vinse la Coppa delle Coppe e chiuse un \"treble\" che comprendeva anche la vittoria del campionato inglese e la FA Cup. A causa del bando imposto alle squadre inglesi dopo la strage dell'Heysel, tuttavia, la squadra non pot\u00e9 giocare la successiva Coppa dei Campioni; fu una cocente delusione per gli \"Evertonians\", al tempo fra le pi\u00f9 competitive squadre del continente.\nLa stagione seguente vide ancora Stevens alla guida della difesa che contese al Liverpool il primato nazionale: i \"Reds\" vinsero il campionato davanti all'Everton, e li batterono nella finale di Coppa d'Inghilterra per 3-1. Nel 1987, invece, furono i \"Toffees\" a rivincere il campionato. Stevens lasci\u00f2 la squadra alla fine della stagione 1987-1988: dopo il ritiro, da un sondaggio sul sito web dell'Everton in cui si invitavano i tifosi a scegliere l'undici ideale tra i giocatori di tutti i tempi del club, egli \u00e8 risultato il terzino destro pi\u00f9 votato.\nDopo gli anni a Liverpool si trasfer\u00ec quindi in Scozia, ai Rangers, in un momento critico per il club: il tecnico-giocatore Graeme Souness (a sua volta proveniente dai \"Reds\") stava perseguendo la politica di ingaggiare vari giocatori provenienti da altre federazioni, in particolare quella inglese, bandita a livello di club dalle competizioni dell'UEFA; le squadre scozzesi rimanevano infatti, per i giocatori inglesi, le uniche credibili rappresentanti del Regno Unito in Europa. La prima stagione di Stevens termin\u00f2 con la conquista del titolo: con la squadra di Glasgow vinse in totale sei titoli consecutivi dal 1989 al 1994, pi\u00f9 due Coppe di Scozia e tre Coppe di Lega, conseguendo un \"treble\" (1993) e quattro \"double\" (1992 insieme alla Coppa di Scozia, 1989, 1991 e 1994 insieme alla Coppa di Lega).\nNel 1994 Stevens torn\u00f2 vicino a casa, a Birkenhead (Merseyside), ingaggiato dal Tranmere, squadra di seconda divisione con la quale gioc\u00f2 fino al 1998, anno del suo definitivo ritiro.\nNazionale.\nStevens esord\u00ec in nazionale inglese nel giugno del 1985, poco dopo aver conquistato il \"treble\" con l'Everton, e divenne quasi subito titolare fisso sulla fascia destra. In occasione del in Messico fu tra i convocati della selezione nazionale, nella quale figurava anche Gary Andrew Stevens del : l'omonimia caus\u00f2 confusione tra i cronisti e suscit\u00f2 ilarit\u00e0 tra i tifosi inglesi. Gary Stevens fu titolare nel quarto di finale perso contro l'Argentina in cui Maradona segn\u00f2 il suo discusso gol di mano, sebbene non fu tra i difensori saltati dall'argentino durante la discesa verso il suo secondo goal: Stevens, infatti, era piazzato sulla linea di porta, alle spalle di Shilton, nel tentativo inutile di coprire il palo pi\u00f9 vicino a Maradona.\nIl in Germania Ovest si risolse in un disastro per la nazionale inglese, con tre sconfitte su tre incontri in prima fase ( 0-1, 1-3, 1-3). Al successivo , invece, Stevens arriv\u00f2 alle semifinali contro la , uscendo solamente ai tiri di rigore, e finendo quarto dopo aver perso la finale per il terzo posto contro l'.\nInizialmente fuori dal gruppo dei convocati per il in Svezia, Stevens fu richiamato d'urgenza per sostituire Dixon, ma prima che il tecnico inglese Graham Taylor comunicasse la lista dei convocati ufficiali, si infortun\u00f2 e fu scartato. La mancanza di un difensore di ruolo sulla fascia destra fu tra le cause dell'ennesima eliminazione inglese al primo turno del campionato europeo. Dopo quell'infortunio non fu pi\u00f9 convocato e quindi la sua carriera in nazionale termin\u00f2 dopo 47 incontri."}
{"id": "1104535", "revid": "767487", "url": "https://it.wikipedia.org/wiki?curid=1104535", "title": "L'udienza", "text": "L'udienza \u00e8 un film drammatico del 1972 diretto da Marco Ferreri.\nLa pellicola \u00e8 stata selezionata tra i 100 lungometraggi italiani da salvare.\nTrama.\nAmedeo, ufficiale in congedo, si reca a Roma per poter parlare con Paolo VI. A causa del suo comportamento bizzarro e potenzialmente pericoloso, il giovane viene pedinato dal commissario Aureliano Diaz. Quest'ultimo, scoperto l'intento di Amedeo, gli raccomanda una pensione economica dove pu\u00f2 sistemarsi. L'abitazione \u00e8 gestita da una accompagnatrice di lusso, tale Aiche. Fra i due nasce una relazione passionale. L'ex militare, approfittando delle conoscenze della donna, riesce ad ottenere un colloquio con il principe Donati, un personaggio losco, a stretto contatto con il clero. Il nobile lo raccomanda a padre Amerin, un segretario della Santa Sede, incaricato di gestire mansioni burocratiche per il pontefice. Il presbitero rassicura il protagonista e gli promette che far\u00e0 di tutto per esaudire il suo desiderio. L'impegno, tuttavia, non si realizza e Amedeo continua a girare invano per svariati uffici vaticani, chiedendo ostinatamente di essere ricevuto. Preso da un attacco di ira, arriver\u00e0 perfino a scavalcare le transenne pur di essere ascoltato dal papa. Abbandonato da tutti, perfino dalla sua compagna Aiche, l'ufficiale muore sotto il colonnato di San Pietro, stroncato da una polmonite.\nProduzione.\nSoggetto e sceneggiatura.\nL'idea nasce da Marco Ferreri, intenzionato a girare un film tratto da \"Il processo\" di Franz Kafka. Impossibilitato per questioni di copyright, l'autore decise di riadattare la vicenda ai giorni nostri, puntando il dito contro la burocrazia moderna e la Chiesa Cattolica.\nCast.\nLa pellicola annovera attori di spicco. In primis, la scelta atipica di Enzo Jannacci, celebre cantante italiano con alle spalle pochissima esperienza cinematografica. Nel cast, compare l'interprete feticcio di Marco Ferreri, Ugo Tognazzi che, insieme a Michel Piccoli, saranno protagonisti de \"La grande abbuffata\", film che uscir\u00e0 due anni dopo.\nOriginariamente, il ruolo di Amedeo doveva essere assegnato a David Warner. A causa, tuttavia, di un incidente, il cineasta ripieg\u00f2 sul cantautore.\nDistribuzione.\n\"L'udienza\" \u00e8 uscito nelle sale cinematografiche italiane il 31 marzo del 1972. \u00c8 stato esportato all'estero, dove ottenne un buon riscontro di pubblico in Francia. Venne, successivamente, proposto in formato home video.\nLa Cineteca di Bologna ha realizzato il restauro del film, presentando la nuova versione al Festival di Venezia."}
{"id": "1104538", "revid": "1543377", "url": "https://it.wikipedia.org/wiki?curid=1104538", "title": "Astrid van der Veen", "text": " Attualmente vive a Enschede.\nNel 2000, ha registrato il suo primo album da solista, intitolato \"Beautiful Red\", riedito (2006) in edizione speciale. L'album \u00e8 stato \"autoprodotto\" dalla cantante stessa, e discretamente accolto dalla critica. Il 2005 vede l'uscita di \"Seamless Borderline\", secondo lavoro da solista, che fu disponibile nel sito web della sua precedente band, theEndorphins .\nNel 2012 \u00e8 uscito il nuovo album intitolato \"Het licht der wereld\" (the light of the world), disponibile sul suo sito ufficiale. \nAmbeon.\nAstrid van der Veen \u00e8 nota soprattutto per essere la protagonista, come cantante, del progetto Ambeon del conterraneo Arjen Lucassen. Insieme hanno realizzato un album, Fate of a Dreamer (2001), da cui \u00e8 stato estratto il singolo Cold Metal, quest'ultimo inserito anche in \"Ayreonauts Only\", sesto album del progetto parallelo di Lucassen Ayreon (2000)."}
{"id": "1104551", "revid": "729019", "url": "https://it.wikipedia.org/wiki?curid=1104551", "title": "Brasilena", "text": "La Brasilena \u00e8 una bevanda analcolica frizzante di tipo \"soft drink\" a base di caff\u00e8 prodotta e commercializzata (dal 1982 ed esclusivamente dapprima nella regione Calabria e poi anche in Puglia, Campania e Sicilia) dalla societ\u00e0 \"Acqua Calabria\" negli stabilimenti di Monte Covello nei pressi di Girifalco in provincia di Catanzaro.\n\u00c8 classificata come acqua gasata al caff\u00e9.\nSi caratterizza anche per il fatto che i soli formati utilizzati sono: bottiglie di vetro da 18, 25 e 92 cL e lattine d'alluminio da 25 cL slim. Viene esportata anche in Albania, Canada, Stati Uniti, Cina e Australia. L\u2018azienda \u00e8 gestita attualmente da Cesare Cristofaro, figlio del fondatore Salvatore Cristofaro.\nVarianti.\nOltre alla principale bevanda al caff\u00e8, ne viene prodotta anche una a partire dal limone, molto simile all'acqua tonica.\nConfezioni.\nEsiste come bottiglietta di vetro da 18 cL e come bottiglia di vetro da 92 cL, come lattina da 25 cL e lattina da 25 cL slim (con diametro minore ma pi\u00f9 slanciata) e nella nuova bottiglia PET da 25 cl. Le bottigliette di vetro si trovano in confezioni da sei."}
{"id": "1104556", "revid": "33689", "url": "https://it.wikipedia.org/wiki?curid=1104556", "title": "Olivetti P6060", "text": "L'Olivetti P6060 \u00e8 un personal computer prodotto da Olivetti negli anni settanta, la cui presentazione ufficiale, insieme al P6040, avvenne alla fiera di Hannover nell'aprile 1975. La linea di montaggio era ubicata negli stabilimenti Olivetti di Scarmagno, alcuni moduli costituenti sottoinsiemi della macchina, come la stampante o il lettore di floppy disk, erano realizzati negli stabilimenti di San Bernardo d'Ivrea.\nDescrizione.\nL'ingegnerizzazione dell'Olivetti P6060 era stata pensata per racchiudere in un personal computer tutto ci\u00f2 che serve al suo utilizzatore, integrando nella macchina, oltre alla stampante, anche il lettore floppy; fu il primo personal al mondo ad avere quest'unit\u00e0 integrata al suo interno. La carrozzeria era in lamiera verniciata a polvere, un design a spigoli vivi, di colore marrone ad eccezione della piccola consolle di colore nero, sopra la tastiera.\nLe misure, 60\u00a0cm x 60\u00a0cm di base e 25\u00a0cm di altezza, permettevano di posizionarlo agevolmente sopra una scrivania. Il peso, non indifferente (a differenza del modello alternativo Olivetti P6040 da 7,8 kg), supera i 50\u00a0kg. Una scelta particolarmente poco felice durante la fase di ingegnerizzazione era costituita dalla posizione dell'interruttore di accensione, di tipo basculante, posizionato sul lato superiore in posizione arretrata: poteva succedere che un collega di lavoro si appoggiasse inavvertitamente sulla zona dell'interruttore, spegnendo la macchina, se si era intenti a programmare, venivano perse le righe di programma immesse da tastiera dopo l'ultimo salvataggio.\nEspansioni.\nIl sistema poteva includere una stampante esterna, solitamente era preferita la PR1370, una veloce stampante ad aghi su modulo continuo dello stesso costruttore, ma era anche molto diffusa la PR1350, meno prestante. La memoria di massa poteva essere costituita da un disco rigido (Diablo, Control Data o della stessa Olivetti) da 5 MB, fisso o amovibile, successivamente fu disponibile anche la versione con capienza di 10 MB.\nSistema operativo.\nIl sistema operativo era proprietario, indissociabile dal linguaggio BASIC. All'interno del linguaggio di programmazione utilizzato (una versione del BASIC), era prevista la possibilit\u00e0 di gestire dei file sequenziali indicizzati, cosa che lo rendeva uno strumento adatto all'uso professionale. Concepito da Olivetti per l'utilizzo in applicazioni tecniche e scientifiche, questo sistema \u00e8 stato utilizzato spesso anche per applicazioni gestionali.\nPer l'utilizzo didattico sul P6060 furono sviluppati un assembler di tipo IBM 360 e, nel centro di ricerca e sviluppo Olivetti di Pisa nel 1977-78 un linker.\nEvoluzione.\nNel 1981, il P6060 sar\u00e0 rimpiazzato dal P6066, le differenze sono solo prestazionali, l'aspetto \u00e8 quasi identico; sulle linee di montaggio nello stabilimento di Scarmagno \u00e8 soprannominato \"il fantasma del P60\", per via del colore bianco latte, a differenza del precedente, color marrone. I prodotti successivi saranno l'M20, che avr\u00e0 poco successo, e poi l'M24 nel 1984."}
{"id": "1104560", "revid": "1573940", "url": "https://it.wikipedia.org/wiki?curid=1104560", "title": "Protochondrostoma genei", "text": "La lasca (\"Chondrostoma genei\" () conosciuta anche come striscia \u00e8 una specie di pesce d'acqua dolce appartenente alla famiglia dei \"Cyprinidae\".\nDistribuzione e habitat.\nLa lasca \u00e8 endemica dei fiumi dell'Italia settentrionale (fino alla Slovenia) e (forse) del versante adriatico degli Appennini. Introdotta in Toscana, Liguria, Umbria e Lazio (bacini dei fiumi Arno, Tevere ed Ombrone).\nVive in acque correnti, limpide, con fondo sabbioso e sassoso.\nDescrizione.\nQuesto ciprinide ha un corpo allungato, tipico delle specie adattatesi a vivere in acque turbolente; la bocca \u00e8 dotata di 5 denti faringei per lato.La bocca \u00e8 ventrale e dotata di labbra cornee come in tutti i membri del genere Chondrostoma.\nLa livrea \u00e8 grigio-verdastra con ventre color argento. Sui fianchi corre una fascia orizzontale pi\u00f9 scura.\u00c8 molto simile alla savetta dalla quale si distingue per il corpo pi\u00f9 slanciato e per la banda scura sui fianchi.\nRaggiunge i 30 cm di lunghezza.\nAlimentazione.\nLa lasca \u00e8 soprattutto carnivora. Si ciba principalmente di larve di insetti che trova sotto i sassi, ma si pu\u00f2 nutrire anche di alghe incrostanti che gratta dai sassi con la bocca cornea.\nRiproduzione.\nIl periodo dell'accoppiamento avviene tra maggio e giugno: la femmina depone circa 5000 uova del diametro di 1,5 mm, che si schiudono dopo circa 12 giorni di incubazione ad una temperatura non inferiore ai 15\u00a0\u00b0C.\nMinacce.\n\u00c8 minacciata dall'introduzione di specie alloctone di pesci pi\u00f9 aggressivi (come ad es. il pesce gatto) e dalla progressiva distruzione del suo habitat da parte dell'uomo; \u00e8 infatti particolarmente sensibile alla costruzione di sbarramenti lungo i corsi d'acqua che limitano le migrazioni a scopo riproduttivo.\nPesca.\n\u00c8 preda tipica della tecnica della passata, ma pu\u00f2 abboccare anche alle lenze a fondo. Le esche favorite sono costituite da vermi e da larve di insetti. Le sue carni non sono cattive, ma scarsamente apprezzate per l'enorme quantit\u00e0 di spine.\nNota tassonomica.\nLe popolazioni della Francia centro-meridionale e della Spagna orientale, precedentemente attribuite a \"C. genei\", appartengono probabilmente a un'altra specie: \"Chondrostoma toxostoma\"."}
{"id": "1104563", "revid": "8517583", "url": "https://it.wikipedia.org/wiki?curid=1104563", "title": "Lingue lapponi orientali", "text": ""}
{"id": "1104564", "revid": "8517594", "url": "https://it.wikipedia.org/wiki?curid=1104564", "title": "Lingue lapponi occidentali", "text": ""}
{"id": "1104571", "revid": "8517656", "url": "https://it.wikipedia.org/wiki?curid=1104571", "title": "Lingua lappone di Inari", "text": ""}
{"id": "1104574", "revid": "8517673", "url": "https://it.wikipedia.org/wiki?curid=1104574", "title": "Lingua lappone skolt", "text": ""}
{"id": "1104576", "revid": "8517681", "url": "https://it.wikipedia.org/wiki?curid=1104576", "title": "Lingua lappone di Kildin", "text": ""}
{"id": "1104577", "revid": "8517684", "url": "https://it.wikipedia.org/wiki?curid=1104577", "title": "Lingua lappone di Akkala", "text": ""}
{"id": "1104578", "revid": "8517690", "url": "https://it.wikipedia.org/wiki?curid=1104578", "title": "Lingua lappone di Ter", "text": ""}
{"id": "1104580", "revid": "8517699", "url": "https://it.wikipedia.org/wiki?curid=1104580", "title": "Lingua lappone di Kemi", "text": ""}
{"id": "1104581", "revid": "74801", "url": "https://it.wikipedia.org/wiki?curid=1104581", "title": "Contea di Missoula", "text": "La contea di Missoula (in inglese Missoula County) \u00e8 una contea del Montana, negli Stati Uniti. Il suo capoluogo amministrativo \u00e8 Missoula e fa parte dell'Area Statistica Metropolitana di Missoula.\nStoria.\nLa contea di Missoula venne creata nel 1864 e deve il suo sviluppo a quattro ragioni fondamentali:\nGeografia fisica.\nLa contea ha un'area di 6.781 km\u00b2 di cui lo 0,78% \u00e8 coperto d'acqua. Confina con le seguenti contee:"}
{"id": "1104582", "revid": "8517708", "url": "https://it.wikipedia.org/wiki?curid=1104582", "title": "Lingua lappone settentrionale", "text": ""}
{"id": "1104584", "revid": "8517716", "url": "https://it.wikipedia.org/wiki?curid=1104584", "title": "Lingua lappone meridionale", "text": ""}
{"id": "1104585", "revid": "8517727", "url": "https://it.wikipedia.org/wiki?curid=1104585", "title": "Lingua lappone di Ume", "text": ""}
{"id": "1104587", "revid": "73843", "url": "https://it.wikipedia.org/wiki?curid=1104587", "title": "Pallacanestro ai Giochi della XV Olimpiade", "text": "Il torneo di pallacanestro ai Giochi della XV Olimpiade si disput\u00f2 a Helsinki dal 14 luglio al 2 agosto 1952, e vide la vittoria degli .\nSquadre partecipanti.\nPresero parte al torneo 23 squadre. Di queste: le prime 6 classificate alla precedente Olimpiade; la vincitrice dei Mondiali 1950; le prime 2 degli Europei 1951; la nazione ospitante. Le restanti 13 squadre disputarono una fase di qualificazione per l'accesso al tabellone principale.\nPrime 6 alle Olimpiadi 1948\nVincitrice del Mondiale 1950\nPrime 2 agli Europei 1951\nPaese ospitante\nIscritte alla fase di qualificazione\nFormula.\nLa formula tella manifestazione prevede una fase di qualificazione dal 14 al 18 luglio, cui prendono parte 13 nazionali, suddivise in 3 gironi. Le squadre che vincono due incontri accedono alla fase a gruppi; le squadre che perdono due partite sono eliminate dalla competizione.\nLe 16 squadre ammesse alla fase a gironi, sono divise in 4 gruppi; le prime due classificate accedono alla seconda fase a gironi (2 gironi da 4 squadre ciascuno). Le squadre al primo e secondo posto della seconda fase sono poi ammesse alle semifinali ad eliminazione diretta.\nRisultati.\nQualificazione.\nGruppo A.\n1\u00aa giornata\n2\u00aa giornata: perdente 1 vs. perdente 2\n3\u00aa giornata: vincente 1 vs. vincente 2\n4\u00aa giornata: spareggio\nAmmesse alla fase a gironi: e \nGruppo B.\n1\u00aa giornata\n2\u00aa giornata: perdente 1 vs. perdente 2\n3\u00aa giornata: vincente 1 vs. vincente 2\n4\u00aa giornata: spareggio\nAmmesse alla fase a gironi: e \nGruppo C.\n1\u00aa giornata\n2\u00aa giornata\n3\u00aa giornata\n4\u00aa giornata\nAmmesse alla fase a gironi: e \nPrima fase.\nLe 16 squadre partecipanti al torneo olimpico vengono suddivise in 4 gironi di qualificazione, composti ciascuno da altrettante squadre. Le prime due classificate di ogni girone accedono ai quarti di finale.\nGruppo A.\n1\u00aa giornata\n2\u00aa giornata\n3\u00aa giornata\nGruppo B.\n1\u00aa giornata\n2\u00aa giornata\n3\u00aa giornata\nGruppo C.\n1\u00aa giornata\n2\u00aa giornata\n3\u00aa giornata\nGruppo D.\n1\u00aa giornata\n2\u00aa giornata\n3\u00aa giornata\nSeconda fase.\nLe 8 squadre avanzate si scontrano in 2 gironi da quattro; le prime due di ciascun gruppo si affrontano nelle semifinali.\nGruppo A.\n1\u00aa giornata\n2\u00aa giornata\n3\u00aa giornata\nGruppo B.\n1\u00aa giornata\n2\u00aa giornata\n3\u00aa giornata\nFase ad eliminazione diretta.\nLe vincitrici accedono alla finale. Le perdenti si giocano la medaglia di bronzo nell finale per il 3\u00ba e 4\u00ba posto.\nSemifinali\nFinali"}
{"id": "1104588", "revid": "8517762", "url": "https://it.wikipedia.org/wiki?curid=1104588", "title": "Lingua lappone di Pite", "text": ""}
{"id": "1104589", "revid": "1361571", "url": "https://it.wikipedia.org/wiki?curid=1104589", "title": "Acquaiolo di Siviglia", "text": "L'Acquaiolo di Siviglia \u00e8 un dipinto a olio su tela (105x80 cm) realizzato nel 1620 dal pittore Diego Vel\u00e1zquez.\n\u00c8 la rappresentazione di una figura popolare, l'uomo che vendeva acqua fresca nelle strade di Siviglia.\nDescrizione e storia.\nQuesto dipinto risale agli anni in cui la formazione pittorica di Velazquez era ancora lontana dall'essere terminata; il genere del quadro \u00e8 il \"bodeg\u00f2n\", ovvero quel genere pittorico dilagante in Europa tra il 1500 e il 1600 che soleva ritrarre persone di umili condizioni. Di questo dipinto esistono altre due versioni, una delle quali conservata agli Uffizi di Firenze.\nLa scena raffigura un uomo anziano, dai vestiti poveri e semplici, che porge un bicchiere d'acqua ad un bambino (forse lo stesso modello della Vecchia friggitrice di uova); nel calice d'acqua appare un fico, tuttora usato a Siviglia per mantenere una certa freschezza nell'acqua. Dietro ai due appare il viso di un giovane che beve da un boccale di ceramica.\nL'influenza caravaggesca si nota dai due elementi della luce, che illumina i visi e le brocche, e sulla volont\u00e0 del pittore di non cercare di rappresentare la bellezza idealizzata ma il realismo della scena.\nQuesto dipinto pu\u00f2 essere visto come un'allegoria delle tre et\u00e0 della vita, sebbene nel 1620 avesse tutto un altro significato: era infatti molto comune vedere scene di questo tipo per la strada. Inoltre, in uno dei romanzi picareschi allora molto diffusi, appare proprio un acquaiolo di Siviglia che richiama il quadro di Velazquez.\nNonostante Velazquez fosse all'inizio della sua carriera, si vede gi\u00e0 qui molto bene la sua tendenza a dipingere la personalit\u00e0 dei suoi soggetti, caratteristica che porter\u00e0 Manet a definirlo \u201cil pittore dei pittori\u201d.\n\u00c8 conservato nel Victoria and Albert Museum di Londra."}
{"id": "1104590", "revid": "8517783", "url": "https://it.wikipedia.org/wiki?curid=1104590", "title": "Lingua lappone di Lule", "text": ""}
{"id": "1104591", "revid": "880789", "url": "https://it.wikipedia.org/wiki?curid=1104591", "title": "Paesaggio rosa", "text": "Paesaggio rosa (Paysage rose) \u00e8 un dipinto a olio su tavola (15,5x24,5\u00a0cm) realizzato nel 1886 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi."}
{"id": "1104592", "revid": "1543377", "url": "https://it.wikipedia.org/wiki?curid=1104592", "title": "Crocifisso in un paesaggio", "text": "Crocifisso in un paesaggio \u00e8 un dipinto a olio su tela (100x57 cm) realizzato nel 1631 dal pittore Diego Vel\u00e1zquez.\n\u00c8 conservato nel Museo del Prado.\nFirmato in basso a sinistra \"D.\u00b0 VEL\u00c1ZQUEZ FA 161\"."}
{"id": "1104593", "revid": "1543377", "url": "https://it.wikipedia.org/wiki?curid=1104593", "title": "Ratto di Ganimede (Rubens)", "text": "Il ratto di Ganimede \u00e8 un dipinto a olio su tela (181x87 cm) realizzato tra il 1636 ed il 1638 dal pittore Pieter Paul Rubens.\n\u00c8 conservato nel Museo del Prado."}
{"id": "1104594", "revid": "949200", "url": "https://it.wikipedia.org/wiki?curid=1104594", "title": "San Giorgio II", "text": "San Giorgio II \u00e8 un dipinto a olio su tela (107x95 cm) realizzato nel 1911 dal pittore Vasilij Kandinskij.\n\u00c8 conservato nel Museo di Stato Russo di San Pietroburgo."}
{"id": "1104595", "revid": "36426", "url": "https://it.wikipedia.org/wiki?curid=1104595", "title": "Modella in piedi, di fronte, studio per Le modelle", "text": "Modella in piedi, di fronte, studio per Le modelle (Poseuse debout, de face, \u00e9tude pour Les Poseuses) \u00e8 un dipinto a olio su tavola di 26 \u00d7 15,7\u00a0cm realizzato nel 1886 dal pittore Georges-Pierre Seurat. Fa parte di una collezione privata.\nPrima di realizzare uno dei suoi capolavori, Le modelle, Seurat realizz\u00f2 numerosi studi sezionando il dipinto in diverse parti."}
{"id": "1104597", "revid": "228587", "url": "https://it.wikipedia.org/wiki?curid=1104597", "title": "Non usate precauzioni/Fatevi infettare (1985-1997)", "text": "Non usate precauzioni/Fatevi infettare (1985-1997) \u00e8 il primo DVD-documentario degli Afterhours, pubblicato nel 2007.\nIl DVD.\nSi tratta del primo dei due DVD doppi del progetto-antologia del 2007, uscito il 9 febbraio. Il successivo DVD sar\u00e0 pubblicato nel maggio dello stesso anno con il titolo \"Io non tremo (1997-2006)\".\nL'opera \u00e8 cos\u00ec strutturata:"}
{"id": "1104598", "revid": "536103", "url": "https://it.wikipedia.org/wiki?curid=1104598", "title": "Resurrezione (Chagall)", "text": "La Resurrezione \u00e8 un dipinto a olio su tela (168,3x107,7\u00a0cm) realizzato tra il 1937 ed il 1948 dal pittore Marc Chagall.\n\u00c8 conservato nel Centre Pompidou di Parigi.\nCollegamenti esterni.\nSito ufficiale del Centre Georges Pompidou"}
{"id": "1104604", "revid": "848247", "url": "https://it.wikipedia.org/wiki?curid=1104604", "title": "Abbazia di Santa Maria di Lucedio", "text": "L'abbazia di Santa Maria di Lucedio \u00e8 un grande complesso abbaziale sito a Lucedio, presso Trino, in provincia di Vercelli.\nStoria.\nL'abbazia fu fondata nel primo quarto del XII secolo, presumibilmente nel 1123 ad opera di alcuni monaci cistercensi provenienti dal monastero di La Fert\u00e9 a Chalon-sur-Sa\u00f4ne, in Borgogna, su terreni donati loro dal marchese Ranieri I del Monferrato della dinastia degli Aleramici, terreni da bonificare, caratterizzati a quel tempo dalla presenza di zone paludose e di incolte boscaglie (denominate \"locez\", da cui il titolo dell'abbazia).\nL'abbazia venne eretta come struttura fortificata ed assunse subito la denominazione di abbazia di Santa Maria di Lucedio.\nNel corso del XII, XIII e XIV secolo la sua rinomanza e la sua espansione patrimoniale crebbero costantemente, per merito di abati che seppero coniugare spiritualit\u00e0 e fervore di opere.\nTra di essi deve essere menzionata la figura del beato Oglerio da Trino che govern\u00f2 l'abbazia dal 1205 al 1214, data della sua morte. Venerato presto dai confratelli, il suo culto fu approvato in via ufficiale da papa Pio IX.\nNel corso del medioevo, l'abbazia svolse un ruolo di primo piano nella storia del Marchesato del Monferrato, essendo uno dei luoghi sacri pi\u00f9 legati alla famiglia aleramica. Non a caso, molti marchesi decisero di farsi seppellire qui.\nIl patrimonio terriero dell'abbazia si estendeva ben oltre le terre prossime al monastero (con le grange di Montarolo, Darola, Castel Merlino, Leri, Montarucco, Ramezzana, ecc.), comprendendo anche appezzamenti dislocati in un'area vasta nel Monferrato e nel Canavese.\n\u00c8 interessante esaminare quale fosse il sistema di gestione adottato - sistema comune all'intero ordine dei cistercensi - che si basava sulla suddivisione dei possedimenti del monastero in \"grange\", a capo di ciascuna delle quali non era posto un monaco (gi\u00e0 gravato da impegni di ordine spirituale) ma un \"fratello converso\" che sapesse far fruttare la \"grangia\". I conversi, che coordinavano a loro volta il lavoro di liberi contadini salariati (chiamati \"mercenari\"), rispondevano della loro attivit\u00e0 al \"cellerario\", monaco che curava, per conto dell'abate, l'amministrazione dell'intera abbazia.\nLa non lontana abbazia di Santa Maria di Rivalta, sorta a Rivalta Scrivia, nei pressi di Tortona, nacque come filiazione di quella di Lucedio nel 1171.\nNel 1457, con breve di papa Callisto III, il monastero cess\u00f2 di essere di pertinenza diretta dell'ordine cistercense, divenendo Commenda, posta sotto il patronato dei Paleologi, marchesi del Monferrato (con diritto, di nomina dell'abate e di riscossione di rendite).\nEsauritasi, dopo quella degli Aleramici anche la dinastia dei Paleologi, il feudo pass\u00f2 ai Gonzaga subentrati a Casale nella reggenza del Monferrato; mentre i Savoia avevano iniziato ad avanzare loro presunti diritti sul monastero. Solo nel 1707 essi riuscirono a portare a compimento il loro disegno. \nNel 1784 \u2013 dopo un periodo di forti attriti con la diocesi di Casale per la nomina dell'abate commendatario, l'abbazia venne secolarizzata e le sue \"grange\" divennero parte della \"Commenda Magistrale dell'Ordine dei Santi Maurizio e Lazzaro\". I monaci cistercensi, ridotti ormai ad una decina, furono trasferiti a Castelnuovo Scrivia.\nNel 1792 l'Ordine di San Maurizio confer\u00ec la commenda al duca Vittorio Emanuele I di Savoia, ma dopo pochi anni il monastero cadde nei decreti napoleonici di soppressione degli ordini religiose. Fu proprio Napoleone a cedere la propriet\u00e0 di Lucedio a Camillo Borghese, a parziale risarcimento delle collezioni d'arte che gli erano state requisite a Roma.\nCaduto Napoleone, si apr\u00ec una contesa tra Camillo Borghese ed i Savoia sul possesso di Lucedio. Le propriet\u00e0 vennero divise in lotti e cedute a vari personaggi (tra i quali il padre di Camillo Benso, conte di Cavour). Il lotto con il complesso abbaziale di Lucedio pass\u00f2 sotto il controllo del Marchese Giovanni Gozzani di San Giorgio che a sua volta, nel 1861, cedette la tenuta al genovese Duca Raffaele de Ferrari di Galliera, al quale i Savoia conferirono il diritto di fregiarsi del titolo di Principe. Nacque cos\u00ec il cosiddetto \"Principato di Lucedio\", denominazione che appare tuttora sul portale d'ingresso della tenuta. Attualmente essa appartiene alla famiglia Cavalli d'Olivola.\nIl complesso abbaziale.\nIl \"Principato di Lucedio\", con la cinta muraria che lo racchiude, si presenta oggi come una grande e moderna azienda agricola. Dell'antico monastero medievale, eretto dai cistercensi nel XII secolo e poi ampliato nel corso del periodo di massima rinomanza e floridezza economica dell'abbazia (secolo XIII e XIV), si sono conservate notevoli strutture architettoniche: l'inconsueto campanile a pianta ottagonale, poggiante su una preesistente base quadrata, in stile gotico lombardo; il chiostro; la bellissima aula capitolare (met\u00e0 del XIII secolo) con colonne in pietra e capitelli di foggia altomedievale; la suggestiva Sala dei Conversi con slanciate volte a vela che poggiano su basse colonne.\nL'antica chiesa abbaziale (che si fa risalire agli anni 1150-75) divenuta ormai malconcia e pericolante, fu abbattuta per far posto ad una nuova chiesa edificata in eleganti forme barocche tra il 1767 ed il 1770. Fu il monaco-architetto Valente de Giovanni a realizzare il nuovo edificio (ora divenuto impraticabile e bisognoso di ulteriori interventi di restauro, dopo quelli di messa in sicurezza recentemente effettuati).\nAll'interno della cinta muraria si trova una seconda chiesa: la cosiddetta \"chiesa del popolo\", costruita nel 1741 per le funzioni sacre destinate alle famiglie contadine ed alla gente comune abitante in Lucedio. Ridotta a deposito agricolo, la chiesa \u2013 disegnata da Giovanni Tommaso Prunotto, collaboratore di Juvarra \u2013 si lascia ammirare per le sue linee tardo barocche.\nLe leggende riguardanti Lucedio.\nIl nome \"Lucedio\" significa \"Luce di Dio\" o, forse, \"Dio di Luce\", ovvero Lucifero.\nA questo proposito, l'atmosfera medievale che si respira entrando nei cortili, nel refettorio e soprattutto nell'aula capitolare, sta verosimilmente alla base delle numerose leggende ambientate in quest'abbazia. Le leggende parlano di cripte segrete, di salme mummificate di abati seduti su dei troni disposti a cerchio, di fiumi sotterranei e di una colonna che \"piange\" a causa degli orrori di cui sarebbe stata silente testimone.\nAltre leggende non sono ambientate nell'abbazia, ma presso il vicino cimitero di Darola e nella vicina chiesetta della Madonna delle Vigne; in essa in particolare, nell'aula circolare della chiesa, c'\u00e8 un dipinto raffigurante un organo a canne presso il quale \u00e8 riportato uno spartito che \u00e8 stato chiamato \"spartito del diavolo\". Questo perch\u00e9 \u2013 secondo la leggenda - suonando lo spartito dentro la chiesa al contrario, ovvero da destra verso sinistra e dal basso verso l'alto, si evoca il diavolo all'interno della chiesa. Suonando la frase musicale in senso normale il diavolo viene nuovamente intrappolato nelle segrete dell'abbazia. L'11 maggio 2010 \u00e8 andato in onda un servizio su questo caso all'interno del programma Mistero con il sopralluogo di Marco Berry.."}
{"id": "1104619", "revid": "1522738", "url": "https://it.wikipedia.org/wiki?curid=1104619", "title": "Bandiera del Kansas", "text": "La bandiera del Kansas fu creata nel 1925. \nFu adottata ufficialmente dallo Stato nel 1927 e successivamente modificata nel 1961. \nRappresenta (dall'alto in basso): un girasole (fiore simbolo dello Stato) e il \"Kansas State Seal\", raffigurante il motto statale \"Ad Astra per Aspera\" (dal latino: alle stelle attraverso le difficolt\u00e0), 34 stelle (il Kansas fu il 34\u00ba Stato ad entrare nell'Unione), un sole nascente (che rappresenta gli Stati Uniti orientali), una carovana di pionieri (simbolo dell'espansione verso Ovest), un fiume con un battello a vapore (il commercio), la capanna di un contadino che lavora la terra (l'agricoltura) e dei Pellerossa che cacciano un bisonte americano. Sul lato inferiore della bandiera \u00e8 scritto il nome dello Stato: \"Kansas\" a caratteri dorati (scritta aggiunta nel 1961)."}
{"id": "1104625", "revid": "121651589", "url": "https://it.wikipedia.org/wiki?curid=1104625", "title": "Horizon Sas", "text": "Horizon SAS \u00e8 un consorzio temporaneo d'imprese italo-francese (50% Italia - 50% Francia) costituito da Orizzonte Sistemi Navali S.p.A. (Fincantieri e Leonardo-Finmeccanica) e Armaris (DCN e Thales).\n\"Horizon Sas\", nato per la realizzazione dei cacciatorpediniere della \"Classe Orizzonte / Horizon\" secondo un contratto stipulato in forma paritetica tra Italia e Francia, costruir\u00e0 anche le nuove fregate multiruolo della \"Classe FREMM / Aquitaine\"."}
{"id": "1104626", "revid": "31886", "url": "https://it.wikipedia.org/wiki?curid=1104626", "title": "Donna con collana di perle", "text": "La Donna con collana di perle \u00e8 un dipinto a olio su tela (51,2x45,1 cm) di Jan Vermeer, databile al 1664 circa e conservato nella Gem\u00e4ldegalerie di Berlino. L'opera \u00e8 firmata \"IV Meer\".\nStoria.\nLa tela fa parte del gruppo di opere del pittore che venne venduto ad Amsterdam il 16 maggio 1696, durante l'asta Dissius. Sul numero di inventario 36 si trova infatti elencato: \u00abUna giovane dama che si adorna, del suddetto; fiorini 30.0\u00bb.\nPass\u00f2 per varie aste e collezioni (tra cui quella di Th\u00e9ophile Thor\u00e9-B\u00fcrger, tra i primi studiosi di Vermeer) e fin\u00ec nel 1874 nel museo berlinese.\nDescrizione e stile.\nIn una stanza illuminata da una finestra sulla sinistra, una giovane donna si sta guardando a uno specchio appeso sullo stesso lato, mentre si allaccia al collo una collana di perle, tramite due nastri. Scene simili sono abbastanza frequenti nella pittura olandese del periodo: un esempio \u00e8 la \"Giovane donna davanti allo specchio\" di Frans van Mieris il Vecchio nello stesso museo.\nLa ragazza ha orecchini pure di perla e indossa una casacca gialla bordata di ermellino, la stessa che compare anche in altre opere dell'artista, come la \"Suonatrice di liuto\" o la \"Donna che scrive una lettera\", e che dovette appartenere alla moglie dell'artista, Catharina, la fece probabilmente da modella stessa. Il tessuto \u00e8 reso vibrante e lucido dalla stesura del colore in macchie sapientemente accostante per esaltare i contrasti legati alla rifrazione luminosa. In testa della donna un nastro rosso le raccoglie i capelli e crea una vivace macchia di colore in un contesto dominato dalle sfumature di bianco, giallo e marrone. Una tenda gialla riprende il colore dell'abito della donna ed \u00e8 scostata per far entrare la luce e rivelare la presenza di una vetrata alla finestra (tipica degli interni borghesi agiati e pressoch\u00e9 identica ad esempio a quella che compare nella \"Donna con brocca d'acqua\"). \nIl suo elegante profilo, leggermente sorridente, esprime una certa soddisfazione della sua agiata vita di benestante, ben diverso dai volti severi e affilati delle lattaie e delle domestiche presenti in altre opere del pittore. Ci\u00f2 denota l'attenzione del pittore verso gli aspetti psicologici pi\u00f9 raffinati.\nAltrettanto curata \u00e8 l'ambientazione e la descrizione degli oggetti domestici appoggiati sul tavolo: un piumino da cipria, un catino, un cartoncino, un grande vaso alla cinese con coperchio. Due sedie ricoperte di tappezzeria spuntano da dietro il tavolo e, con un'angolazione ardita, in primo piano a sinistra. Un pesante drappo scuro copre met\u00e0 del tavolo, creando una macchia scura che fa risaltare, per contrasto, la met\u00e0 alta e destra del dipinto, illuminata dalla luce rarefatta. Analisi radiografiche hanno dimostrato l'esistenza di maggiori particolari (una carta geografica appesa alla parete, un liuto), eliminati poi dal pittore: forse allusioni alla vita terrena e all'amore sensuale eliminati per esigenze iconografiche o, pi\u00f9 semplicemente, per alleggerire la composizione.\nStudi hanno cercato di cogliere un significato simbolico o allegorico pi\u00f9 profondo nella scena, ipotizzando ad esempio una rappresentazione della \"Vanitas\" (cio\u00e8 la caducit\u00e0 delle cose), sebbene l'intonazione della scena sembrerebbe escludere qualsiasi volont\u00e0 di condanna, o al contrario leggendo nella donna e nelle sue perle un simbolo di purezza."}
{"id": "1104628", "revid": "113288056", "url": "https://it.wikipedia.org/wiki?curid=1104628", "title": "Sogno di una notte d'estate (Chagall)", "text": "Sogno di una notte d'estate \u00e8 un dipinto a olio su tela (116,5x89 cm) realizzato nel 1939 dal pittore Marc Chagall.\n\u00c8 conservato nel Museo di Grenoble di Grenoble.\nPer questo quadro, Chagall si ispira al Sogno di una notte di mezza estate di William Shakespeare."}
{"id": "1104636", "revid": "399", "url": "https://it.wikipedia.org/wiki?curid=1104636", "title": "Bandiera del kansas", "text": ""}
{"id": "1104637", "revid": "53508", "url": "https://it.wikipedia.org/wiki?curid=1104637", "title": "Corsia dell'ospedale di Arles", "text": "Corsia dell'ospedale di Arles \u00e8 un dipinto a olio su tela (74x92 cm) realizzato nell'aprile del 1889 dal pittore Vincent van Gogh.\nFa parte della collezione Oskar Reinhart di Winterthur.\nL'artista rappresenta il dormitorio dell\"'Hotel-Dieu\", l'antico ospedale di Arles, dove era ricoverato a forza tra il dicembre 1888 al maggio 1889 dopo il taglio dell'orecchio. Dalle lettere sappiamo che il quadro, cominciato \"in loco\" ad aprile, fu terminato in ottobre a Saint-R\u00e9my, nel cui manicomio Van Gogh si era volontariamente trasferito.\nDescrizione.\nDue file di letti riparati da tendine, corrono tristi lungo le pareti, chiuse in fondo da una porticina e un grande Crocifisso (che funge da punto di raccordo delle linee prospettiche). Mentre alcune suore addette all'assistenza percorrono la corsia, i malati si raccolgono attorno alla stufa al centro del corridoio, chi per scaldarsi, chi per fumare o leggere il giornale. Solo una sedia a sinistra (peraltro simile a quella protagonista di un altro celebre dipinto di Van Gogh) \u00e8 vuota: il pittore sembra quasi volerci cos\u00ec suggerire la sua presenza-assenza, come se si fosse alzato un attimo per dipingere il quadro, o come se volesse testimoniare il suo internamento forzato e il conseguente autoisolamento dagli altri pazienti. Non bisogna dimenticarsi infatti che, accettando \"il mestiere di pazzo\", da questo momento fino alla morte il pittore vivr\u00e0 in una solitudine in parte volontaria, in parte forzata."}
{"id": "1104646", "revid": "1865216", "url": "https://it.wikipedia.org/wiki?curid=1104646", "title": "Kogoro Mori", "text": ", rinominato Goro Mori nel doppiaggio italiano dell'anime e dei relativi film, \u00e8 un personaggio immaginario e il coprotagonista della serie manga e anime \"Detective Conan\", creato da G\u014dsh\u014d Aoyama. \u00c8 il padre di Ran Mori ed \u00e8 separato da Eri Kisaki. Sin dall'inizio della serie, ospita Conan Edogawa nella sua abitazione, che funge anche da agenzia privata.\nBiografia.\nKogoro Mori ha 38 anni ed \u00e8 un investigatore privato, anche se, prima dell'arrivo di Conan, era un detective incompetente. Era membro della polizia metropolitana di Tokyo, ma poi ne \u00e8 uscito. Il suo stile di vita ricorda molto quello del tipico disoccupato, ubriacone, chiuso in casa, appassionato del gioco d'azzardo, bevitore e amante delle donne. Grazie all'aiuto di Conan e dei suoi aghi soporiferi, Kogoro riesce ad ottenere quella fama e quella popolarit\u00e0 a cui ha sempre ambito, al punto che anche i vecchi compagni di polizia smettono di considerarlo un fallito e guadagnandosi il soprannome di \"Kogoro il Dormiente\" (\"Detective in Trance\" nell'adattamento italiano dell'anime).\nKogoro \u00e8 altruista, di buon cuore, leale e onesto, con un forte senso di giustizia, ma anche goffo, ingenuo, burbero, impulsivo, testardo e troppo sicuro di s\u00e9. Infatti, si nota in parecchie occasioni di come sia in grado, anche da solo, di avere acute intuizioni e riuscire a trovare la soluzione di un caso con un piccolo aiuto, anche se spesso si fa bloccare da pregiudizi, non riuscendo cos\u00ec a ragionare a mente fredda. Le sue capacit\u00e0 si notano soprattutto quando c'\u00e8 qualcosa che lo sprona, in particolare quando si tratta di faccende personali, come scagionare un amico accusato o trovare l'assassino di un amico. A volte s'impegna, ma comunque non riesce, mentre a volte arriva a risolvere dei casi da solo, cos\u00ec come nel , senza l'aiuto di Conan. Nel secondo capitolo del volume 11, e nell'episodio 31 dell'anime (32 secondo la numerazione italiana) tratto da tale capitolo, Kogoro afferma che pur essendo stato un poliziotto con la pistola non ci sa fare granch\u00e9, mentre nel , e quindi non in una storia scritta da Gosho Aoyama, l'ispettore Juzo Megure afferma che ha una mira eccellente e che era uno dei cecchini migliori del corpo di polizia.\nPrima dell'inizio della serie, Kogoro era sposato con l'avvocato Eri Kisaki, pi\u00f9 giovane di lui di un anno. I due vivono separati, ma non sono divorziati formalmente. Quando Kogoro si trova con Eri, mostra insolitamente buone capacit\u00e0 come detective e lei sa che ne \u00e8 ancora innamorato, ma non si sente pronta a tornare a vivere insieme. Riguardo a come si sono conosciuti, si sa che erano amici d'infanzia, anche se litigavano spesso tra loro. Quando Eri ha partecipato ad un concorso di bellezza, l'ha votata credendo che \"miss\" fosse un'abbreviazione dell'inglese \"mistake\", errore, e che quindi dovesse votare la pi\u00f9 pasticciona, altrimenti avrebbe votato Yukiko Fujimine, la madre del protagonista. Dichiarando questo quando sono adulti, la fa allontanare ancora una volta.\nNel secondo e nel , viene dato un motivo per la separazione, non presente nelle storie scritte dall'autore. I due litigavano spesso. Ad esempio, Kogoro ha offeso Eri quando, dopo un incidente finito bene, lei ha cucinato e lui, ancora nervoso, le disse che non sapeva cucinare. Nel secondo film si fa riferimento a una incompatibilit\u00e0 di carattere e vengono mostrate alcune scene di quando era un poliziotto. Si scopre che era considerato il pi\u00f9 abile tiratore della polizia e viene svelato il motivo per cui la lasci\u00f2. Infatti, nel secondo film si scopre che quando Kogoro era ancora un'agente di polizia, un criminale aveva preso in ostaggio Eri e Kogoro aveva preso la decisione di sparare alla gamba di Eri, sapendo che in questo modo il criminale l'avrebbe lasciata e potendo cos\u00ec avere la mira libera per poter rendere inoffensivo il criminale. In seguito, ci fu per\u00f2 un'inchiesta e Kogoro, ammettendo le sue responsabilit\u00e0, lasci\u00f2 la polizia. Questo fatto spiegherebbe come mai Kogoro non utilizza mai la pistola come investigatore privato e perch\u00e9, quando gli \u00e8 sempre stato chiesto, Kogoro ha sempre detto che non \u00e8 bravo con la pistola.\nI suoi passatempi preferiti sono il gioco d'azzardo, tra cui le corse dei cavalli e il mahjong, ed \u00e8 un grande fan di Yoko Okino. Inoltre, \u00e8 un grande conoscitore del judo, al punto da venire considerato il migliore (superiore anche a sua moglie Eri, anche lei profonda conoscitrice del judo) dai suoi ex compagni di allenamento dell'universit\u00e0 di Beika.\nOrigine del nome.\nIl nome di battesimo \"Kogoro\" \u00e8 un riferimento a Kogoro Akechi, il detective dei romanzi gialli di Ranpo Edogawa.\nMerchandising.\nNel 2020 viene rilasciata dalla Bandai l'action figure della linea S. H. Figuarts."}
{"id": "1104648", "revid": "834", "url": "https://it.wikipedia.org/wiki?curid=1104648", "title": "Nicky Robinson", "text": " Gioca nel ruolo di mediano d'apertura\nHa esordito con la Nazionale gallese contro l'Irlanda il 16 agosto 2003."}
{"id": "1104651", "revid": "1494169", "url": "https://it.wikipedia.org/wiki?curid=1104651", "title": "Erigone", "text": ""}
{"id": "1104652", "revid": "124123", "url": "https://it.wikipedia.org/wiki?curid=1104652", "title": "Tokugawa Ieharu", "text": "Figlio di Tokugawa Ieshige, fu il decimo sh\u014dgun dello shogunato Tokugawa.\nSal\u00ec allo shogunato nel 1760, e gi\u00e0 nel 1766 dovette fronteggiare un piano di insurrezione per deporlo, che per\u00f2 fu scoperto in tempo.\nNel 1783 il suo governo dovette affrontare le conseguenze dell'eruzione del nella provincia di Shinano, oggi a met\u00e0 tra le prefetture di Gunma e Nagano.\nNel 1784, il consigliere straordinario (\"waka-doshiyori\") Tamuna Yamashiro-no-kami Okitimo, figlio del capo consigliere Tanuma Tonomo-no-kami Okitsugu, venne ucciso nel castello di Edo davanti agli occhi del padre mentre i due stavano facendo ritorno dal \"norimono\", dopo lo scioglimento della riunione dei Consiglieri di Stato. I sospetti caddero su importanti figure del bakufu, ma fu condannato solo l'assassino materiale, e le riforme liberiste iniziate dai Tanuma furono interrotte."}
{"id": "1104654", "revid": "767487", "url": "https://it.wikipedia.org/wiki?curid=1104654", "title": "Lorenzo Pagans e Auguste de Gas", "text": "Lorenzo Pagans e Auguste de Gas \u00e8 un olio su tela del pittore francese Edgar Degas, realizzato intorno al 1869 e conservato al Mus\u00e9e d'Orsay di Parigi.\nDescrizione.\nAuguste De Gas, oltre a essere stato un padre illuminato in grado di valorizzare precocemente il talento artistico del figlio (Degas, infatti, debbe molto ai suoi consigli di meditare con attenzione sull'arte degli antichi maestri), era un uomo colto e raffinato che si occupava di musica con amore ed entusiasmo. Egli era infatti un organista dilettante ed era solito organizzare serate musicali, alle quali veniva spesso invitato Lorenzo Pagans, un giovane artista spagnolo residente a Parigi in quegli anni.\nSono proprio Lorenzo ed Auguste i protagonisti di questa tela degassiana. Lorenzo Pagans \u00e8 in primo piano ed \u00e8 intento a suonare la chitarra: la mano sinistra \u00e8 posizionata sulla sommit\u00e0 del manico dello strumento, mentre quella destra ne pizzica le corde, producendo cos\u00ec una dolce melodia. \u00c8 elegantemente vestito ed ha la bocca semiaperta: evidentemente, sta accompagnando la musica con il proprio canto. Sul retro scorgiamo invece Auguste De Gas, con la schiena ricurva, i baffi bianchi e l'ampia fronte ormai calva: la senescenza sta ormai avanzando, e anche il suo sguardo pacato e meditativo tradisce una certa stanchezza. I corpi di ambedue gli uomini sono rivolti verso l'esterno, dove immaginiamo esserci un pubblico.\nQuesto ritratto, cos\u00ec come gli altri eseguiti da Degas in questi anni, documentano perfettamente quell'\u00abansia da citazione\u00bb propria di un Degas che rielabora in uno stesso dipinto numerose maniere diverse. In \"Lorenzo Pagans e Auguste de Gas\", infatti, si avverte un chiaro rimando allo spagnolismo, tema assai amato dall'amico Manet che lo aveva consacrato in una delle tele degli esordi, \"Il chitarrista spagnolo\". L'opera, tuttavia, \u00e8 sensibile anche alle istanze realiste teorizzate da l\u00ec a qualche anno dal critico Edmond Duranty, il quale teorizz\u00f2 che l'ambiente di un dipinto influenza positivisticamente le figure che vi sono situate. \u00c8 questo il caso del \"Lorenzo Pagans e Auguste de Gas\", dove i due uomini \u2013 al di l\u00e0 delle connotazioni fisiognomiche e dell'azione che stanno compiendo \u2013 riflettono squisitamente il carattere sobrio e familiare della camera circostante. La stanza dove si trovano, in effetti, \u00e8 molto accogliente, e si vedono alcuni dipinti appesi alle pareti e alcuni spartiti musicali casualmente poggiati su un pianoforte."}
{"id": "1104659", "revid": "767487", "url": "https://it.wikipedia.org/wiki?curid=1104659", "title": "Madonna della Rosa (Raffaello)", "text": "La Madonna della Rosa \u00e8 un dipinto a olio su tavola (103x840 cm) di Raffaello Sanzio e aiuti, databile al 1518 circa e conservato nel Museo del Prado di Madrid.\nStoria.\nNon si hanno notizie della tavola anteriori al 1667, quando si trovava al monastero dell'Escorial.\nNe esiste una copia forse autografa o comunque antica in una collezione privata di Bogot\u00e0 (\"Madonna di Bogot\u00e0\")\nDescrizione e stile.\nLa Vergine tiene in braccio il Bambino, al quale san Giovannino porge un cartiglio con le parole \"Agnus Dei\", mentre san Giuseppe osserva. L'iscrizione latina significa \"Agnello di Dio\" e si riferisce alla Passione di Cristo, che si sacrific\u00f2 come gli agnelli durante le funzioni pasquali degli ebrei.\nLa composizione dell'opera deriva dalla \"Madonna dei Fusi\" di Leonardo da Vinci, che forse incontr\u00f2 direttamente Raffaello nel suo ultimo soggiorno a Roma del 1513-1516. Il nome deriva dalla rosa appoggiata sul ripiano in primo piano, anche se oggi \u00e8 ormai considerata un'aggiunta successiva: tutta la striscia inferiore \u00e8 infatti assente in molte delle numerose repliche.\nL'esecuzione del dipinto spetta in massima parte alla bottega, probabilmente a Giulio Romano o a Giovan Francesco Penni."}
{"id": "1104660", "revid": "78273", "url": "https://it.wikipedia.org/wiki?curid=1104660", "title": "Abbazia di Lucedio", "text": ""}
{"id": "1104661", "revid": "547992", "url": "https://it.wikipedia.org/wiki?curid=1104661", "title": "Gabriele Cirilli", "text": "Biografia.\nGli esordi sul grande schermo.\nDiplomatosi presso il \"Laboratorio di Esercitazioni Sceniche\" diretto da Gigi Proietti, lavora in teatro, cinema e televisione, dove appare per la prima volta nel 1986 come concorrente a \"Il gioco delle coppie\" condotto da Marco Predolin. Debutta nel programma \"Seven Show\" nei panni del maestro d'orchestra \"Mino di Vita\". Diventa popolare grazie alla partecipazione a varie edizioni di \"Zelig\", all'inizio vestendo i panni della \"borgatara\" romana \"Kruska, l'amica di Tatiana\", da cui nasce il tormentone \"Chi \u00e8 Tatiana?!?...\", che d\u00e0 anche il titolo, oltre che a un libro omonimo e ad uno spettacolo teatrale, al film \"Chi \u00e8 Tatiana\" (2001), regia di Roberto Campili.\nIl suo primo ruolo da protagonista al cinema \u00e8 nel film \"Un bugiardo in paradiso\" (1998), regia di Enrico Oldoini, con Paolo Villaggio. Lavora anche in alcune fiction tv, tra cui: \"Scoop\" (1991), regia di Jos\u00e9 Mar\u00eda S\u00e1nchez, \"Assunta Spina\" (1992), regia di Sandro Bolchi, e \"Chiara e Francesco\" (2007), regia di Fabrizio Costa, miniserie tv sulla vita di Santa Chiara e San Francesco in onda su Rai Uno. Tra il 2006 e il 2007 \u00e8 impegnato con lo spettacolo teatrale \"Donna Gabriella e i suoi figli\". Nel 2007 in autunno Cirilli, insieme alla ballerina professionista Vicky Martin, \u00e8 tra i partecipanti al talent show di Rai Uno \"Ballando con le stelle 4\", condotto da Milly Carlucci. Dal 2009 \u00e8 nel cast di \"Un medico in famiglia\", dove interpreta il ruolo di Dante Piccione, un giocatore d'azzardo un po' ingenuo ma giocherellone, che si fidanzer\u00e0 e successivamente sposer\u00e0 con Melina. Nel 2010 \u00e8 stato impegnato con la realizzazione dello spettacolo teatrale \"Cirque du Cirill\", spettacolo a data unica trasmesso in Rai; nel cast anche Noemi. Il 20 giugno 2010 \u00e8 stato ospite di Paola Ferrari a \"Notti Mondiali\", in diretta da \"Piazza di Siena\" a Roma. Dal 2009 Cirilli \u00e8 testimonial ufficiale dell'associazione di volontariato dei City Angels.\nL'esperienza a Tale e Quale Show (2012-2017).\nNella primavera del 2012 Cirilli partecipa come concorrente alla prima edizione talent di Rai1 \"Tale e quale show\" nelle vesti di Pino Daniele (prima puntata), Luciano Pavarotti (seconda puntata), Giusy Ferreri (terza puntata) e Freddie Mercury (quarta e ultima puntata) arrivando alla fine 3\u00ba dietro a Serena Autieri e Enzo Decaro. \u00c8 l'unico concorrente a essere confermato in gara per la seconda edizione del programma, dal settembre successivo, dove interpreta Edoardo Bennato (prima puntata), Luciano Ligabue (seconda puntata), Orietta Berti (terza puntata), Claudio Villa (quarta puntata), Stevie Wonder (quinta puntata), Pupo (sesta puntata), Johnny Dorelli (settima puntata) e Max Pezzali (ottava puntata); in seguito partecipa al \"torneo dei campioni\" del programma interpretando Psy (prima puntata), Edoardo Vianello (seconda puntata), Nikka Costa (terza puntata) e nuovamente PSY nella quarta e ultima puntata. Particolare successo ottiene l'imitazione del rapper coreano PSY, con la quale Cirilli ottiene la vittoria della puntata. Il 12 gennaio 2013 si esibisce anche nella puntata speciale \"Duetti\" dello stesso variet\u00e0, imitando nuovamente Edoardo Bennato e duettando con Gigliola Cinquetti, che imita invece Gianna Nannini. Nello stesso anno (cio\u00e8 il 2013) interpreta Claudio Villa in \"Volare - La grande storia di Domenico Modugno\".\nPartecipa anche alla terza edizione del settembre 2013 del programma in qualit\u00e0 di ospite d'onore fuori gara con delle \"Mission Impossible\" affidategli dal conduttore Carlo Conti che deve superare ogni puntata. Interpreta i Ricchi e Poveri (prima puntata), Wanda Osiris (seconda puntata), Valter Brugiolo (terza puntata), Bee Gees (quarta puntata), Celia Cruz (quinta puntata), Gene Simmons dei Kiss (sesta puntata), i Beatles (settima puntata), Al Bano e Romina Power (ottava puntata), Orietta Berti (nona puntata), gli ABBA (decima puntata), Wess e Dori Ghezzi (undicesima puntata) e I Tre Tenori insieme a Carlo Conti e Leonardo Pieraccioni (dodicesima puntata). Manterr\u00e0 tale ruolo anche nella quarta edizione, imitando tra gli altri la vincitrice di The Voice Suor Cristina Scuccia e quella dell'Eurovision Song Contest 2014 Conchita Wurst, e fino alla settima del 2017.\nLe varie apparizioni in tv (2015-2019).\nIl 13 febbraio 2015 \u00e8 ospite durante la quarta serata del Festival di Sanremo 2015 condotto da Carlo Conti, nella quale si esibisce in un monologo sulla paura di volare in aereo. Dal 17 marzo 2016 conduce su LA7 il talent per comici \"Eccezionale veramente\". Nel 2018 e 2019 \u00e8 a teatro, interpretando la parte di Gomez Addams, nel musical \"La famiglia Addams\". Dal 2018 \u00e8 testimonial ufficiale dei City Angels.\nIl ritorno a Tale e Quale Show e a Zelig (2020-2021).\nNel 2020 torna come ospite fisso a \"Tale e quale show\" superando le 75 imitazioni fatte in 7 edizioni del programma e il 6 novembre conduce la seconda puntata di \"Tale e quale show - Il torneo\" insieme a Giorgio Panariello, Vincenzo Salemme e Loretta Goggi per l'assenza di Carlo Conti, ricoverato in ospedale causa COVID-19.\nNel novembre del 2021 dopo 14 anni torna ad esibirsi a \"Zelig\".\nVita privata.\nA 18 anni si \u00e8 fidanzato con Maria De Luca, che ha in seguito sposato e dalla quale ha avuto un figlio, Mattia (2001)."}
{"id": "1104662", "revid": "1610933", "url": "https://it.wikipedia.org/wiki?curid=1104662", "title": "Tetraone delle peccete", "text": ""}
{"id": "1104663", "revid": "1604512", "url": "https://it.wikipedia.org/wiki?curid=1104663", "title": "Natura morta con mele", "text": "Natura morta con mele \u00e8 un dipinto a olio su tela realizzato nel 1890 dal pittore Paul C\u00e9zanne. \u00c8 conservato nel Ermitage (San Pietroburgo)."}
{"id": "1104664", "revid": "1793900", "url": "https://it.wikipedia.org/wiki?curid=1104664", "title": "Ritratto di Giuseppe Antonio Fossati", "text": "Il Ritratto di Giuseppe Antonio Fossati \u00e8 un dipinto a olio su tela e misura cm 61 x 46 eseguito nel 1875 dal pittore italiano Mos\u00e8 Bianchi.\n\u00c8 conservato nei Musei Civici di Monza."}
{"id": "1104667", "revid": "1833487", "url": "https://it.wikipedia.org/wiki?curid=1104667", "title": "Biganzolo", "text": "Biganzolo \u00e8 una frazione del comune italiano di Verbania, nella provincia del Verbano-Cusio-Ossola, in Piemonte.\nGeografia.\nBiganzolo si trova al termine del pendio che scende da Antoliva, in una zona pianeggiante chiamata \"Pastura\". \nStoria.\nPaese di origine medioevale, veniva utilizzata principalmente per attivit\u00e0 agro-pastorali grazie ad una grande spianata, detta il \"Motto\", adibita alla coltivazione, e alla \"Pastura\", grande campo in erba che veniva utilizzato come pascolo.In epoca feudale rimase sotto la signoria dei marchesi Moriggia. \nBiganzolo ha dato i natali allo storico e scrittore Nino Chiovini, noto per i suoi studi e opere sulla Resistenza partigiana nelle valli del Verbano Cusio Ossola.\nSelasca.\nVillaggio di piccole dimensioni, posta sul pendio che da Biganzolo scende al lago. In passato vantava grande prestigio nel settore metallurgico e alla fine del XIX secolo diventava celebre in tutto il mondo per la produzione di automobili della ditta Z\u00fcst.\nA Selasca soggiorn\u00f2, per curarsi dalla tubercolosi, il matematico tedesco Bernhard Riemann, che tuttavia qui trov\u00f2 la morte. Oggi riposa al cimitero di Biganzolo, dove \u00e8 presente una lapide in sua memoria."}
{"id": "1104670", "revid": "838137", "url": "https://it.wikipedia.org/wiki?curid=1104670", "title": "Applescript Studio", "text": "Applescript Studio \u00e8 l'evoluzione dell'Applescript, linguaggio di programmazione sviluppato da Apple. La sua caratteristica principale \u00e8, come il suo predecessore, la possibilit\u00e0 di dare comandi direttamente in Inglese al Framework XCode, che poi traduce tutto in linguaggio macchina.\nApplescript e Applescript Studio.\nIl linguaggio Applescript possiede gi\u00e0 di suo caratteristiche molto potenti, ma \u00e8 limitato per quanto riguarda l'interfaccia, infatti interagisce con l'utente usando solamente dialoghi. Con l'arrivo di macOS, Applescript Studio ha permesso agli sviluppatori alle prime armi di creare potenti applicazioni, corredate di interfaccia grafica, semplicemente parlando al computer.\nXCode e Interface Builder.\nPer fare programmi compatibili con Mac OS X (in Cocoa, Carbon, o qualunque altro linguaggio) \u00e8 necessario scaricare gratuitamente ed installare gli strumenti di sviluppo forniti da Apple: gli XCode Tools.\nQuesti programmi forniscono varie utilit\u00e0 per sviluppare in Applescript Studio, anche se solo i principali (XCode ed Interface Builder) sono compatibili con questo linguaggio.\nPrincipi fondamentali.\nApplescript Studio si basa principalmente su un evento: qualcosa accade durante le operazioni (un click del mouse, un tasto premuto sulla tastiera, un movimento della finestra) e il computer deve eseguire una certa serie di comandi. Questi eventi si chiamano Handlers e si formano principalmente cos\u00ec:\non idle\nend idle\nQuesto esempio in particolare mostra l'Handler che permette di \"intercettare\" il momento in cui il computer \u00e8 completamente libero, cio\u00e8 non sta eseguendo operazioni di alcun genere (ovviamente sono esclusi i processi in background).\nInsieme all'evento vengono passate alcune variabili che semplificano la costruzione dei comandi, come mostrato in questo esempio:\non clicked theObject\nend clicked\n\"TheObject\" rappresenta il nome dell'oggetto su cui si \u00e8 fatto il click, ma a seconda dell'Handler selezionato il contenuto della variabile cambia.\nInterfaccia Grafica.\nCome gi\u00e0 detto Applescript Studio introduce la possibilit\u00e0 di avere un'interfaccia grafica allegata al proprio codice, con finestre, pannelli, avvisi ecc\u2026\nCostruire l'interfaccia non \u00e8 difficile: Interface Builder mette a disposizione una sezione per i comandi Applescript da cui possono essere definiti gli Handler da inviare e quelli da ignorare. Inoltre tutti gli elementi dell'interfaccia programmati da Apple supportano la programmazione via Applescript Studio, anche se sono predisposti per il Cocoa."}
{"id": "1104676", "revid": "3115", "url": "https://it.wikipedia.org/wiki?curid=1104676", "title": "Aeromobili", "text": ""}
{"id": "1104678", "revid": "2146960", "url": "https://it.wikipedia.org/wiki?curid=1104678", "title": "Giochi asiatici invernali", "text": "I Giochi asiatici invernali sono una manifestazione multisportiva, sul modello dei Giochi olimpici invernali, che viene organizzata ogni quattro anni ed \u00e8 riservata ai Paesi aderenti al Consiglio Olimpico d'Asia (OCA).\n\u00c8 stato il Comitato Olimpico Giapponese a proporre per primo all'OCA l'organizzazione dei giochi invernali nel 1982. La prima edizione si svolse nel 1986 a Sapporo, Giappone. Ai primi giochi presero parte solamente 7 nazioni, ma all'ultima edizione di Almaty e Astana, Kazakistan hanno partecipato 26 dei 45 membri dell'OCA.\nStoria.\nSapporo 1986.\nI Giochi Asiatici Invernali vennero ospitati dalla citt\u00e0 di Sapporo in Giappone, e si tennero dal 1 all'8 marzo. La citt\u00e0 era pronta per ospitare la manifestazione grazie agli XI Giochi olimpici invernali che aveva ospitato nel 1972. Anche per questo il Consiglio Olimpico d'Asia decise di assegnarle l'organizzazione dei giochi, durante la seduta di Seul, Corea del Sud, del 1984.\nVennero disputate gare in 35 diverse discipline, all'interno di 7 sport:\nSolo sette nazioni parteciparono ai giochi:\nSapporo 1990.\nAnche la II edizione dei giochi fu ospitata dal Giappone a Sapporo, dal 9 al 14 marzo 1990. La manifestazione avrebbe dovuto essere organizzata dall'India che per\u00f2 rinunci\u00f2 nel 1989. A questa edizione si aggiunsero come nazioni partecipanti: Taipei Cinese, Iran e le Filippine."}
{"id": "1104679", "revid": "486946", "url": "https://it.wikipedia.org/wiki?curid=1104679", "title": "Ebolitana", "text": ""}
{"id": "1104681", "revid": "767487", "url": "https://it.wikipedia.org/wiki?curid=1104681", "title": "Gustav Hartlaub", "text": "Hartlaub nacque a Brema e studi\u00f2 a Bonn e Berlino, prima di laurearsi in medicina a Gottinga. Nel 1840 inizi\u00f2 a collezionare e studiare uccelli esotici, che don\u00f2 successivamente al Museo di Storia Naturale di Brema. Alcune di queste specie vennero descritte da lui per la prima volta. Nel 1852 con Jean Cabanis fond\u00f2 un nuovo giornale, il \"Journal f\u00fcr Ornithologie\".\nIl nome di molti uccelli commemora il suo nome, come l'otarda di Hartlaub, l'anatra di Hartlaub e il gabbiano di Hartlaub."}
{"id": "1104683", "revid": "125143717", "url": "https://it.wikipedia.org/wiki?curid=1104683", "title": "The Raconteurs", "text": "I Raconteurs sono un supergruppo musicale indie rock statunitense, fondato a Detroit nel 2005 da Jack White, membro dei ben noti White Stripes, e dall'amico cantautore Brendan Benson.\nIn formazione ci sono Jack White (ex frontman degli White Stripes, attualmente nei Dead Weather e inoltre attivo da solista), Brendan Benson (solista), Jack Lawrence (The Greenhornes, Blanche e Dead Weather) e Patrick Keeler (The Greenhornes).\nStoria.\nLa nascita e il primo album.\nQualunque ne sia l'origine, l'album, \"Broken Boy Soldiers\", della durata di circa 33 minuti, ricco di reminiscenze rock anni sessanta-settanta, esce nel 2006. In particolare, una certa notoriet\u00e0 \u00e8 stata raggiunta dal brano di apertura, \"Steady, As She Goes\", e dalla title-track del cd, \"Broken Boy Soldier\", quest'ultima pervasa da un'atmosfera dark sottolineata dal videoclip che ne \u00e8 stato tratto.\nDopo un anno di intensa attivit\u00e0 \"live\" nel maggio 2007 i quattro si sono divisi per tornare a lavorare ai rispettivi altri progetti, non prima di registrare una prima sessione di demo per le tracce del nuovo album. Il disco, che \u00e8 stato completato nei primi mesi dell'anno successivo, si chiama \"Consolers of the Lonely\" ed \u00e8 uscito nel marzo 2008, insieme al singolo d'accompagnamento \"Salute Your Solution\".\nDopo ben 8 anni da quando si sono separati, il supergruppo si riunisce e pubblicano nel gennaio 2019 un EP contenenti due inediti \"Sunday Driver\" e \"Now That Your're Gone\". Successivamente, ad aprile annunciano il loro nuovo album \"Help Us Stranger\", il quale sar\u00e0 disponibile all'acquisto e in streaming su tutte le piattaforme dal 21 giugno 2019, dopo ben 11 anni dall'uscita del loro album \"Consolers of the Lonely\" nel 2008."}
{"id": "1104692", "revid": "79968", "url": "https://it.wikipedia.org/wiki?curid=1104692", "title": "Azione (filosofia)", "text": "L'azione \u00e8, dal punto di vista filosofico, l'intervento di un ente su un altro ente, cos\u00ec da modificarlo. L'azione, nel senso comune, \u00e8 per\u00f2 vista anche in contrapposizione al pensiero e all'apparente inerzia della vita dedicata alla riflessione.\nI filosofi si sono opposti alla concezione del pensiero come non attivo e lo hanno indicato invece come la forma di azione suprema con gli effetti (sociali, culturali, esistenziali) pi\u00f9 duraturi.\nEvoluzione storica-filosofica del concetto.\nL'azione \"segue\" alla sostanza.\nL'azione \u00e8 una delle categorie a cui Aristotele contrappone quella di passione, con il significato di patire, subire qualcosa.\nNella metafisica classica l'azione \u00e8 sempre riferita a l\"'essere\" che compie un'azione, per cui l'azione \u00e8 il predicato di una sostanza.\nNell'ambito della Scolastica, l'azione viene definita \"atto secondo\" in relazione all\"'atto primo\" che \u00e8 la condizione realizzata di un essere che in origine la possedeva solo in potenza.\nSoddisfatta questa possibilit\u00e0 che cronologicamente precede l'atto, ne segue l'azione, appunto \"atto secondo\" di un essere che ha gi\u00e0 compiuto il passaggio dalla potenza all'atto \"primo\".\nL'azione, termine unico.\nLa concezione del passaggio potenza-atto viene capovolta in ambito letterario romantico da Goethe che nel \"Faust\" proclama:\nQuesta stessa convinzione viene tradotta filosoficamente da Fichte, fondatore della filosofia idealistica, che, nella \"Dottrina della scienza\", vede l'atto come il \"primo principio\" alla base di quella concezione dell\"'Io assoluto\", che non \u00e8 un ente e neanche una sostanza, ma puro atto di un Io che pensa se stesso e che contrappone s\u00e9 a se stesso come un ostacolo, un \"Non-io\", su cui esercitare la sua libert\u00e0 creatrice in un'azione senza fine e progressiva.\nAzione e sostanza.\nL'azione ancora connessa in modo distinto alla sostanza o l'idea che l'essenza della sostanza consista nell'agire, era invece nella posizioni intermedie espresse nel XVII secolo da Spinoza, che concepisce Dio come \"essenza attuosa\", e da Leibniz a proposito delle monadi intese come centri di forza.\nPoiesis e praxis.\nL'azione propria dell'uomo veniva distinta da Aristotele (\"Etica nicomachea\", libro VI) in due forme:\nNella Scolastica, ad esempio in San Tommaso, questo secondo significato dell'azione veniva espresso con \"actio immanens\", azione immanente, che trova il senso all'agire all'interno dell'agire stesso. Riportata al significato di po\u00edesis era invece quella che veniva chiamata \"actio transiens\" per la quale l'azione \"transitava\", passava su qualcos'altro.\nAzione e volont\u00e0.\nUn'ulteriore distinzione poi nel pensiero tomistico viene fatta a proposito del rapporto tra volont\u00e0 ed azione:\nVicine a questo secondo significato sono nel pensiero moderno le concezioni di Hobbes e Locke che vedono l'agire umano sempre diretto da una volont\u00e0 intesa come \"causa\" di ogni comportamento.\nAnche Kant distingue l'azione umana come diretta da una libera volont\u00e0 (\"causalit\u00e0 attraverso la libert\u00e0\") dove la causa libera, ma ineliminabile, \u00e8 la libert\u00e0 di scelta che prelude al comportamento morale concreto, contrapposta alla causalit\u00e0 del mondo della natura dominato dal meccanismo causa-effetto."}
{"id": "1104693", "revid": "256896", "url": "https://it.wikipedia.org/wiki?curid=1104693", "title": "NWOHM", "text": ""}
{"id": "1104698", "revid": "1573940", "url": "https://it.wikipedia.org/wiki?curid=1104698", "title": "Falcipennis", "text": "Falcipennis \u00e8 un genere di uccelli della famiglia dei Fasianidi.\nTassonomia.\nIl genere comprende due specie:\n\"F. canadensis\" era in passato collocato in un genere monospecifico (\"Canachites\") oggi non pi\u00f9 considerato valido."}
{"id": "1104739", "revid": "287204", "url": "https://it.wikipedia.org/wiki?curid=1104739", "title": "Spirito del tempo", "text": "Spirito del tempo, spesso reso in tedesco come Zeitgeist, \u00e8 un'espressione adottata nella storiografia filosofica otto-novecentesca, per indicare la tendenza culturale predominante in una determinata epoca.\nStoria del concetto.\nIl termine rivestiva, in origine, un concetto puramente scientifico. Divenne noto a partire da uno scritto del filologo e filosofo Johann Gottfried Herder, diffuso nel 1769 all'interno di un'opera polemica nei confronti del filosofo Adolph Klotz. In quell'occasione, la parola \"Zeitgeist\" veniva usata per tradurre l'espressione latina \"genius saeculi\".\nIl termine si ritrova, quasi inalterato, in una frase di Faust nel \"Faust\" di Wolfgang Goethe (\"Was ihr den Geist der Zeiten hei\u00dft\", \u00abquello che chiamate lo spirito dei tempi\u00bb) ma \u00e8 noto soprattutto nell'ambito della filosofia della storia, per l'utilizzo che ne faceva Hegel e per le sue lezioni sull'argomento.\nI filosofi materialisti in genere fanno risalire lo spirito del tempo a sovrastrutture come quelle politiche, gli ordinamenti costituzionali, le istituzioni, mentre gli spiritualisti legano lo sviluppo e la qualificazione dello spirito del tempo a fenomeni pi\u00f9 sottili, come per esempio le attivit\u00e0 culturali o in generale le pratiche quotidiane e della vita domestica. Lo spiritualista Emerson sostiene in proposito: \nUlteriori prospettive.\nNella prospettiva esoterica dell'antroposofia di Rudolf Steiner, lo spirito del tempo non \u00e8 un'entit\u00e0 astratta, ma \u00e8 un essere reale, identificato col livello angelico dei principati o \"archai\", superiore a quello degli arcangeli. Questi ultimi rappresentano per Steiner lo spirito dei popoli, mentre lo spirito del tempo, che presiede a cicli storici di circa 300 anni, impartisce determinati ordini evolutivi agli arcangeli, facendo in modo che ogni nazione viva in maniera differente il proprio Rinascimento, il proprio illuminismo, e cos\u00ec via.\nIl fatto che ogni uomo subisca l'influsso del suo tempo non inficia tuttavia per Steiner il suo libero arbitrio, dato che egli possiede la capacit\u00e0 di pensare e di conoscere ci\u00f2 che sembra determinarlo. Acquisendo consapevolezza delle idee direttive della sua epoca, infatti, l'uomo si innalza al di sopra di esse, dominandole e facendole sue. Solo comprendendo la \u00abmissione\u00bb del suo tempo potr\u00e0 trovarvi il posto giusto per adempierla in libert\u00e0, non lasciandosi trascinare dal progresso della civilt\u00e0, bens\u00ec appropriandosene, per vivere pienamente il destino in cui si trova collocato. Le scienze spirituali quali la storia, o la storia della letteratura, delle arti, ecc. devono appunto prefiggersi lo scopo di favorire una tale presa di coscienza della partecipazione del singolo al destino del mondo, fungendo da intermediarie.\nUtilizzando le abitudini e le norme di comportamento della sua epoca come un mezzo per esplicare la sua libera individualit\u00e0, come materia a cui dare una forma, l'uomo contribuisce cos\u00ec all'evoluzione stessa dello spirito del suo tempo."}
{"id": "1104742", "revid": "1543377", "url": "https://it.wikipedia.org/wiki?curid=1104742", "title": "Organo della basilica santuario del Carmine Maggiore a Napoli", "text": "L'organo della basilica santuario di Santa Maria del Carmine Maggiore a Napoli \u00e8 uno strumento della ditta Mascia realizzato nel 1907 e posizionato sulla controfacciata della chiesa.\nStoria.\nFu fatto costruire nel 1907 per volont\u00e0 dell'allora rettore del santuario, il carmelitano P. Elia Alleva, su progetto del sacerdote Eduardo Bottigliero e realizzato dalla ditta Francesco Mascia di Napoli.\nIl collaudo dello strumento fu eseguito in modo pubblico da Marco Enrico Bossi e Ulisse Matthey nei giorni 10-11-12 luglio 1907 e fu inaugurato il 14 luglio dello stesso anno, con un concerto tenuto dai maestri M.E. Bossi, U. Matthey e sac. Eduardo Bottigliero, richiamando un gran numero di appassionati e fedeli.\nUn motore alimentava l'aria che veniva immessa nei mantici dai quali passava nei somieri e poi nelle canne. La vecchia consolle possedeva tre tastiere di 58 tasti e una pedaliera di 30 note sulle quali erano distribuiti 44 registri sonori, comandati sulle diverse tastiere da 99 placchette a bilico e 20 pistoncini di combinazione, doppia registrazione, crescendo generale rotativo, casse espressive.\nQuesto strumento era dotato di 2.824 canne.\nIl primo organista del santuario, Eduardo Bottigliero (autore di un \"Flos Carmeli alla Vergine Bruna\"), con il maestro Franco Michele Napolitano realizz\u00f2 le prime trasmissioni di musica per organo per l'EIAR (Rai) nelle domeniche dal marzo 1938 al dicembre 1942, permettendo la diffusione della musica per organo in tutta Italia.\nNel 1939, per l'inaugurazione dei restauri del soffitto, fu eseguito un gran concerto alla presenza di Maria Jos\u00e8 del Belgio principessa di Piemonte, poi la guerra interruppe questa tradizione e l'organo cadde nel silenzio.\nDurante la seconda guerra mondiale la chiesa era senza soffitto a causa dell'esplosione di una nave carica di munizioni nel porto.\nDal 1941 divenne organista titolare il maestro Vincenzo Marchetti, che ebbe l'onore di accompagnare i pi\u00f9 grandi cantanti del tempo, come Beniamino Gigli che cant\u00f2 per le quaranta ore del 1952. Sempre nell'anno 1952 si susseguirono Tito Schipa, Mario del Monaco, Enzo De Mura Lomanto, Mino Cavallo, Gianni Raimondi, Ettore Bastianini, Elena Suliotis, Raina Kabaiwanska, con i direttori: Oliviero De Fabritiis, Pasquale De Angelis, Giacomo Maggiore, Joseph Grima e le masse corali e orchestrali del Teatro San Carlo; infine ricordiamo gli organisti: Giovanni Tebaldini, Domenico D'Ascoli, Arturo Sacchetti, Adamo Volpi, P. Gaetano Postiglione, Gennaro D'Onofrio, Mariavaleria Briganti, Grazia Salvatori, P. Stefano Romano.\nNel 1973 l'organo \u00e8 stato ammodernato dalla Fabbrica Organi Ruffatti di Padova, che lo ha fornito di trasmissione elettrica ed ha aggiunto nuovi registri e lo ha collegato all'organo barocco.\nDescrizione.\nL'organo della basilica santuario di Santa Maria del Carmine Maggiore \u00e8 a trasmissione elettrica e conta 66 registri.\nLo strumento si articola in tre corpi differenti situati in altrettanti luoghi della chiesa:\nL'organo possiede due consolle gemelle, una sulla cantoria in controfacciata e una a pavimento nei pressi del presbiterio; ciascuna dispone di quattro tastiere di 61 note ciascuna e di pedaliera concavo-radiale di 32 note, con i registri azionati da placchette a bilico con nomi incisi disposte ai lati dei manuali e sopra di essi.\nDi seguito la disposizione fonica:"}
{"id": "1104744", "revid": "103246675", "url": "https://it.wikipedia.org/wiki?curid=1104744", "title": "Mehna", "text": "Mehna \u00e8 un comune di abitanti della Turingia, in Germania.\nAppartiene al circondario dell'Altenburger Land ed \u00e8 parte della Verwaltungsgemeinschaft Rositz."}
{"id": "1104747", "revid": "1165513", "url": "https://it.wikipedia.org/wiki?curid=1104747", "title": "Zeitgeist (disambigua)", "text": ""}
{"id": "1104750", "revid": "110157", "url": "https://it.wikipedia.org/wiki?curid=1104750", "title": "Meuselwitz", "text": "Meuselwitz \u00e8 una citt\u00e0 tedesca di abitanti situata nel circondario dell'Altenburger Land in Turingia."}
{"id": "1104754", "revid": "2184720", "url": "https://it.wikipedia.org/wiki?curid=1104754", "title": "Betty Davis", "text": "Nota anche per essere stata la seconda moglie di Miles Davis, per avere spinto il marito ad approfondire la propria conoscenza della scena rock contemporanea, \u00e8 a volte indicata come \"la donna che invent\u00f2 la fusion\".\nBackground.\nI primi dodici anni della sua vita vennero trascorsi nella fattoria di sua nonna a Durham, in Carolina del Nord dove era nata. La piccola Betty trascorreva gran parte del tempo nella vicina Greensboro. Nel 1957 per\u00f2 il padre trov\u00f2 un posto da operaio in una delle acciaierie di Pittsburgh e Betty, dodicenne, si trasfer\u00ec l\u00e0 assieme alla famiglia.\nAll'et\u00e0 di sedici anni Betty si trasfer\u00ec a New York per studiare disegno al \"Fashion Institute of Technology\". Lavor\u00f2 in seguito come modella, comparendo sulle copertine di riviste quali Seventeen, Ebony e Glamour. Durante la sua permanenza a New York, Mabry conobbe diversi musicisti compresi Jimi Hendrix e Sly Stone.\nIl matrimonio con Miles Davis.\nMabry incontr\u00f2 Miles Davis nel 1967 e lo spos\u00f2 nel settembre del 1968. Nonostante il loro matrimonio sia durato solo un anno Betty lo influenz\u00f2 profondamente. L'album di Miles Davis dal titolo \"Filles de Kilimanjaro\" comprende una canzone a lei dedicata e la sua foto in copertina. Nella sua autobiografia, Miles afferma che Mabry lo ha aiutato enormemente nel piantare i semi delle sue successive esplorazioni musicali introducendo il musicista al chitarrista di rock psichedelico Jimi Hendrix e all'artista funk Sly Stone. L'amicizia con Hendrix aiut\u00f2 Davis a esplorare nuove sonorit\u00e0 per la musica jazz.\nAlcune voci di gossip sostengono che a monte del divorzio tra Betty Davis e suo marito ci sia stata una relazione con Hendrix, tuttavia resta il fatto che Hendrix e Miles Davis restarono amici anche dopo il divorzio e pianificarono la registrazione di un album interrotta dalla morte del celebre chitarrista. L'influenza di Hendrix su Miles Davis diventa palese nell'album \"Bitches Brew\" che apr\u00ec l'era della jazz fusion.\nCarriera musicale.\nDopo il divorzio, Betty si trasfer\u00ec a Londra per continuare la carriera di modella. Nel frattempo compose alcuni brani musicali - una passione coltivata sin dall'infanzia - e al suo ritorno negli Stati Uniti nutr\u00ec la volont\u00e0 di registrare le sue canzoni con Carlos Santana. Tuttavia, in seguito, cambi\u00f2 progetto e organizz\u00f2 un gruppo di musicisti di talento della West Coast per registrare i suoi pezzi.\nIl suo primo album, \"Betty Davis,\" venne registrato nel 1973.\nL'album presenta degli ottimi pezzi eseguiti da una lista impressionante di eccellenti musicisti, tra i quali:\nDavis realizz\u00f2 altre due registrazioni da cui produrre due album, rispettivamente con il titolo di \"They Say I'm Different\" (1974) e \"Nasty Gal\" (1975). Nessuno dei tre album ebbe per\u00f2 successo a livello commerciale. La Davis rimase tuttavia una figura di culto per gli appassionati del genere come cantante. A causa delle sue visioni molto aperte in fatto di sessualit\u00e0, molte delle sue canzoni vennero boicottate dalle stazioni radiofoniche dell'epoca a causa delle pressioni di diversi gruppi religiosi a lei ostili. Con il passare del tempo, tuttavia, le sue canzoni sono state rivalutate ampiamente dagli amanti di musica soul e funk, tuttavia la Davis, dopo il terzo album, decise di terminare con la sua attivit\u00e0 di musicista ed ha fatto ritorno in Pennsylvania.\nAlcuni materiali non utilizzati nelle registrazioni del 1979 sono stati successivamente raccolti per la produzione di due album, \"Hangin' Out In Hollywood\" (1995) e \"Crashin' From Passion\" (1996). Esiste anche una raccolta di \"greatest hits\" dal titolo \"Anti Love: The Best of Betty Davis,\" uscita nel 2000."}
{"id": "1104757", "revid": "767487", "url": "https://it.wikipedia.org/wiki?curid=1104757", "title": "Monstab", "text": "Monstab \u00e8 un comune della Germania di 518 abitanti situato nel circondario dell'Altenburger Land in Turingia e facente parte della comunit\u00e0 amministrativa dello Verwaltungsgemeinschaft Rositz."}
{"id": "1104759", "revid": "773636", "url": "https://it.wikipedia.org/wiki?curid=1104759", "title": "Oratorio di San Giusto a Montemartiri", "text": "L'oratorio di San Giusto a Montemartiri, del quale oggi restano solo pezzi di muro ricoperti dall'erba, si trova a 642 metri sul livello del mare, sul monte San Giusto (Greve in Chianti), presso la valle di Cintoia, situata nei monti del Chianti fra le valli della Greve e del rio Sezzate.\nOrigini.\nL'origine dell'oratorio si trova nel 1102 nella bolla di Pasquale II per il vescovo di Fiesole. Il Papa dava conferma al vescovo del possesso dell'oratorio (\"ecclesiam Sancti Justi sitam in Monte Rantuli\", come era chiamato nei tempi pi\u00f9 antichi) e da ci\u00f2 si evince che esso esistesse gi\u00e0. Questo oratorio era dedicato a San Giusto, che era stato martirizzato qui durante la persecuzione di Decio nel 250. Molto probabilmente in questo luogo, prima della costruzione dell'oratorio, si praticava il culto pagano, come fa pensare un timbro in bronzo, doliare di epoca romana, del I secolo d. C., rinvenuto nei pressi di Chiocchio, la cui provenienza \u00e8 ritenuta essere San Giusto. Questo timbro raffigura Ercole e presenta la scritta in greco: \"EPA\", (ERA-KLES).\nA questa bolla faceva seguito un'altra, quella di Innocenzo II nel 1134, analoga alla precedente.\nConfraternita di San Giusto a Montemartiri.\nNel contratto fra il pievano di Cintoia e la Confraternita di San Giusto a Montemartiri del 1544 si apprende che la Confraternita si riun\u00ec per restaurare l'oratorio che era stato devastato dall'assedio di Carlo V (1529-1530) a Firenze.\nL'Oratorio nei dipinti.\nNel 1585 furono eseguite due riproduzioni, (uno schizzo e una bella copia) dell'oratorio che mostrano lo stile romanico della facciata a capanna, con un rosone centrale.\nUn'altra \"veduta\" di San Giusto a Montemartiri si ha da un quadro del 1693, nel quale sono dipinte tutte le chiese, gli oratori, le ville della diocesi di Fiesole, dove si vede il campanile e un edificio dietro l'oratorio, presumibilmente la casa dell'eremita che lo custodiva.\nRestauro del 1745.\nNel 1745 fu rifatta la sagrestia e fu restaurato l'interno. Sull'architrave fu scolpita l'iscrizione \u00abD.O.M. - Huius sacrae familiae - confratres - sanctuarium hoc - in meliorem formam - redegerunt - A.D. MDCCLV\u00bb (la data in numeri romani \u00e8 errata per un errore dello scrivano).\nStruttura e proprietari.\nNel 1755 e nel 1784 furono compilate le registrazioni delle spese, grazie alle quali si apprende che davanti alla facciata c'era la loggia, perch\u00e9 c'\u00e8 la nota del materiale comprato per restaurarla.\nNel 1779 don Santi Ferrini scrive che la sagrestia era a sinistra dell'altare, esisteva una stanza per la Compagnia religiosa, la mensa dell'altare era in pietra, nel campanile c'erano due campane.\nNel 1787 l'oratorio fu acquistato dai nobili fiorentini Masetti Dainelli Da Bagnano e fu salvato cos\u00ec dalla soppressione che Pietro Leopoldo I nel 1785 aveva decretato per tutte le compagnie di religiosi in Toscana. Quindi fu consacrato nuovamente (perch\u00e9 era stato sconsacrato) e vicino ad esso fu costruito un salone che doveva servire per le riunioni. Fu istituita una nuova compagnia religiosa, la Congregazione degli oratori e santuari del Chianti, che comprendeva anche l'oratorio di San Salvatore a Monte Domini e quello di San Michele.\nNel 1845 il conte Marco Masetti Dainelli Da Bagnano fece ricostruire la loggia e nel 1851 fu costruito un piano sopra il salone.\nNel 1920 il conte Francesco Castelbarco Albani divenne proprietario dell'oratorio, per le sue nozze con Maria Graziella Masetti Dainelli Da Bagnano.\nGuerra.\nTra il 25 e il 27 luglio del 1944, a seguito della battaglia fra gli inglesi e i tedeschi in ritirata per la liberazione di Firenze, l'oratorio e i locali annessi furono rasi al suolo.\nAttivit\u00e0 presso l'Oratorio.\nL'attivit\u00e0 della Congregazione, i cui fratelli vestivano di bianco, \u00e8 attestata da documenti dal XVI secolo in poi. Essa consisteva in una riunione ogni terza domenica del mese per discutere sull'operato della Congregazione stessa e per partecipare alla Messa. Nel corso dell'anno venivano organizzate feste che riunivano molta gente proveniente dalle localit\u00e0 vicine.\n\"Mischio\" di Monterantoli.\nIl \"mischio\" di Monterantoli, calcarenite diasprina rosata, che era estratta intorno all'Oratorio e nella zona del monte Sugame, veniva trasportata a Firenze sulla strada selciata della valle di Cintoia nel XIV secolo. Questo \"mischio\" fu utilizzato per il rivestimento del Campanile e del Duomo di Firenze., come si legge da C.Guasti \"Santa Maria del Fiore, Firenze, 1887\", \"Rodolico, pagina 246\": \u00ab...\"ad conducendum ad dictum opus... laboratas et completas infrascriptas quantitates marmorum; videlicet alborum de Carraia, rubeorum de Cava sancti Justi ad Montem Rantoli, et nigrorum de Monte Ferrato...\"\u00bb. Ancora, in \"G.Vasari, Le vite dei pi\u00f9 eccellenti...architettori\". Edizioni Milanesi, Firenze, 1878-1885, I - \"Rodolico, pagina 253\" : (il \"mischio\" di Monte Rantoli) \u00ab...piglia bellissimo pulimento, e trae in colore di paonazzo rossigno, macchiato di vene bianche e giallicce .\u00bb (Fu usato anche in Palazzo Vecchio per decorazioni delle porte nelle sale e per il bellissimo portale che dal cosiddetto Cortile di Michelozzo conduce agli scaloni monumentali del Vasari per l'accesso al Salone dei Cinquecento ).\nRitrovamenti.\nNel corso degli anni dall'oratorio sono state sottratte pietre, manufatti in pietra serena, il capitello del XVI secolo (di questi furti si parla in un articolo de \"La Nazione\" scritto da Andrea Ciappi - ritaglio di giornale senza data -).\nPresso i ruderi dell'Oratorio sono state rinvenute monete: \"aes rude\" (bronzo grezzo) usato come moneta nel periodo etrusco (V-IV secolo a.C.); Dupondio romano (imperatore Caligola, 37-41); denari lucchesi dell'XI secolo; denari fiorentini dal 1315 al 1326."}
{"id": "1104761", "revid": "88740", "url": "https://it.wikipedia.org/wiki?curid=1104761", "title": "Naundorf (Starkenberg)", "text": "Naundorf \u00e8 una frazione del comune tedesco di Starkenberg, in Turingia.\nConta (2007) 510 abitanti.\nStoria.\nNaundorf costitu\u00ec un comune autonomo fino al 1\u00ba dicembre 2008."}
{"id": "1104763", "revid": "287204", "url": "https://it.wikipedia.org/wiki?curid=1104763", "title": "Donnino", "text": ""}
{"id": "1104764", "revid": "466539", "url": "https://it.wikipedia.org/wiki?curid=1104764", "title": "Vladimir Voronin", "text": "Biografia.\nGli inizi della carriera.\nVoronin nasce a Corjova nel distretto di Dub\u0103sari, in Transnistria. Studia al Collegio Cooperativo di Chi\u0219in\u0103u (si diploma nel 1961), l'Istituto sovietico per l'Industria Alimentare (1971), l'Accademia di Scienze Sociali del Comitato Centrale del Partito Comunista dell'Unione Sovietica (1983) e l'Accademia del Ministero degli Affari Interni dell'Unione Sovietica 1991.\nInizia a lavorare nel 1961 come capo della panetteria della citt\u00e0 di Criuleni. Dal 1966 al 1971, Voronin \u00e8 vicedirettore della fabbrica di pane della stessa citt\u00e0 e capo della fabbrica di pane della citt\u00e0 di Dub\u0103sari. Per i successivi dieci anni \u00e8 attivo nell'amministrazione statale della RSS Moldava, nei comitati esecutivi delle citt\u00e0 di Dub\u0103sari e Ungheni, nel Comitato Esecutivo del distretto di Ungheni, e, dal 1983, ispettore e vicedirettore della Sezione Organizzativa del Comitato Centrale nella sezione moldava del PCUS. Nel 1985 diviene capo di sezione del Consiglio dei ministri della RSS Moldava. Tra il 1985 e il 1989, Voronin \u00e8 primo segretario del Comitato Cittadino del Partito Comunista della citt\u00e0 di Bender. Nel 1989 e nel 1990 \u00e8 ministro degli Affari Interni della RSS Moldava. In questa veste, si oppose all'uso della forza nella repressione delle dimostrazioni popolari antisovietiche del 7 novembre e del 10 novembre 1989. Voronin \u00e8 stato anche membro del Soviet Supremo della RSS Moldava, durante le legislature X e XI.\nNel 1993, Voronin diviene co-presidente del Comitato Organizzativo per la creazione del Partito dei Comunisti della Repubblica di Moldavia (PCRM). Nel 1994 \u00e8 eletto Primo Segretario del partito. nello stesso anno, \u00e8 candidato come Presidente della Repubblica di Moldavia, diventata indipendente. Nel marzo 1998, Vladimir Voronin \u00e8 eletto come deputato al Parlamento della Moldavia, ed entra nel suo Ufficio Permanente, oltre a essere presidente del gruppo parlamentare del PCRM.\nNel febbraio 2001, viene nuovamente eletto al Parlamento (la XV legislatura dalla creazione della RSS Moldava nel 1940).\nCome Presidente.\nViene eletto Presidente della Repubblica di Moldavia dal Parlamento il 7 aprile 2001. Politicamente, Voronin ha mantenuto come scopo la riduzione della povert\u00e0 cronica del suo paese, da ottenere allocando maggiori risorse alla sicurezza sociale, in particolare alla salute pubblica e all'istruzione, e aumentando pensioni e salari. La sua presidenza \u00e8 stata caratterizzata da relazioni ondivaghe con il Fondo Monetario Internazionale e la Banca Mondiale. Voronin procede nei piani del suo predecessore, Petru Lucinschi, nei piani di privatizzazione di molte importanti industrie di propriet\u00e0 statale; questi propositi, in alcuni casi, videro posizioni contrarie nel suo stesso partito.\nDal gennaio all'aprile 2002, alcune manifestazioni hanno luogo contro delle riforme importanti del governo. Nonostante le tensioni, il governo non utilizza la forza e, infine, accoglie la proposta di mediazione del Consiglio d'Europa.\nNel 2003, il governo di Voronin torna sui suoi passi dopo aver firmato una proposta russa di federazione con la regione separatista della Transnistria. Nel 2004, Voronin marca i governanti della regione come un \"gruppo criminale transnazionale\" e ordina un blocco economico della Transnistria, dopo la decisione, da parte della sua \"leadership\", di chiudere le scuole di lingua moldava.\nNel marzo 2005, le elezioni parlamentari danno al PCRM il 46,1% dei voti, con 56 seggi su 101 in Parlamento. Ci\u00f2 basta a raggiungere i 51 voti previsti per restare al governo, ma non i 61 necessari all'elezione del Presidente. Nonostante ci\u00f2, il Presidente Voronin \u00e8 rieletto col supporto di alcuni settori Partito Cristiano-Democratico del Popolo e del Partito Sociale Liberale, grazie alle promesse fatte da Voronin riguardanti le riforme e l'integrazione euro-atlantica. Queste due fazioni lasciano l'alleanza elettorale \"Moldova Democrat\u0103\" (\"Blocul Electoral Moldova Democrat\u0103\") dopo le elezioni, lasciando il partito Alleanza Moldavia Nostra (AMN) dell'ex sindaco di Chi\u0219in\u0103u Serafim Urechean, secondo partito in Parlamento (26 seggi).\nGli eventi del 2009 e le dimissioni.\nDopo le elezioni parlamentari del 5 aprile 2009, il PCRM ottenne solamente 60 seggi, cio\u00e8 un seggio in meno di quelli necessari ad eleggere un Presidente. Dato che il Parlamento non riusc\u00ec ad eleggere un Presidente in due occasioni, si tennero le elezioni anticipate, in cui il PCRM ottenne pi\u00f9 voti degli altri partiti, ma perse la sua maggioranza parlamentare contro i partiti di opposizione. Questi ultimi non riuscirono a loro volta ad ottenere abbastanza seggi per poter eleggere un Presidente (i tre quinti del Parlamento), creando quindi incertezza nel Paese. Voronin annunci\u00f2 il 2 settembre 2009 che si sarebbe dimesso, affermando che la sua posizione di Presidente ad interim era divenuta \"ambigua\". Egli si dimise l'11 settembre 2009; Mihai Ghimpu successe a Voronin come Presidente ad interim in quanto Presidente del Parlamento.\nFamiglia.\nVoronin \u00e8 sposato e ha due figli. \u00c8 un ingegnere economico, laureato in Scienze politiche, e giurista per formazione. Ha il ruolo militare di Maggior generale del Ministero degli Affari Interni dell'ex Unione Sovietica (equivalente del Brigadier generale nella NATO). Continua a mantenere la cittadinanza russa, in aggiunta a quella moldava, ottenuta quando era un privato cittadino a Mosca nel periodo 1991 - 1993."}
{"id": "1104769", "revid": "173617", "url": "https://it.wikipedia.org/wiki?curid=1104769", "title": "Graciano Rocchigiani", "text": "Biografia.\nCarriera dilettantistica.\nNel 1982, fra i dilettanti, fu campione tedesco dei pesi medi. \nCarriera professionistica.\nEsord\u00ec tra i professionisti l'anno successivo, battendo l'austriaco Esperno Postl per KO al 2\u00ba round.\nNel 1988 si aggiudic\u00f2 il vacante titolo mondiale IBF dei supermedi battendo per KO Vincent Boulware, difendendo poi per tre volte la cintura contro (Nicky Walker, Chris Reid e Thulani Malinga), prima di lasciarla vacante e passare nei mediomassimi.\nNella categoria superiore per\u00f2, pur vincendo sempre, non riscosse risultati esaltanti, cos\u00ec ripass\u00f2 nuovamente fra i supermedi, dove ebbe una chance mondiale per la WBO, ma venne sconfitto da Chris Eubank ai punti il 5 febbraio 1994.\nRocchigiani torn\u00f2 allora a combattere tra i mediomassimi e nel 1995 sfid\u00f2 il connazionale Henry Maske per il mondiale IBF; venne per\u00f2 sconfitto ai punti, conseguendo lo stesso risultato anche nella rivincita, disputata qualche mese pi\u00f9 tardi.\nNella stessa categoria ottenne un'altra possibilit\u00e0 dalla WBO e nel 1996 affront\u00f2 per il titolo mondiale Dariusz Michalczewski, ma venne squalificato alla 7\u00aa ripresa. Ritorn\u00f2 campione il 31 marzo 1998 quando sconfisse Michael Nunn ai punti nell'incontro per il vacante titolo WBC dei mediomassimi.\nFu destituito dopo poco dal titolo per non averlo rimesso in palio, su decisione dello stesso WBC. Ne consegu\u00ec una causa legale da cui Rocchigiani ottenne un risarcimento di $ 31 milioni.\nL'incontro successivo fu la rivincita con Michalczewski, in cui Rocchigiani, due anni pi\u00f9 tardi, venne atterrato al 10\u00ba round. Ad una vittoria ai punti con Willard Lewis segu\u00ec un lungo periodo di inattivit\u00e0.\nRitorn\u00f2 sul ring nel 2003 per sfidare Thomas Ulrich per il vacante mondiale WBC dei massimi leggeri. Rocchigiani venne sconfitto ai punti e conferm\u00f2 l'intenzione, espressa gi\u00e0 prima dell'incontro, di ritirarsi.\nDopo il definitivo ritiro.\nNel 2006 \u00e8 stato condannato a 5 mesi di reclusione per aver assalito un tassista.\nDa alcuni anni viveva in Sicilia a Patern\u00f2 (CT). Il 1\u00ba ottobre 2018 \u00e8 scomparso tragicamente all'et\u00e0 di 54 anni lungo la SS. 121 Catania-Patern\u00f2. L'ex boxeur, ubriaco dopo essere uscito da un bar, stava percorrendo a piedi la superstrada quando fu travolto da un'autovettura, perdendo la vita sul colpo."}
{"id": "1104770", "revid": "991694", "url": "https://it.wikipedia.org/wiki?curid=1104770", "title": "Diocesi di Sora", "text": ""}
{"id": "1104772", "revid": "2121638", "url": "https://it.wikipedia.org/wiki?curid=1104772", "title": "Rockstar North", "text": "Rockstar North (precedentemente DMA Design) \u00e8 un'azienda britannica sviluppatrice di videogiochi fondata nel 1987 con sede a Edimburgo, in Scozia.\n\u00c8 una sussidiaria di Rockstar Games.\nStoria.\nLa creazione.\nLa societ\u00e0 fu fondata da David Jones a Dundee nel 1987. Nel 1988 venne siglato un accordo con la societ\u00e0 britannica Psygnosis per la pubblicazione dei videogiochi sviluppati da DMA. Il primo videogioco sviluppato \u00e8 stato \"Menace.\"\nIl primo maggior successo di DMA Design fu il videogioco \"Lemmings\", originariamente rilasciato nel 1991 per Amiga, che divenne un successo commerciale con pi\u00f9 di 15 milioni di copie vendute, ricevendo numerosi porting per altre piattaforme e ispirando la creazione di diversi cloni. Il successo del gioco port\u00f2 la societ\u00e0 a sviluppare numerosi seguiti nel corso degli anni.\nLe prime collaborazioni e l'acquisizione da parte di Gremlin Interactive.\nA seguito dell'acquisizione di Psygnosis da parte di Sony nel 1993, DMA Design avvi\u00f2 una collaborazione con Nintendo che port\u00f2 alla pubblicazione, nel 1994, del videogioco \"Unirally\" per SNES. Il successo di Unirally spinse Nintendo ad offrire la possibilit\u00e0 di pubblicare un videogioco DMA come titolo di lancio per l'imminente Nintendo 64, la societ\u00e0 sviluppo quindi \"Body Harvest\" ma, a seguito di diverse questioni con Nintendo riguardante i contenuti, il gioco fu rimandato pi\u00f9 volte fino al totale abbandono del titolo da parte di Nintendo stessa. Il videogioco fu in seguito pubblicato solo nel settembre 1998 da Midway Games in Nord America e da Gremlin Interactive in Europa.\nNell'ottobre 1997 viene rilasciato \"Grand Theft Auto\" che, nonostante le numerose critiche riguardanti i contenuti violenti presenti all'interno, diviene un nuovo successo commerciale per DMA che port\u00f2 subito all'inizio dei lavori per un seguito, \"Grand Theft Auto II\", rilasciato nel 1999. Sempre nel 1997, DMA Design viene acquisita da Gremlin Interactive, che a sua volta, nel 1999, viene acquisita dalla francese Infogrames per 24 milioni di sterline (40 milioni di dollari).\nA seguito dell'acquisizione di Gremlin Interactive, DMA Design venne venduta da Infogrames a Take Two Interactive che affid\u00f2 la societ\u00e0 alla sua neonata sussidiaria Rockstar Games. Un nuovo studio venne aperto a Edimburgo e sotto la nuova amministrazione cominciarono i lavori per \"Grand Theft Auto III\", che fu rilasciato nell'ottobre 2001 per PlayStation 2 e, in seguito, per Microsoft Windows e Xbox.\nGli anni 2000 ed il cambio di nome.\nNel marzo 2002 fu annunciato il cambio di nome da DMA Design a \"Rockstar Studios\". A maggio dello stesso anno il nome fu cambiato di nuovo in \"Rockstar North\". Il nuovo nome, seppur comparendo per la prima volta nelle versioni successive di GTA III per PlayStation 2 e nelle versioni PC e Xbox, fu usato per la prima volta nel seguito \"\".\nNegli anni successivi, la societ\u00e0 continua il suo impegno verso la serie Grand Theft Auto: Un capitolo della serie per Game Boy Advance, \"Grand Theft Auto Advance\", viene sviluppato da Digital Eclipse e pubblicato nel 2004 da Rockstar Games. Nello stesso anno, viene rilasciato ' e in seguito, in collaborazione con Rockstar Leeds, vengono sviluppati tre capitoli per console portatili di settima generazione: ' nel 2005, ' nel 2006 e ' nel 2009.\nNel 2008 viene rilasciato \"Grand Theft Auto IV\", il primo ad utilizzare il nuovo motore grafico \"RAGE\" di propriet\u00e0 di Rockstar Games. Seguono due espansioni: ' e ' nel 2009 e il seguito \"Grand Theft Auto V\" nel 2013."}
{"id": "1104773", "revid": "3115", "url": "https://it.wikipedia.org/wiki?curid=1104773", "title": "Serbatoi", "text": ""}
{"id": "1104775", "revid": "842", "url": "https://it.wikipedia.org/wiki?curid=1104775", "title": "DMA Design", "text": ""}
{"id": "1104776", "revid": "94902", "url": "https://it.wikipedia.org/wiki?curid=1104776", "title": "Sogeking", "text": ""}
{"id": "1104781", "revid": "842", "url": "https://it.wikipedia.org/wiki?curid=1104781", "title": "DMA Design Limited", "text": ""}
{"id": "1104782", "revid": "842", "url": "https://it.wikipedia.org/wiki?curid=1104782", "title": "Rockstar North Limited", "text": ""}
{"id": "1104785", "revid": "2043462", "url": "https://it.wikipedia.org/wiki?curid=1104785", "title": "Carlo I di Romania", "text": "Fu il primo dei quattro sovrani della dinastia Hohenzollern-Sigmaringen, che regn\u00f2 sulla nazione fino alla proclamazione della repubblica alla fine del 1947.\nDurante il suo regno, condusse personalmente le truppe rumene durante la guerra russo-turca del 1877-'78 e assunse il comando dell'esercito russo-rumeno durante l'assedio di Pleven. La nazione raggiunse la piena indipendenza dall'Impero Ottomano con il Trattato di Berlino e acquis\u00ec la parte meridionale della Dobrogia dalla Bulgaria nel 1913. La politica interna era ancora dominata dalle ricche famiglie di proprietari terrieri organizzate contro il Partito Nazionale Liberale e contro il Partito Conservatore, che condussero le grandi rivolte dei contadini in Valacchia (parte meridionale della Romania) nell'aprile 1888 e in Moldavia (la met\u00e0 settentrionale della Romania) nel marzo 1907.\nSpos\u00f2 la principessa Elisabetta di Wied nel 1869; la loro unica figlia, Maria, mor\u00ec all'et\u00e0 di tre anni.\nLa mancanza di figli di Carlo lasci\u00f2 il fratello maggiore Leopoldo primo in linea di successione. Nell'ottobre 1880 Leopoldo rinunci\u00f2 al diritto di successione in favore del figlio Guglielmo, che a sua volta cedette il trono otto anni dopo al fratello minore, il futuro re Ferdinando.\nBiografia.\nInfanzia.\nCarlo nacque a Sigmaringen come Principe Karl von Hohenzollern Sigmaringen. Era il secondo figlio di Carlo Antonio, Principe di Hohenzollern-Sigmaringen e della moglie Principessa Giuseppina di Baden. Dopo aver concluso gli studi elementari, Carlo entr\u00f2 nella Scuola per Cadetti di M\u00fcnster e nel 1857 frequent\u00f2 i corsi della Scuola di Artiglieria di Berlino. Fino al 1866, quando accett\u00f2 la corona di Romania, fu un ufficiale prussiano. Prese parte nella seconda guerra dello Schleswig, in particolare all'assalto alla cittadella di Fredericia e a Dybb\u00f8l, esperienze che gli furono molto utili durante la guerra russo-turca.\nAnche se era abbastanza esile e non molto alto, il principe Carlo era ritenuto un ottimo soldato, in salute e disciplinato, e un bravo politico dalle idee liberali. Conosceva molte lingue europee e la sua famiglia era imparentata con i Bonaparte, infatti godeva di relazioni molto strette con Napoleone III di Francia. La Romania all'epoca era sotto influenza della cultura francese e la raccomandazione di Napoleone del Principe Carlo pesava molto negli ambienti politici rumeni, come anche pesava la parentela con la famiglia reale prussiana. Ion Br\u0103tianu fu il politico rumeno inviato a negoziare con Carlo e la sua famiglia la possibilit\u00e0 di incoronazione al trono di Romania.\nVerso la Romania.\nL'ex sovrano rumeno Alexandru Ioan Cuza era stato espulso dal Paese e la Romania era nel caos. Siccome la sua elezione era stata l'unica ragione dell'unione della Valacchia e della Moldavia all'interno del Principato danubiano, la nazione correva il serio pericolo della dissoluzione.\nIl giovane Carlo dovette viaggiare in incognito per D\u00fcsseldorf-Bonn-Friburgo-Zurigo-Vienna-Budapest, a causa del conflitto esistente tra il suo paese e l'Impero austriaco. Viaggi\u00f2 con il nome falso di Karl Hettingen e quando mise piede sul suolo rumeno, Br\u0103tianu gli si inginocchi\u00f2 davanti e gli chiese di unirsi a lui nella carrozza (al tempo la Romania non disponeva di ferrovie).\nIl 10 maggio 1866 Carlo entr\u00f2 a Bucarest. La notizia del suo arrivo era stata trasmessa tramite telegrafo e il nuovo sovrano fu salutato da una grande folla, ansiosa di vederlo. A B\u0103neasa gli furono consegnate le chiavi della citt\u00e0; come segno del destino, il suo arrivo fu salutato da una lunga pioggia dopo un lungo periodo di siccit\u00e0. Il nuovo sovrano pronunci\u00f2 il giuramento in francese: \"Giuro di difendere le leggi della Romania, di preservare i suoi diritti e l'integrit\u00e0 del suo territorio\".\nLa Costituzione.\nImmediatamente dopo l'arrivo nel Paese, il Parlamento della Romania adott\u00f2 il 29 giugno 1866 la prima Costituzione, una delle pi\u00f9 avanzate dell'epoca, in quanto permetteva lo sviluppo e la modernizzazione dello stato della Romania. Con una mossa audace, la Costituzione scelse di ignorare l'allora dipendenza della nazione dell'Impero Ottomano, costruendo la via per l'indipendenza.\nL'articolo 82 diceva: \"I poteri del sovrano sono ereditari e hanno inizio da Sua Maest\u00e0, il Principe Carlo I di Hohenzollern-Sigmaringen, in linea maschile attraverso il diritto del primogenito, con l'esclusione delle femmine e della loro prole. I discendenti di Sua Maest\u00e0 dovranno essere allevati con religione Ortodossa orientale\".\nDopo la proclamazione dell'indipendenza (1877), la Romania divenne uno stato sovrano a tutti gli effetti. Dal 1878 Carlo ebbe il titolo di Altezza Reale (\"Alte\u0163\u0103 Regal\u0103\"). Il 15 marzo 1881 fu modificata la Costituzione per affermare, tra le altre cose, che da allora il Capo di Stato sarebbe stato chiamato Re, mentre l'erede sarebbe stato detto Principe reale. Nello stesso anno Carlo fu incoronato Re.\nL'idea di base di tutte le costituzioni reali della Romania era che il re comanda senza governare.\nRe devoto.\nSi ritiene che Carlo fosse una persona fredda, sempre attento al prestigio della dinastia che aveva fondato. La moglie, Elisabetta, diceva che il re portava la corona anche la notte; il sovrano era infatti molto meticoloso e cercava di imporre il proprio stile su tutti coloro che lo circondavano. Anche se devoto al suo ruolo di principe e re rumeno, non dimentic\u00f2 mai le sue radici tedesche.\nIn 48 anni di regno (il regno pi\u00f9 lungo di ogni principe rumeno mai esistito), aiut\u00f2 la Romania a riconquistare l'indipendenza, aumentando il suo prestigio, ristabilendo l'economia e fondando una dinastia. Nel Carpazi, costru\u00ec il Castello di Pele\u0219, ancora oggi una delle attrazioni turistiche pi\u00f9 note. Il castello fu costruito in stile tedesco, in memoria delle origini del re, Durante il suo regno, furono costituite anche le prime universit\u00e0 rumene a Ia\u0219i e a Bucarest. Dopo la guerra russo-turca, la Romania ebbe la Dobrugia e Carlo ordin\u00f2 la costruzione del primo ponte sul Danubio, tra Fete\u0219ti e Cernavod\u0103, collegando la provincia neo-acquisita con il resto del Paese.\nLa fine del regno.\nIl lungo regno di Carlo aiut\u00f2 il veloce sviluppo dello stato rumeno, ma verso la fine del suo regno e con l'inizio della Prima guerra mondiale, il re di origine tedesca volle entrare in guerra al fianco delle Potenze Centrali, mentre l'opinione pubblica rumena stava dalla parte della Triplice Intesa. Carlo aveva firmato un trattato segreto nel 1883 che aveva legato la Romania alla Triplice Alleanza, e anche se il trattato poteva essere attivato solo in caso di attacco da parte dell'Impero russo verso uno degli stipulatori del trattato, Carlo fu convinto che la cosa pi\u00f9 conveniente e onorevole da fare era quella di entrare in guerra a fianco dell'Impero tedesco.\nCarlo tenne una riunione di emergenza con i membri del governo, parlando loro del trattato segreto e esponendo le sue opinioni. Una delle cause della sua morte, avvenuta il 27 settembre/10 ottobre 1914 potrebbe essere dovuta al forte disaccordo che trov\u00f2 nel governo. Il futuro re Ferdinando, sotto l'influenza della moglie Maria di Sassonia-Coburgo-Gotha, principessa britannica, fu meglio disposto ad ascoltare il volere dell'opinione pubblica."}
{"id": "1104787", "revid": "74173", "url": "https://it.wikipedia.org/wiki?curid=1104787", "title": "Carol I di Romania", "text": ""}
{"id": "1104788", "revid": "125406303", "url": "https://it.wikipedia.org/wiki?curid=1104788", "title": "Christopher Turk", "text": "Il dottor Christopher Duncan Turk, chiamato semplicemente Turk, \u00e8 un personaggio fittizio interpretato da Donald Faison nella serie televisiva statunitense \"Scrubs\".\nProfilo.\nTurk \u00e8 il migliore amico ed ex compagno di camera del protagonista della serie, J.D., sin dal college. \u00c8 un chirurgo all'ospedale Sacro Cuore ed \u00e8 sposato con Carla Espinosa, un'infermiera della medesima struttura. La sua nascita probabilmente \u00e8 avvenuta attorno al 1976 o 1977, poich\u00e9 si sa che ha iniziato l'universit\u00e0 nel 1993/1994. Inoltre, nel dodicesimo episodio della sesta stagione, Turk racconta che a 16 anni la madre gli comunic\u00f2 che la carriera di Michael Jordan era finita: effettivamente, all'inizio del '93 l'atleta si era ritirato dalla pallacanestro, per poi tornare nel '94.\nTurk \u00e8 una persona estremamente competitiva. Afferma che la sua natura competitiva lo ha portato \"a dare il tutto per tutto\" durante gli studi e, inoltre, la cita come la ragione principale per la quale \u00e8 diventato un chirurgo (\"Le mie vanterie a letto e oltre\"). Pu\u00f2 essere visto frequentemente durante la serie mentre gioca a pallacanestro fuori dall'ospedale, o con J.D. in giochi infantili e competitivi (quali \"bistecca\", nel quale vince chi finisce per primo un'enorme bistecca, \"insassato\", nel quale si vince se si riesce ad infilare della ghiaia nelle scarpe di qualcuno mentre lui non vede, o infine \"trova il cracker\").\nOltre a praticare la pallacanestro frequenta spesso la palestra del Sacro Cuore insieme a sui colleghi dell'ospedale (Cox, Todd e altri).\nNell'episodio \"La mia torta\" gli \u00e8 stato diagnosticato il diabete, dal momento che ha sempre mangiato molti cibi dolci.\nBench\u00e9 la madre sia una testimone di Geova, Turk \u00e8 un cristiano praticante, con ogni probabilit\u00e0 cattolico.\nStoria familiare.\nTurk ha almeno due fratelli, Kevin (interpretato da D.L. Hughley) e Jabbari (che non \u00e8 mai apparso). Accenna inoltre ad una sorella, ad una \"zia bipolare\" chiamata Leslie e a tre cugini: Nfume, George, Shedaisy. Sua madre si chiama Margaret e compare due volte: una in \"Il mio vecchio\" ed un'altra ne \"Il matrimonio del mio migliore amico\", dove \u00e8 stata interpretata da Hattie Winston. Turk inoltre ha accennato a una nonna, che ha assistito alle sue nozze con Carla e addosso alla quale ha vomitato Danny (la sorella di Jordan Sullivan).\nNell'episodio \"Mio fratello, il mio custode\", Kevin rivela che \u00e8 stato lui a pagare l'universit\u00e0 e la scuola di medicina a Turk. Ne \"Il mio vecchio\", Turk dice che sua madre non ha mai apprezzato nessuna delle sue fidanzate, non azzeccando mai i loro nomi.\nTurk si sposer\u00e0 poi con Carla alla fine della terza stagione da cui avr\u00e0 due figlie: Isabella e un'altra dal nome sconosciuto, perch\u00e9 la serie si conclude prima della sua nascita.\nRapporti con gli altri personaggi.\nJ.D..\nTurk e J.D. sono tanto amici da considerarsi a vicenda come fratelli. La loro amicizia dura da molti anni: sono stati compagni di camera al college (il College of William and Mary a Williamsburg, in Virginia) e hanno proseguito gli studi insieme, con il tirocinio e l'internato, fino ad essere diventati entrambi di ruolo nello stesso ospedale. Hanno entrambi uno stupido senso dell'umorismo: ad entrambi piace ballare \"il robot\", fingono di essere il \"medico siamese multietnico\" o il medico gigante e inventarsi giochi stupidi come \"trova il cracker\". A J.D. piace dire alla gente che il secondo nome di Turk \u00e8 Duncan perch\u00e9 a suo padre piacevano le ciambelle (come il franchising di ciambelle \"Dunkin' Donuts\"), mentre a Turk piace dire in giro che suo cugino \u00e8 Tiger Woods. Lui e J.D. possiedono un Golden Retriever impagliato di nome Rowdy, che curano come un cane vero. Progettano di avere un giorno un robot che chiameranno 2Pac e un cane guida, Gizmo, se il diabete di Turk si complicher\u00e0. Nonostante queste abitudini infantili, la loro amicizia \u00e8 profonda e sanno affrontare discorsi seri e adulti.\nCarla.\nCarla attira su di s\u00e9 gli occhi di Turk al primo approccio e presto acconsente ad uscire con lui. Dormono assieme per la prima volta nell'episodio \"I miei due padri\" e confessano il loro amore durante la stessa stagione, in \"Il mio stare in equilibrio\". Ne \"Il mio strazio\", il loro rapporto \u00e8 messo in discussione quando Carla scopre non solo che il dottor Cox \u00e8 innamorato di lei, ma che Turk lo sa. Nella seconda stagione, Carla rimane incerta sulla proposta di nozze di Turk, ma alla fine accetta. Trascorrono tutta la terza stagione a progettare le loro nozze, avvenute con alcuni problemi alla fine della stessa.\nNella quarta stagione, l'unione tra Carla e Turk \u00e8 messa a dura prova in due occasioni: quando Turk si tiene in contatto telefonico con una sua ex del college tralasciando di dirle che \u00e8 sposato; e quando Carla e J.D. si danno \"un bacio in amicizia\" dopo essersi ubriacati la sera prima. Turk e Carla riparano il loro rapporto, e lui acconsente a provare ad avere un bambino verso la fine della stagione. Carla si scopre incinta nel sedicesimo episodio della quinta stagione, \"La mia idea geniale\", nella quale J.D. capisce che rimarranno insieme per sempre.\nLa piccola Isabella nasce nella sesta stagione, nell'episodio \"Il mio bambino e il bambino del mio migliore amico\". Subito dopo il parto, Carla inizia ad avere gravi crisi post-parto, che con l'aiuto di Turk e di alcuni specialisti riesce a superare.\nEssendo per Carla molto importante mantenere il contatto con le proprie radici latinoamericane e trasmetterle alla figlia, le parla di nascosto in spagnolo in assenza del marito, cos\u00ec Turk decide di imparare lo spagnolo tramite un corso su iPod, cosa che rende assai felice la moglie.\nUn dettaglio assai strano del rapporto con Carla \u00e8 che, sia da fidanzati che da sposati, quest'ultima si rivolga al marito chiamandolo per cognome, usando invece il nome proprio solo quando \u00e8 molto arrabbiata con lui.\nElliot.\nElliot e Turk sono amici, a volte si consigliano in momenti difficili, altre intavolano pesanti discussioni. Ne \"Il mio cavolo\", Turk si offende con Elliot perch\u00e9 non ha memorizzato il suo numero di telefono nel cellulare. Ne \"La mia interpretazione\" Turk ha una serie di sogni erotici riguardo Elliot, ma Carla lo rassicura e rivela di averne anche lei. Turk inoltre odia il fatto che Elliot \u00e8 repubblicana, essendo lui democratico.\nDott. Kelso.\nNelle prime stagioni Turk e Kelso hanno un normale rapporto tra superiore e dipendente. Dopo essersi ubriacato al matrimonio di Carla e Turk, il dott. Kelso comincia chiamare Turk \"Turkelton\" o \"Turkelberry\" e, anche dopo essersi assicurato che il suo vero nome \u00e8 Turk, lo continua a chiamare Turk Turkelton. Comincia anche a chiamare Carla \"signora Turkelton\" e \"infermiera Turkelton\".\nDott. Cox.\nCon Cox condivide l'amore per lo sport e l'attivit\u00e0 fisica in generale e in un primo momento anche l'amore di Carla. Col tempo diventano rivali sia in campo sportivo (soprattutto nella pallacanestro) sia in campo medico. Cox convince definitivamente Carla a sposare Turk definendolo un bravo ragazzo, seppur un chirurgo. Nonostante Cox detesti i chirurghi, Perry considera Turk uno dei migliori nel suo campo, stima che seppur celata verr\u00e0 poi proclamata nell'ottava stagione, in cui Turk, dopo diversi compromessi, riuscir\u00e0 a ricevere la promozione a primario di Chirurgia. Altra ragione per cui Perry lo ritiene il \"meno peggio\" tra i chirurghi del Sacro Cuore \u00e8 il fatto che, dopo aver fatto per un giorno il medico anzich\u00e9 il chirurgo, Turk (per avere l'approvazione di Cox, proprio come J.D.) abbia deciso di approfondire i problemi dei pazienti e di indagare sulle cause e gli effetti, senza limitarsi ad operare nell'ignoranza di quanto accadesse al paziente."}
{"id": "1104790", "revid": "339392", "url": "https://it.wikipedia.org/wiki?curid=1104790", "title": "Pure intuition", "text": ""}
{"id": "1104799", "revid": "110157", "url": "https://it.wikipedia.org/wiki?curid=1104799", "title": "Sado (citt\u00e0)", "text": " \u00e8 una citt\u00e0 giapponese della prefettura di Niigata, che occupa l'omonima isola."}
{"id": "1104807", "revid": "54558", "url": "https://it.wikipedia.org/wiki?curid=1104807", "title": "Chris Turk", "text": ""}
{"id": "1104811", "revid": "54558", "url": "https://it.wikipedia.org/wiki?curid=1104811", "title": "Christopher Duncan Turk", "text": ""}
{"id": "1104815", "revid": "123138737", "url": "https://it.wikipedia.org/wiki?curid=1104815", "title": "Raoul (Ken il guerriero)", "text": " \u00e8 uno dei personaggi principali del manga \"Ken il guerriero\", scritto da Buronson e disegnato da Tetsuo Hara. Secondo Hara, il design del personaggio \u00e8 principalmente basato sull'attore Rutger Hauer in \"Blade Runner\".\nRaoul \u00e8 il maggiore di quattro fratelli adottivi, tra cui \u00e8 incluso anche il protagonista Kenshiro, addestrati in un'antica arte marziale assassina chiamata Sacra Scuola di Hokuto. Guidato dalla sua inesauribile forza e orgoglio, Raoul aspira a conquistare e a regnare sul mondo post-apocalittico in cui si svolge la storia, conferendosi il titolo di e sfidando ogni combattente che considera una minaccia. Dopo la sua introduzione nel capitolo 42 del manga, Raoul diventa il principale rivale di Kenshiro per gran parte del serie.\nIl personaggio compare nello stesso ruolo anche nella serie televisiva anime e nella serie di film \"Ken il guerriero - La leggenda\". \u00c8 inoltre il protagonista del manga \"Raoh - Il conquistatore del cielo\" e della serie anime da esso tratta.\nIspirazione e creazione.\nPer creare Raoul, Tetsuo Hara ha affermato di essersi ispirato al personaggio di Roy Batty, il replicante interpretato da Rutger Hauer nel film del 1982 \"Blade Runner\". L'autore ammise che inizialmente era indeciso su come disegnarlo, in quanto le sue fattezze erano coperte dall'elmo, ma una volta scelta la fisionomia ne affin\u00f2 costantemente il tratto per cercare di renderlo migliore.\nDescrizione.\nRaoul, noto anche come e \u00e8 un uomo gigantesco e dalla forza sovrumana, che compare solitamente in sella al suo enorme cavallo, Re Nero, e seguito dal suo esercito, il cui simbolo \u00e8 un cobra alato. \u00c8 fratello minore di Kaiou e fratello maggiore di Toki e Sayaka. Dopo la separazione da Kaiou e Sayaka, viene adottato da Ryuken e diviene, come Toki, fratello maggiore adottivo di Jagger e Kenshiro. Sotto la guida del padre adottivo, egli diviene infine il pi\u00f9 potente esponente della Sacra Scuola di Hokuto tra i quattro fratelli; \u00e8 per\u00f2 presto escluso dalla successione perch\u00e9 accecato dalla sete di potere.\nNel manga ha i capelli biondi, che nell'anime sono stati resi neri. Nella pentalogia \"Ken il guerriero - La leggenda\" ha i capelli bianchi e la carnagione chiara. Nella serie spin-off \"Raoh - Il conquistatore del cielo\", l'aspetto di Raoul \u00e8 pi\u00f9 giovanile rispetto agli altri adattamenti ed ha i capelli biondi, come nel manga originale.\nRaoul \u00e8 innamorato di Julia. Nella pentalogia \"Ken il guerriero - La leggenda\", egli ha anche un forte legame con Reina (personaggio presente solo in tale pentalogia e nello spin-off \"Raoh - Il conquistatore del cielo\"), che, al momento della sua gloriosa morte, egli stesso riconosce essere forte amore.\nRaoul ha un figlio di nome Ryu che, nella parte finale del manga, viene preso in custodia da Kenshiro. La madre del ragazzo \u00e8 sconosciuta.\nPoteri e abilit\u00e0.\nRaoul oltre a conoscere le tecniche della Divina Scuola di Hokuto, ha sviluppato un suo stile di combattimento chiamato basato sulla sua smisurata forza e sul suo inesauribile spirito combattivo. Non \u00e8 raro che nella serie uccida combattenti anche molto forti con la sola forza bruta del suo pugno, senza nemmeno colpirne i punti segreti, inoltre pu\u00f2 distruggere il suo bersaglio senza il contatto diretto, con colpi a lunga distanza tramite la proiezione dell'aura combattiva.\nOltre a ci\u00f2 vanta una resistenza fisica straordinaria, infatti il suo corpo \u00e8 in grado di accusare ferite da armi bianche, apparentemente, senza accusare dolore, oltre a riuscire a resistere alle tecniche assassine della Scuola di Nanto e anche quelle della stessa Scuola di Hokuto. \nPrima del suo ultimo scontro con Kenshiro, Raoul apprende la : l'ultima tecnica segreta della Sacra Scuola di Hokuto che si dice solo chi abbraccia la vera natura del dolore pu\u00f2 risvegliare. Raoul ha appreso questa tecnica quando i suoi sentimenti per Julia hanno sbloccato la profonda tristezza nel suo cuore. La tecnica consente di raggiungere uno stato di \"nulla\", immateriale e incontrastabile e di entrare in comunione con gli avversari caduti in battaglia e utilizzare le loro tecniche.\nStoria.\nRaoul nasce nella Terra dei Demoni dal ramo cadetto della dinastia di Hokuto. Ancora piccolo, viene inviato in Giappone insieme al fratello Toki e a Kenshiro per sfuggire alla guerra che minaccia l'isola ed essere addestrato nella Sacra Scuola di Hokuto. Il maestro Ryuken decide in un primo momento di adottare uno solo tra Raoul e Toki, spingendoli in un fossato e affermando di voler prendere con s\u00e9 chi dei due fosse riuscito a scalarlo per primo, ma quando Raoul riesce a risalire la scarpata con una mano sola e portandosi in braccio anche Toki pur di non separarsi dal fratello, accetta di addestrarli entrambi. I due iniziano cos\u00ec l'allenamento insieme agli altri due discepoli di Ryuken (Kenshiro e Jagger), consapevoli che prima o poi saranno costretti a battersi; Raoul si fa inoltre promettere da Toki che se un giorno dovesse smarrire la retta via, il fratello dovr\u00e0 fermarlo.\nCol tempo Raoul diventa gradualmente pi\u00f9 freddo e concentrato, abbandonando le emozioni che ritiene inutili e fuorvianti. Nonostante la sua forza e la sua immensa ambizione, per\u00f2, non viene scelto come successore della Sacra Scuola di Hokuto, in quanto Ryuken gli preferisce Kenshiro. Poich\u00e9 Raoul si rifiuta di rinunciare alla sua tecnica come da tradizione della scuola, viene sfidato da Ryuken, intenzionato a sigillare il suo pugno, ma il maestro viene colto da un attacco cardiaco che permette all'allievo di ucciderlo. In seguito alla guerra atomica, in un mondo dominato dalla violenza in cui ognuno cerca di sopraffare l'altro per aggiudicarsi le poche risorse disponibili, Raoul crea un proprio esercito e impone la sua sovranit\u00e0 sulle lande desolate, assumendo il nome di Re di Hokuto e instaurando una crudele tirannia al fine di portare l'umanit\u00e0 fuori dal caos e arrivare a sfidare anche il cielo.\nRaoul appare per la prima volta nella storia dopo che Kenshiro e i suoi alleati hanno liberato Cassandra, una citt\u00e0-prigione utilizzata dallo stesso Raoul per rinchiudervi i suoi rivali. Nella loro avanzata il guerriero e il suo esercito occupano il villaggio di Mamiya. Rei \u00e8 il primo a sfidarlo, ma dimostra di non essere all'altezza ed \u00e8 sconfitto. Raoul viene quindi affrontato in successione da Ken e Toki, riuscendo a contrastarli entrambi. Alla fine Raoul combatte ancora contro Ken e la battaglia tra i due termina in una situazione di stallo, con entrambi che si ritirano, troppo feriti per continuare a combattere.\nDopo la sconfitta di Souther, Raoul riemerge per regolare una volta per tutte i conti con i suoi fratelli. Rispettando la promessa fattasi in giovent\u00f9, lui e Toki si sfidano; \u00e8 Raoul a prevalere, ma risparmia la vita al fratello per compassione in quanto Toki stava gi\u00e0 morendo di un male incurabile. Dopo aver eliminato i Cinque Astri in cerchio, il guerriero affronta nuovamente Ken per il loro scontro finale. Al termine di una battaglia lunga ed estenuante, Kenshiro emerge come il vincitore finale. Raoh elogia la forza che Ken ha guadagnato combattendo contro altri rivali, quindi emana tutta l'energia vitale che gli resta verso il cielo, rischiarando le nuvole e permettendo nuovamente al sole di splendere, urlando con orgoglio di non avere rimpianti nella vita, per poi morire. Il corpo di Raoul viene quindi cremato da Ken, che ne depone le ceneri accanto a quelle di Toki.\nAnche dopo la morte, la figura di Raoul continua ad avere un forte impatto nel prosieguo della storia. \u00c8 stato lui infatti in passato a terrorizzare Jako, scatenando la rappresaglia contro la scuola di Hokuto da parte del vicer\u00e9. Si scopre inoltre che nella Terra dei Demoni \u00e8 considerato un salvatore dagli abitanti, lungamente atteso per liberarli dall'oppressione dei tre generali delle tenebre e in particolare di Kaiou, che \u00e8 in realt\u00e0 proprio il fratello di Raoul. Gli ultimi capitoli del manga rivelano che Raoul ha lasciato un figlio di nome Ryu, che viene designato da Ken come il prossimo successore della Sacra Scuola di Hokuto.\nAltre opere.\nRaoul appare anche nelle due serie televisive anime tratte dal manga, nei film d'animazione e OAV di \"Ken il guerriero\", nello spin-off dedicato \"Raoh - Il conquistatore del cielo\", oltre che nei videogiochi della serie e in altri videogiochi crossover con altre propriet\u00e0 \"Weekly Sh\u014dnen Jump\".\nNella pentalogia \"Ken il guerriero - La leggenda\" viene ripercorsa la storia di Raoul con alcune aggiunte e modifiche rispetto al manga originale. In questa versione, nella vicenda emotiva di Raoul assumono grande importanza l'amicizia verso Souga e il profondo rapporto con Reina, due amici d'infanzia dai tempi della Terra dei Demoni che collaborano con lui nella sua guerra di conquista. Nell'opera, Kenshiro, dopo aver cremato il corpo di Raoul, non depone le sue ceneri accanto a quelle di Toki, ma le fa giungere a Reina, per la quale Raoul aveva riconosciuto in punto di morte di provare un amore puro e genuino. La donna realizza allora il pi\u00f9 grande desiderio di Raoul, riportando le sue ceneri nella Terra dei Demoni, dove vengono sparse.\nNello spin-off \"Raoh - Il conquistatore del cielo\" viene narrata l'ascesa di Raoul come Re di Hokuto prima del suo ingresso in scena in \"Ken il guerriero\". La serie ripercorre il suo rapporto con Souga e Reina, due suoi amici che gli promettono di aiutarlo a portare ordine nel mondo e che diventano generali tra le file del suo esercito, e il suo incontro con lo stallone Re Nero e di come ne abbia ottenuto la lealt\u00e0. In seguito Raoul conquista Cassandra, trasformando la fortezza in una prigione in cui segrega i maestri delle varie arti marziali allo scopo di carpirne le tecniche; dopo un tentativo fallito di reclutare Toki, vi fa imprigionare anche il fratello. Infine, nel corso della sua espansione Raoul \u00e8 costretto a misurarsi con Souther, che come lui ha velleit\u00e0 di conquista. Il combattimento si conclude in parit\u00e0 e i due negoziano una tregua temporanea.\nRaoul \u00e8 stato interpretato da numerosi doppiatori nei diversi media. Kenji Utsumi lo ha doppiato per primo nelle serie televisive e in \"Ken il guerriero - Il film\", nonch\u00e9 in alcuni videogiochi. \u00c8 doppiato da Takashi Ukaji nella serie di film \"Ken il guerriero - La leggenda\" e nello spin-off \"Raoh - Il conquistatore del cielo\", da Fumihiko Tachiki nel videogioco ', da Masami Iwasaki nel videogioco ', e da Tessh\u014d Genda nel videogioco \"J-Stars Victory Vs\". I doppiatori italiani che gli hanno prestato la voce sono invece: Norman Mozzato nella prima serie, Ambrogio Colombo nella seconda, Goffredo Matassi in \"Ken il guerriero - Il film\", e Dario Oppido in \"Ken il guerriero - La leggenda\" e \"Raoh - Il conquistatore del cielo\".\nAccoglienza.\nA causa della sua caratterizzazione, della sua storia e della sua epica rivalit\u00e0 con Kenshiro, Raoul \u00e8 considerato uno dei personaggi pi\u00f9 interessanti della serie \"Ken il guerriero\" ed \u00e8 diventato uno dei pi\u00f9 amati dal pubblico."}
{"id": "1104823", "revid": "33689", "url": "https://it.wikipedia.org/wiki?curid=1104823", "title": "Largo LaGrande", "text": ""}
{"id": "1104824", "revid": "712828", "url": "https://it.wikipedia.org/wiki?curid=1104824", "title": "Dagor-nuin-Giliath", "text": ""}
{"id": "1104827", "revid": "44638", "url": "https://it.wikipedia.org/wiki?curid=1104827", "title": "A. Michael Spence", "text": ""}
{"id": "1104829", "revid": "61051", "url": "https://it.wikipedia.org/wiki?curid=1104829", "title": "Jean Hermann", "text": "Biografia.\nFiglio di un pastore luterano, ottenne il dottorato in medicina all'universit\u00e0 di Strasburgo il 13 maggio 1762 con una tesi intitolata \"Cardamomi historiam et vindicias\". Dopo aver creato, nel 1764, un corso privato di storia naturale, nel 1769 fu nominato professore straordinario di medicina all\"'\u00c9cole de Sant\u00e9 Publique\" di Strasburgo, poi nel 1778, professore di filosofia e infine successe a Jacob Reinholf Spielmann (1722-1783) alla cattedra di storia naturale e medicina. Nel 1796 divenne professore di botanica e di medicina alla \"Nouvelle \u00c9cole de M\u00e9decine\".\nLe sue collezioni e la sua biblioteca, quest'ultima ricca di 20.000 volumi, furono all'origine del museo di storia naturale della citt\u00e0. Hermann ne dirige, inoltre, l'orto botanico.\nSi salv\u00f2 dalla chiusura decretata dall'amministrazione della citt\u00e0 durante la Rivoluzione, per merito della sua tenacia che lo porta a dedicargli tutta la sua fortuna.\nSuo fratello, Jean-Federico Hermann (1743-1820), fece carriera nella municipalit\u00e0 di Strasburgo. Sindaco dal 1800 al 1805, fu sospeso a causa della sua schiettezza verso il prefetto Henri Sh\u00e9e.\nSuo figlio, Jean-Federico Hermann (1768-1793), segu\u00ec le orme paterne sia in medicina sia in storia naturale, ma la morte prematura mise termine alle sue ambizioni.\nOpere.\nScrisse la sua opera pi\u00f9 importante nel 1783 intitolandola: \"Tabula affinitatum animalium... cum annotationibus ad historiam naturalem animalium augendam facientibus. Observationes zoologicae quibus novae complures, che\" fu pubblicata postuma nel 1804.\nAttivit\u00e0.\nMembro di numerose societ\u00e0 scientifiche, fu in corrispondenza con numerosi naturalisti, fra cui Johann David Schoepff (1752-1800) ed Eugen Johann Christoph Esper (1742-1810)."}
{"id": "1104833", "revid": "120774523", "url": "https://it.wikipedia.org/wiki?curid=1104833", "title": "Clima della Toscana", "text": "Il clima della Toscana presenta caratteristiche diverse da zona a zona, essendo influenzato sia dal mare che bagna la regione a ovest, sia dalla dorsale appenninica che delimita il territorio prima a nord e poi a est. Le correnti d'aria che caratterizzano il clima della Toscana presentano spesso andamenti diversi a nord e a sud dell'Isola d'Elba, che con il suo Monte Capanne tende a comportarsi come una sorta di \"spartiacque\" a livello meteorologico.\nTemperature.\nFascia costiera.\nLa fascia costiera presenta un clima tipicamente mediterraneo con temperature medie annue attorno ai 15,5\u00a0\u00b0C nel tratto a nord di Cecina e ai 16,5\u00a0\u00b0C lungo la costa maremmana; il valore medio annuo pi\u00f9 elevato si registra presso la stazione meteorologica di Pianosa, sull'omonima isola, dove si sfiorano i 17\u00a0\u00b0C.\nI valori medi di gennaio si aggirano mediamente tra gli 8\u00a0 e i 10\u00a0\u00b0C (temperature minime difficilmente sotto zero), con valori anche superiori su alcune isole dell'Arcipelago meridionale; le medie di luglio si attestano tra i 23 e i 25\u00a0\u00b0C (massime generalmente al di sotto dei 35\u00a0\u00b0C); risultano moderate le escursioni termiche sia annue che giornaliere.\nLe zone pi\u00f9 miti si riscontrano nelle isole pi\u00f9 meridionali dell'Arcipelago Toscano, dove le temperature diurne possono mantenersi con facilit\u00e0 intorno ai 15\u00a0\u00b0C anche in pieno inverno, mentre le aree pi\u00f9 fredde sono quelle a ridosso delle Alpi Apuane, che vedono qualche minima sotto zero nell'arco di un anno.\nEntroterra.\nL'entroterra presenta in pianura temperature medie annue appena inferiori rispetto ai valori medi della corrispondente linea di costa: ci\u00f2 \u00e8 dovuto all'accentuarsi della continentalit\u00e0 e delle escursioni termiche sia annue che giornaliere.\nI valori medi di gennaio sono generalmente compresi tra i 4\u00a0\u00b0C e i 7\u00a0\u00b0C, mentre quelli di luglio sono generalmente compresi tra 24\u00a0\u00b0C e 26\u00a0\u00b0C.\nLa differenza maggiore rispetto alla fascia costiera si riscontra tuttavia nelle temperature minime invernali, che spesso scendono sotto zero, in particolare in condizioni di alta pressione con inversione termica e contemporaneo effetto albedo (primato assoluto regionale in pianura i \u221223,5\u00a0\u00b0C a Empoli nel gennaio 1985 e, tra le stazioni ufficiali, i \u221223,2\u00a0\u00b0C a Firenze Peretola il 12 gennaio 1985) e nelle massime estive che possono facilmente raggiungere i 40\u00a0\u00b0C (primato storico regionale di +43,1\u00a0\u00b0C ad Antella il 6 agosto 2003 e, tra le stazioni ufficiali, di +42,6\u00a0\u00b0C a Firenze Peretola il 26 luglio 1983).\nSalendo di altitudine, i valori di temperatura tendono generalmente a diminuire di 0,7-0,8\u00a0\u00b0C ogni 100 m di quota. La zone pi\u00f9 fredde sono quelle di Pistoia e Arezzo, mentre quella pi\u00f9 mite sono le aree pi\u00f9 prossime alla costa. Sui rilievi la neve cade abbondante nell'inverno, che \u00e8 anche piuttosto freddo (medie di \u22121\u00a0\u00b0C a 800\u00a0m di quota), e massime estive piuttosto alte (media di +28\u00a0\u00b0C in luglio sempre a 800\u00a0m di quota). Generalmente la neve compare, anche se in quantit\u00e0 ridotte (talvolta eccezionali come nel 2012), nei fondovalle e nelle zone pianeggianti pi\u00f9 prossime ai rilievi appenninici.\nValori estremi.\nDi seguito, sono indicati i valori delle temperature estreme annue registrate presso alcune delle stazioni meteorologiche presenti nel territorio regionale, i cui dati sono reperibili negli annali idrologici regionali e negli archivi di ENAV, Aeronautica Militare, UCEA e NOAA che ne costituiscono le fonti (alcune stazioni idrologiche risultano essere urbane, a differenza di quelle ufficiali).\nNuvolosit\u00e0.\nLa distribuzione della nuvolosit\u00e0 sulla regione presenta una grande variabilit\u00e0, sia a livello mensile per ciascuna area o localit\u00e0 esaminata che a livello distributivo territoriale.\nEsaminando il trentennio 1961-1990 l'area con minore copertura nuvolosa risulta quella della fascia costiera e pianeggiante sublitoranea meridionale, corrispondente alla Maremma grossetana, oltre alle aree litoranee delle isole dell'Arcipelago Toscano, che fanno registrare il valore medio giornaliero pari od inferiore ai 3,5 okta giornalieri. La nuvolosit\u00e0 tende a fare registrare valori medi giornalieri superiori man mano che si procede verso nord (meno lontano dal Mar Ligure) e verso le aree appenniniche interne per l'accentuazione dell'effetto stau orografico, fino a raggiungere i massimi superiori ai 4,3 okta giornalieri tra la Versilia, le Alpi Apuane, la Garfagnana e l'area dell'Appennino Tosco-Emiliano pistoiese in primis.\nTra le stazioni meteorologiche ufficiali che hanno rilevato un sufficiente numero di dati per effettuare l'elaborazione statistica nel medesimo trentennio di riferimento climatico, il valore medio annuo inferiore viene registrato a Grosseto Aeroporto con 3,5 okta giornalieri, mentre il valore medio annuo superiore viene raggiunto al Passo Porretta con 4,9 okta giornalieri, passando attraverso i 3,8 okta giornalieri di Monte Argentario, i 3,9 okta giornalieri del Monte Calamita sull'Isola d'Elba, i 4,2 okta giornalieri di Firenze Peretola, di Pisa San Giusto e di Radicofani, i 4,4 okta giornalieri di Volterra e i 4,5 okta giornalieri di Arezzo Molin Bianco.\nIn generale, il mese di luglio \u00e8 quello che fa registrare la minore nuvolosit\u00e0 per tutte le aree e le localit\u00e0 della Toscana, mentre i mesi con i massimi di nuvolosit\u00e0 possono variare nelle diverse zone regionali, venendo comunque registrati alternativamente a novembre, dicembre, gennaio, febbraio o aprile.\nPrecipitazioni.\nFascia costiera.\nLungo la costa, le precipitazioni raggiungono i valori massimi annuali lungo il litorale della Versilia con valori oscillanti tra i 900 e i 1100\u00a0mm distribuiti in circa 90-100 giorni annui; i valori pluviometrici risultano cos\u00ec elevati nella parte settentrionale per l'estrema vicinanza al mare delle Alpi Apuane, esposte agli umidi venti che soffiano dal terzo quadrante (ponente, libeccio e ostro). In Versilia, lungo il litorale pisano e nella parte settentrionale della costa della Maremma livornese le piogge si concentrano in primavera e autunno.\nAl contrario, a sud di Livorno, le precipitazioni tendono gradualmente a diminuire, scendendo a valori attorno ai 500\u00a0mm distribuiti in meno di 60 giorni annui nella Maremma grossetana, con minimi presso l'Argentario (419\u00a0mm) e sulle isole meridionali dell'Arcipelago Toscano (Pianosa 404\u00a0mm). Lungo l'intera riviera maremmana le piogge sono concentrate nei mesi autunnali e nel breve periodo di transizione tra inverno e primavera, mentre sulle isole dell'Arcipelago Toscano le precipitazioni si verificano prevalentemente nel periodo a cavallo tra l'autunno e l'inverno.\nSulle isole dell'Arcipelago Toscano, in tutta la Maremma grossetana e nella parte centro-meridionale della Maremma livornese sono ricorrenti prolungati periodi di siccit\u00e0 che determinano anche situazioni di aridit\u00e0 strutturale.\nEntroterra.\nNell'entroterra pianeggiante e collinare, le precipitazioni registrano i valori minori in Val d'Orcia, Val di Chiana e nelle Crete senesi dove si aggirano mediamente tra i 600 e i 700\u00a0mm annui distribuiti in circa 70 giorni; al contrario, in prossimit\u00e0 della dorsale appenninica, i valori sono superiori ai 900\u00a0mm. Nell'entroterra lucchese e in Garfagnana si sfiorano medie che vanno dai 1200\u00a0mm ai 1300\u00a0mm di precipitazioni annue.\nLe piogge sono concentrate prevalentemente in primavera e autunno nella parte centro-settentrionale della Toscana, mentre nella parte meridionale della regione sono distribuite in modo quasi uniforme in tutte le stagioni, con minimi nel periodo a cavallo tra la primavera e l'estate (vedere le medie di Radicofani nel paragrafo dei dati statistici).\nAree montuose.\nLe aree montuose sono le pi\u00f9 piovose della regione, con valori oltre i 2000\u00a0mm annui sulle vette pi\u00f9 elevate delle Alpi Apuane e dell'Appennino Tosco-Emiliano.\nDurante l'inverno, sui monti \u00e8 presente molto spesso la neve, pur presentandosi differenze nelle quote dello zero termico tra la dorsale appenninica e i rilievi montuosi isolati come il Monte Amiata, il Monte Cetona e le vette pi\u00f9 elevate delle Colline Metallifere. Lungo l'Appennino, infatti, lo zero termico raggiunge quote inferiori rispetto ai rilievi pi\u00f9 isolati e la neve cumulata risulta maggiore a parit\u00e0 di quota. Nelle aree montuose appenniniche le precipitazioni risultano ben distribuite in tutte le stagione, con minimi estivi non particolarmente accentuati.\nClassificazione climatica.\nIn base alle considerazioni fatte su temperature e piovosit\u00e0, si pu\u00f2 dividere il territorio in tre distinte fasce bioclimatiche:\nLe vette pi\u00f9 alte hanno un clima temperato d'altitudine.\nZone climatiche omogenee.\nEsaminando l'andamento delle temperature minime e massime e delle escursioni termiche, nonch\u00e9 le distribuzioni e i dati pluviometrici con i relativi bilanci idrici, il territorio regionale pu\u00f2 essere suddiviso in 14 distinte zone climatiche omogenee:\nNeve.\nLa dorsale appenninica protegge quasi interamente la regione nella stagione invernale dai gelidi venti del primo quadrante (tramontana, grecale, levante) rendendo il clima meno rigido, a parit\u00e0 di latitudine, rispetto al versante orientale della penisola italiana; per lo stesso motivo, sono piuttosto modesti i fenomeni nevosi al di sotto dei 400\u00a0m di quota.\nLa neve \u00e8 molto rara nelle aree pianeggianti delle province di Grosseto e Livorno, un po' meno rara nelle province di Pisa, Lucca e Firenze (ultimi episodi con discreti accumuli nelle suddette pianure si sono avuti il 28 dicembre 2005 nella piana fiorentina, tra il 18 e il 19 dicembre 2009 nella piana pistoiese e pratese e in misura minore in quella fiorentina, il 17 dicembre 2010 in tutte le aree pianeggianti settentrionali, tra il 31 gennaio e il 1\u00ba febbraio 2012 lungo la costa e la pianura livornese e nelle valli interne del basso Pisano, del Senese e dell'Aretino), mentre le province di Prato e Pistoia vedono generalmente due o tre episodi di neve ogni inverno (anche se spesso senza accumuli).\nPistoia \u00e8 la provincia pi\u00f9 nevosa della Toscana per quanto riguarda la pianura, seguita a ruota da Prato, che vedono almeno un accumulo per ogni inverno; la citt\u00e0 relativamente pi\u00f9 nevosa \u00e8 Arezzo.\nLe nevicate risultano pertanto rarissime lungo la fascia costiera, soprattutto su costa apuana, Versilia, litorale pisano, nelle citt\u00e0 di Livorno e Piombino, nel tratto meridionale del litorale della Maremma grossetana e nei tratti costieri delle isole dell'Arcipelago Toscano, dove invece si imbianca molto pi\u00f9 spesso a causa dell'altitudine il Monte Capanne all'estremit\u00e0 occidentale dell'Isola d'Elba.\nPrecipitazioni nevose medie annue.\nIn base alla mappa sulla nevosit\u00e0 media annua in Italia espressa in cm annui, va segnalato un accumulo totale medio annuo inferiore tra 0 e 5\u00a0cm nel medio-basso Valdarno, lungo la fascia costiera a nord di Cecina, lungo la costa meridionale e nella corrispondente area pianeggiante interna tra i Monti dell'Uccellina e il confine con il Lazio e su gran parte delle isole dell'Arcipelago Toscano.\nUn accumulo totale medio annuo compreso tra i 5 e i 20\u00a0cm interessa la fascia costiera compresa tra Cecina e i Monti dell'Uccellina, parte dell'Isola d'Elba, alcune pianure interne e l'intera area collinare (a Pistoia media di circa 15\u00a0cm).\nLe aree montane presentano accumuli medi annui tra i 20 e i 100\u00a0cm, risultando maggiori lungo la dorsale appenninica che sui rilievi pi\u00f9 isolati della Toscana centro-meridionale.\nNegli anni pi\u00f9 recenti dal 2001 al 2012, in base ai rilevamenti effettuati presso le rispettive stazioni meteorologiche dell'Aeronautica Militare, gli accumuli nevosi medi annui sono stati di 8,25\u00a0cm ad Arezzo, di 0,83\u00a0cm a Grosseto e di 0,25\u00a0cm a Pisa.\nFrequenza delle nevicate.\nIn base alla mappa sulla frequenza delle precipitazioni nevose in Italia, espressa in numero di giorni medi annui con almeno 1\u00a0cm di caduta di neve, l'intera fascia costiera continentale e insulare della Toscana vede una frequenza media inferiore a un giorno annuo; la stessa fascia interessa anche la corrispondente area pianeggiante e basso-collinare sublitoranea, penetrando maggiormente nell'entroterra meridionale della regione, lungo le valli dei principali corsi d'acqua come Ombrone e Albegna.\nL'entroterra regionale, sia pianeggiante che basso-collinare, oltre all'area alto-collinare e montuosa del Monte Capanne sull'Isola d'Elba, vedono una frequenza media compresa tra 1 e 5 giorni annui, che sale all'intervallo compreso tra 5 e 10 giorni annui per le aree collinari appenniniche e per le zone alto-collinari e montane delle pendici antiappenniniche, tra cui anche gran parte dei rilievi delle Alpi Apuane.\nLa vetta del Monte Amiata vede, invece, una frequenza media compresa tra i 10 e i 15 giorni annui, cos\u00ec come i rilievi pi\u00f9 elevati delle Alpi Apuane e gran parte della dorsale appenninica, dove per\u00f2 la frequenza \u00e8 maggiore a parit\u00e0 di quota, arrivando fino ai 15-25 giorni medi annui, con punte superiori ai 25 giorni annui sui rilievi pi\u00f9 elevati della Montagna pistoiese e dell'Appennino lucchese e massese.\nDurata media del manto nevoso.\nIn base alla mappa sulla durata media del manto nevoso in Italia espressa in numero di giorni annui, l'intero litorale della Toscana \u00e8 interessato da una durata media del manto nevoso compresa tra 0 e 1 giorno, valore che tende a interessare anche le aree pianeggianti e le prime propaggini collinari della Toscana meridionale.\nL'intera area interna pianeggiante e collinare presenta durate medie tra 1 e 10 giorni (minore in pianura e maggiore in collina), l'area del Monte Amiata tra i 10 e i 50 giorni, mentre sulle vette pi\u00f9 alte dell'Appennino la durata media del manto nevoso pu\u00f2 aggirarsi localmente anche fino a 60 giorni. Sulle vette pi\u00f9 alte del nord della regione, in annate particolarmente favorevoli, la neve pu\u00f2 durare da ottobre fino a maggio-giugno.\nEliofania.\nL'eliofania (durata del soleggiamento) risulta essere maggiore lungo la fascia costiera rispetto all'entroterra corrispondente. Lungo il litorale grossetano meridionale raggiunge valori prossimi ai massimi assoluti dell'intero territorio nazionale italiano, con una media annuale di oltre 7 ore giornaliere (valore minimo in dicembre con una media di circa 4 ore al giorno e valori massimi superiori alle 11 ore giornaliere in giugno e luglio). Ci\u00f2 \u00e8 dovuto, sia all'orografia della zona (assenza di rilievi montuosi che ostacolano l'insolazione) che al particolare microclima con scarse precipitazioni e un elevatissimo numero di giorni all'anno con cielo completamente sereno.\nValori medi giornalieri compresi tra 6,5 e 7 ore si registrano l'intero tratto costiero della provincia di Livorno, lungo il litorale grossetano settentrionale e sulle corrispondenti zone interne pianeggianti e collinari. Medie giornaliere tra 6 e 6,5 ore si verificano lungo la costa a nord di Livorno e in gran parte delle zone interne e appenniniche della Toscana settentrionale e orientale.\nVenti.\nLungo il litorale e sulle isole dell'Arcipelago, i venti prevalenti sono a regime di brezza, soprattutto in condizioni anticicloniche e durante il periodo compreso tra marzo e ottobre. Durante questi mesi, in presenza di un centro di alta pressione situato in posizione settentrionale rispetto alla regione, possono soffiare venti dai quadranti settentrionali nelle zone interne, mentre lungo le coste a met\u00e0 giornata pu\u00f2 avvenire comunque la rotazione a brezza: in questo contesto il cambio di circolazione al suolo avviene generalmente nelle aree pianeggianti prossime alla costa, dove si possono verificare situazioni opposte, sia di calma assoluta di vento che di venti variabili di moderata intensit\u00e0.\nIl periodo compreso tra l'ultima decade di ottobre e la prima decade di marzo vede prevalere i venti di tramontana e di grecale su quasi tutta la regione; in presenza di questa circolazione, le coste della Versilia ricevono venti di scirocco, che si originano per effetto orografico, mantenendo le caratteristiche tipiche dei venti del primo quadrante: mentre le Alpi Apuane bloccano le correnti d'aria al suolo da nord e da nord-est, esse riescono a entrare risalendo la costa versiliese e apuana da sud-est verso nord-ovest, penetrando dallo sbocco del basso Valdarno e della valle del Serchio. I venti del primo quadrante raggiungono la loro massima intensit\u00e0 lungo l'intera fascia costiera centro-meridionale, sulle coste settentrionali e orientali delle isole e in tutte le pianure e le valli interne che hanno il medesimo orientamento della direzione del vento (medio e basso Valdarno, Val di Bisenzio, Val di Chiana, Valle dell'Ombrone e Area del Tufo).\nLa primavera e l'autunno sono maggiormente soggette all'ingresso di correnti meridionali di scirocco e di libeccio. Mentre la massima intensit\u00e0 dei venti del secondo quadrante si registra sulle isole meridionali dell'Arcipelago e sulla Maremma grossetana, i venti del terzo quadrante possono soffiare in modo molto sostenuto sulle isole settentrionali dell'arcipelago e sul litorale continentale situato a nord dell'Isola d'Elba, con possibili mareggiate lungo l'intero tratto della costa pisano e livornese.\nStagioni.\nInverno.\nL'inverno meteorologico (dicembre, gennaio e febbraio) \u00e8 caratterizzato dal transito delle ultime perturbazioni atlantiche nel mese di dicembre che, sul finire del periodo, lasciano spazio all'espansione dell'Anticiclone delle Azzorre che spesso si fonde con la propaggine sud-occidentale dell'Anticiclone russo-siberiano, creando una situazione di blocco e di tempo stabile nel mese di gennaio e nella prima parte di febbraio, con frequenti episodi di inversione termica. In questo periodo risulta molto sporadico il passaggio di sistemi frontali atlantici; possono verificarsi con pi\u00f9 probabilit\u00e0 discese di aria fredda e secca dalla Porta della Bora che continua a garantire tempo stabile ma ventoso con bassissimi tassi di umidit\u00e0, oppure di aria artica marittima dalla valle del Rodano che, invorticandosi sul Mediterraneo occidentale, pu\u00f2 portare precipitazioni nevose anche a quote molto basse (talvolta fino in pianura e molto raramente lungo le coste).\nLa seconda parte del mese di febbraio pu\u00f2 risentire ancora di discese di aria fredda dalle latitudini settentrionali, anche se generalmente proprio in questo periodo tende a riattivarsi la circolazione atlantica con fasi moderatamente perturbate, soprattutto nella parte centro-settentrionale della regione, alternate a periodi soleggiati con temperature miti.\nDurante tutta la stagione invernale, in condizioni di cielo sereno con inversione termica, le temperature minime possono essere prossime, uguali o inferiori a zero, soprattutto nelle pianure e nei fondovalle interni. I valori minimi assoluti si sono registrati, per effetto albedo, con il rasserenamento del cielo a seguito di fenomeni nevosi a quote pianeggianti; quasi tutte le localit\u00e0 toscane hanno fatto registrare i loro minimi storici di temperatura nel gennaio 1985 (\u221223,2\u00a0\u00b0C a Firenze, \u221213,8\u00a0\u00b0C a Pisa, \u221213,4\u00a0\u00b0C a Lucca, fino ad arrivare alla meno fredda Livorno che scendeva fino a \u22127\u00a0\u00b0C) o nei mesi di gennaio 1963, febbraio 1929, 1956 e 1991 e 2012 e marzo 1971, tutti e tre caratterizzati da precipitazioni nevose a tutte le quote su tutto il territorio regionale. Storico fu l'inverno 1963 che regal\u00f2 nevicate anche in pianura su gran parte del territorio regionale durante distinte ondate di gelo dei mesi di gennaio, febbraio e marzo; molto freddi furono anche i mesi di dicembre del 1973, 1988, 1996 e 2010, i mesi di gennaio del 1941,1947, 1968, 1979, 1981 e 1987 e il mese di febbraio del 1963 1965, 1969, 1986, in parte i febbraio del 1993 e 2018 (ultima decade).\nPrimavera.\nLa primavera meteorologica (marzo, aprile e maggio) \u00e8 caratterizzata da circolazioni atmosferiche molto variabili nel tempo che, soprattutto nei mesi di marzo e aprile, alternano periodi con temperature molto miti, anche superiori ai 20\u00a0\u00b0C di massima (molto caldi marzo 1968, 1974, 1989, 1990, 1991, 1997 e 2012 e aprile 1968, 2000, 2006, 2007 ,2011 e 2018), a improvvisi ma brevi colpi di coda del freddo con temperature minime prossime od inferiori allo zero e, talvolta, anche con qualche nevicata anche in pianura (marzo 1949, 1956, 1958, 1962, 1963, 1971, 1973, 1976, 1987, 1993, 1998, 2005 e 2010; aprile 1970, 1973, 1995, 2001 e 2003); il mese di maggio si caratterizza per un graduale aumento delle temperature, sia minime che massime, che nella seconda met\u00e0 del mese possono gi\u00e0 avere caratteristiche estive nelle pianure interne e nelle zone meridionali della regione (molto caldi i mesi di maggio del 1945, 1953, 1986, 1997, 2001, 2009; \"freddi\", invece, i mesi di maggio 1935, 1957, 1962, 1970, 1980, 1984, 1991 e 2019).\nNei 3 mesi primaverili possono transitare anche numerosi sistemi perturbati atlantici, soprattutto nella parte settentrionale della regione, maggiormente esposta ai venti occidentali e meridionali e all'influsso della depressione ligure che spesso si forma sul Golfo Ligure; la fascia costiera meridionale pu\u00f2, invece, iniziare a conoscere le prime fasi di siccit\u00e0 moderata.\nEstate.\nL'estate meteorologica (giugno, luglio e agosto) \u00e8 caratterizzata da prolungati periodi di stabilit\u00e0 atmosferica, intervallati da episodi temporaleschi pi\u00f9 probabili nella prima met\u00e0 di giugno e nel mese di agosto. Nel nuovo millennio si sono registrate le tre estati pi\u00f9 calde della storia da quando vengono effettuati i rilevamenti termometrici: quella del 2003, quella del 2012 e quella del 2015.\nIl mese di giugno, stabile nella parte meridionale della regione, pu\u00f2 riservare il transito delle ultime perturbazioni atlantiche che possono apportare piogge e temporali nelle province settentrionali e nelle zone a ridosso dei rilievi. Le temperature possono subire numerose variazioni, facendo registrare valori gradevoli sotto l'influenza dell'Anticiclone delle Azzorre, o molto elevati con la risalita di aria calda da latitudini meridionali (giugno 1935, 1945, 1947, 1965, 1982, 1990, 2002, 2003, 2005, 2006, 2012, 2014, 2017, 2019).\nIl mese di luglio \u00e8 il pi\u00f9 caldo e il pi\u00f9 siccitoso dell'anno su tutta la regione. Numerose localit\u00e0 della Toscana meridionale possono fare registrare precipitazioni nulle; eccezioni particolarmente piovose sono da considerarsi in varie zone della regione i mesi di luglio del 1926, 1966, 1976, 1989, 2002. Nelle pianure interne le temperature possono sfiorare, toccare o addirittura superare i 40\u00a0\u00b0C, valore raggiunto o superato nel mese di luglio ad Arezzo (1916, 1962, 1983, 2005 e 2007), Firenze (1945, 1947, 1983 e 2005), Grosseto (1938), Pistoia (1928), Prato (1945 e 1952) e Siena (1947) sotto l'influenza dell'Anticiclone subtropicale africano (situazione che ha caratterizzato i mesi di luglio del 1928, 1938, 1945, 1947, 1950, 1952, 1958, 1962, 1968, 1982, 1983, 1988, 1990, 1994, 1998, 2003, 2005, 2006, 2007, 2010, 2012, 2015 e 2017). Le aree dove vengono registrate le temperature massime pi\u00f9 elevate sono la pianura che si estende tra le citt\u00e0 di Firenze, Prato e Pistoia, la Val di Chiana a sud di Arezzo, le conche intercollinari dell'Area del Tufo e la parte pi\u00f9 interna della pianura maremmana a nord di Grosseto. Raramente il mese di luglio si presenta perturbato, come per esempio nel 1932, 1976 e 2014.\nIl mese di agosto pu\u00f2 essere caratterizzato dal prolungamento delle condizioni atmosferiche di luglio, seppur con valori di temperatura mediamente inferiori ma con temperature massime ancora elevate, con punte di 40\u00a0\u00b0C storicamente raggiunte e superate ad Arezzo (1981, 2003, 2012), Firenze (1861, 1958, 1974, 2003, 2011, 2012 e 2013), Grosseto (1943, 1956, 1958 e 2003), Lucca (2003 e 2011), Pistoia (1943, 2003 e 2011), Prato (1943, 1985, 2003, 2011 e 2012) e Siena (1947). Tra i mesi di agosto particolarmente caldi vanno ricordati quelli del 1943, 1947, 1956, 1958, 1971, 1973, 1974, 1981, 1985, 1987, 1988, 1992, 1994, 1998, 2000, 2001, 2003, 2009, 2011, 2012, 2013, 2015 e 2017. In altre annate, il mese di agosto pu\u00f2 tuttavia anticipare la circolazione atlantica autunnale con fasi temporalesche (meno probabili nelle province meridionali) seguite da giornate soleggiate con temperature pi\u00f9 gradevoli. La seconda situazione pu\u00f2 generare anche condizioni atmosferiche molto perturbate che, seppur anomale, possono fare del mese di agosto quello pi\u00f9 piovoso dell'anno in alcune localit\u00e0 della regione, come gi\u00e0 accaduto nel 1975, 1976, 2002 e 2010.\nAnalizzando il trimestre meteorologico estivo nel suo complesso, per quanto riguarda i valori estremi tra le citt\u00e0 capoluogo di provincia la soglia dei 40\u00a0\u00b0C finora non \u00e8 mai stata raggiunta o superata a Massa, Pisa e Livorno.\nAutunno.\nL'autunno meteorologico (settembre, ottobre e novembre) \u00e8 la stagione pi\u00f9 piovosa per tutte le localit\u00e0 della Toscana.\nIl mese di settembre pu\u00f2 ancora essere caratterizzato da situazioni di tempo stabile sotto l'influsso dell'Anticiclone delle Azzorre e, molto pi\u00f9 raramente, con l'Anticiclone subtropicale africano (1943, 1949, 2011, prima decade 1946, 1973 e 2008, seconda decade 1975), o lasciare il posto al flusso atlantico perturbato che caratterizza in misura maggiore i mesi di ottobre e di novembre, con precipitazioni talvolta anche molto intense se non tragiche, come gi\u00e0 accaduto nel 1966.\nI periodi soleggiati di transizione tra una perturbazione atlantica e l'altra, possono regalare ancora giornate moderatamente calde a ottobre, con temperature massime anche al di sopra dei 25\u00a0\u00b0C; unica eccezione \u00e8 l'ondata di freddo dell'ottobre 1974, durante la quale si registrarono alcune gelate notturne anche in pianura e una serie di nevicate anche a quote collinari, che interessarono anche Volterra con un giorno di neve (a quote montuose si verificarono un giorno di neve a Badia Tedalda, due giorni di neve a Radicofani e a Rifredo Mugello, tre giorni di neve al Passo della Cisa, quattro giorni di neve a Camaldoli e ben sei giorni di neve al Passo Porretta).\nNel mese di novembre si hanno invece maggiori sbalzi di temperatura, con valori massimi che possono essere ancora gradevoli e valori minimi che possono scendere repentinamente verso lo zero, in caso di afflusso di aria fredda da latitudini settentrionali (molto freddi i mesi di novembre 1973, 1975 ,1988 e 1998).\nStazioni meteorologiche.\nDi seguito \u00e8 riportato la suddivisione per provincia delle varie stazioni meteorologiche presenti nel territorio regionale, le cui medie climatiche sono state generalmente calcolate basandosi sui dati relativi al trentennio di riferimento climatico 1961-1990, fissato convenzionalmente dall'Organizzazione Meteorologica Mondiale per il calcolo dei dati medi climatologici.\nTra le varie stazioni meteorologiche, quelle identificate da codice WMO e ICAO forniscono medie climatiche ufficialmente riconosciute dalla medesima Organizzazione Meteorologica Mondiale, mentre quelle che risultano prive di tali codici identificativi forniscono dati climatologici fondamentali per l'analisi climatologica a scala maggiormente ridotta: gran parte di queste ultime stazioni appartengono alla rete di monitoraggio del Servizio Idrologico Regionale della Toscana.\nStoricamente merita un'apposita menzione la stazione meteorologica di Firenze Monastero degli Angeli, una delle prime stazioni istituite a livello mondiale, che inizi\u00f2 a effettuare le osservazioni meteorologiche e le registrazioni termometriche in scala fiorentina di 50\u00b0 a partire dal 1654 nell'ambito della rete meteorologica granducale istituita da Ferdinando II de' Medici e operativa in quell'epoca a livello europeo."}
{"id": "1104834", "revid": "767487", "url": "https://it.wikipedia.org/wiki?curid=1104834", "title": "Broken Boy Soldiers", "text": "Broken Boy Soldiers \u00e8 l'album di debutto dei The Raconteurs, uscito nel 2006."}
{"id": "1104837", "revid": "599013", "url": "https://it.wikipedia.org/wiki?curid=1104837", "title": "Arn\u00f3r Gu\u00f0johnsen", "text": "Tra i club in cui ha militato figura l'Anderlecht, con il quale si \u00e8 laureato capocannoniere del campionato belga di calcio nella stagione 1986-1987. Ha fatto parte della Nazionale islandese.\nBiografia.\nAnche suo figlio Ei\u00f0ur Gu\u00f0johnsen e i nipoti Sveinn Aron e Andri sono calciatori.\nCarriera.\nClub.\nArn\u00f3r ha giocato per le seguenti squadre durante la sua carriera: Vikingur, Valur e Stjarnan in Islanda, K.S.C. Lokeren Oost-Vlaanderen e R.S.C. Anderlecht in Belgio, FC Girondins de Bordeaux in Francia, BK H\u00e4cken e in Svezia. Fatale il suo errore dal dischetto che ha sancito la Coppa Uefa della stagione 1983/84 ai rigori a favore del Tottenham Hotspur.\nNazionale.\nA 25 anni gli era stato chiesto il suo pi\u00f9 grande desiderio, a cui rispose dicendo che era \"giocare nel calcio internazionale accanto a Ei\u00f0ur\".\nIl 24 aprile 1996 Ei\u00f0ur a 17 anni debutt\u00f2 in Nazionale sostituendo il padre trentaquattrenne nel secondo tempo di un'amichevole tra Islanda ed Estonia, entrando nella storia del calcio dato che mai prima di allora un padre e un figlio avevano giocato entrambi in una partita internazionale. La partita termin\u00f2 con la vittoria 3-0 dell'Islanda grazie ad un gol di Arn\u00f3r.\nSuccessivamente, poco prima di una gara a Reykjav\u00edk in cui padre e figlio dovevano giocare uno accanto all'altro, il giovane Ei\u00f0ur si spezz\u00f2 la caviglia in un torneo Under-18. Ei\u00f0ur salt\u00f2 le due stagioni successive, e nel frattempo Arn\u00f3r concluse la sua carriera.\nArn\u00f3r Gu\u00f0johnsen ha giocato 73 partite per la nazionale islandese ed ha segnato 14 goal, quattro dei quali in un match contro la Turchia. Ha giocato la sua ultima partita internazionale nell'ottobre 1997 contro Liechtenstein."}
{"id": "1104838", "revid": "767487", "url": "https://it.wikipedia.org/wiki?curid=1104838", "title": "Geografia di Porto Rico", "text": "Porto Rico \u00e8 un arcipelago costituito dall'omonima isola principale e da diverse isole minori, tra cui Vieques, Culebra, Mona, Desecheo e Caja de Muertos. Di queste ultime cinque solamente Culebra e Vieques hanno abitanti fissi che vi risiedono durante tutto l'anno, e Mona risulta abitata praticamente solo durante la stagione turistica e dai dipendenti del Dipartimento portoricano delle risorse naturali.\nL'isola maggiore misura all'incirca 170 km per 60\u00a0km. \u00c8 in gran parte montagnosa, con estese zone costiere soprattutto nella parte settentrionale e meridionale. La catena montuosa principale \u00e8 chiamata Cordillera Central, nella quale si trova la vetta pi\u00f9 alta di Porto Rico, il Cerro de Punta (1.338 metri). Un altro monte di rilievo \u00e8 El Yunque, nella Foresta nazionale caraibica, con un'altitudine massima di 1.065 metri. La capitale, San Juan, si affaccia sulla costa settentrionale.\nA Porto Rico sono presenti 9 laghi artificiali e pi\u00f9 di 50 fiumi; la maggior parte di essi nasce dalla Cordillera Central. I fiumi nella regione settentrionale dell'isola sono generalmente pi\u00f9 lunghi e hanno una portata maggiore rispetto a quelli della regione meridionale, che risulta quindi avere un clima pi\u00f9 secco e caldo. Vi sono infine numerose zone lacustri sia nel sud che nel nord.\nIl clima \u00e8 tipicamente tropicale, abbastanza gradevole e costante. Si registrano consistenti precipitazioni durante tutto l'arco dell'anno e, per fortuna solo saltuariamente, i tanto temuti quanto devastanti uragani.\nGeologia.\nIl territorio portoricano \u00e8 costituito da rocce vulcaniche e plutoniche del Cretaceo e dell'Eocene, sepolte dai pi\u00f9 recenti carbonati dell'Oligocene e da altre rocce sedimentarie. La maggior parte delle caverne e delle formazioni carsiche si trovano nella regione settentrionale del periodo dell'Oligocene e dei recenti carbonati. Le rocce pi\u00f9 antiche, che appartengono al Giurassico e hanno approssimativamente 190 milioni di anni, sono localizzate nella Sierra Bermeja, nell'area sud-occidentale dell'isola. Queste rocce possono far parte della crosta oceanica e si pensa che siano giunte addirittura dalla piattaforma oceanica del Pacifico.\nPorto Rico si trova praticamente lungo la linea di confine tra la placca caraibica e la placca nordamericana. Ci\u00f2 significa che \u00e8 in continua trasformazione a causa dei movimenti tettonici causati dall'attrito di queste due zolle, e che, proprio a causa di questi movimenti, possono verificarsi terremoti e tsunami. Questi eventi sismici, assieme agli smottamenti del terreno, rappresentano i disastri geologici potenzialmente pi\u00f9 pericolosi per l'isola e per i Caraibi nord-orientali.\nL'ultimo terremoto di notevole entit\u00e0 avvenne l'11 ottobre 1918 e fu registrata una magnitudine pari a 7,5 della Scala Richter. L'epicentro fu localizzato al largo di Aguadilla e fu accompagnato da uno tsunami. Circa 127\u00a0km a nord della costa portoricana, esattamente al confine tra le zolle caraibica e nordamericana, giace la Fossa di Porto Rico, la pi\u00f9 grande e la pi\u00f9 profonda dell'Atlantico: \u00e8 lunga ben 1754\u00a0km e larga 96\u00a0km; il suo punto pi\u00f9 profondo, chiamato Abisso Milwaukee (\"Milwaukee Deep\" o \"Milwaukee Depth\"), si trova a 8.380 metri sotto il livello del mare."}
{"id": "1104844", "revid": "4175", "url": "https://it.wikipedia.org/wiki?curid=1104844", "title": "A.J. Venter", "text": ""}
{"id": "1104853", "revid": "371529", "url": "https://it.wikipedia.org/wiki?curid=1104853", "title": "Graham Jarvis", "text": "Biografia.\nJarvis frequent\u00f2 il Williams College prima di trasferirsi a New York per seguire la carriera teatrale. Studi\u00f2 recitazione all\"American Theater Wind\" e fu un membro dell'originale \"Lincoln Center Repertory Theater\".\nInizi\u00f2 la sua carriera da attore all'et\u00e0 di 19 anni nella produzione di \"Seven Year Itch\" in un piccolo teatro della Virginia. Ma il vero successo arriv\u00f2 solo successivamente, quando apparve in serie televisive come \"La citt\u00e0 in controluce\", \"Route 66\", \"N.Y.P.D.\", \"M*A*S*H\", \"Starsky &amp; Hutch\", \"New York New York\", \"Saranno famosi\", \"Sposati... con figli\", \"X-Files\", \"E.R. - Medici in prima linea\" e \"Six Feet Under\". Interpret\u00f2 anche molti ruoli cinematografici. Il suo ruolo pi\u00f9 importante fu quello di Charles Jackson nella serie televisiva \"Settimo cielo\", prima della sua morte per un mieloma multiplo all'et\u00e0 di 72 anni.\nNegli ultimi anni visse a Los Angeles con la moglie Joanne Rader e i due figli Matt e Alex. Era lo zio del presidente dell'AIMR Peter Jarvis."}
{"id": "1104859", "revid": "50026", "url": "https://it.wikipedia.org/wiki?curid=1104859", "title": "Johann Hermann", "text": ""}
{"id": "1104865", "revid": "2036687", "url": "https://it.wikipedia.org/wiki?curid=1104865", "title": "Bernard Arnault", "text": " \nProprietario del gruppo del lusso LVMH, \u00e8 a capo della prima azienda francese, secondo Bloomberg, la prima in Europa e la terza a livello mondiale.\nSecondo la rivista \"Forbes\", al 23 gennaio 2022, \u00e8 il terzo uomo pi\u00f9 ricco al mondo con un patrimonio di 190.7 miliardi di dollari dopo Elon Musk e Jeff Bezos.\nBiografia.\nOrigine e formazione.\nBernard Jean \u00c9tienne Arnault \u00e8 nato il 5 marzo 1949 a Roubaix, nel dipartimento del Nord. Suo padre, Jean Arnault, \u00e8 un industriale, proprietario dell'azienda di lavori pubblici Ferret-Savinel. Dopo aver terminato gli studi al liceo Maxence Van der Meersch di Roubaix e un corso preparatorio al liceo Faidherbe di Lilla, Bernard Arnault integra la sua preparazione all'\u00c9cole polytechnique (classe 1969).\nF\u00e9rinel.\nNel 1971 entra a far parte dell'azienda familiare e convince il padre a vendere le attivit\u00e0 del settore edilizia e lavori pubblici dell'azienda per 40 milioni di franchi, per poi riconvertire la societ\u00e0 in promozione immobiliare. Con il nome commerciale di F\u00e9rinel, la nuova societ\u00e0 si specializza in appartamenti turistici con lo slogan \"F\u00e9rinel, propri\u00e9taire \u00e0 la mer\". Nominato direttore della costruzione dell'azienda nel 1974, ne diviene direttore generale nel 1977 prima di succedere al padre alla presidenza della societ\u00e0 nel 1978. Dopo l'elezione di Fran\u00e7ois Mitterrand alla presidenza della repubblica, nel maggio 1981, emigra negli Stati Uniti e fonda Ferinel Inc.\nChristian Dior.\nTre anni pi\u00f9 tardi, con l'appoggio di Banque Lazard nella persona di Antoine Bernheim, Bernard Arnault acquisisce Financi\u00e8re Agache (societ\u00e0 fiduciaria e finanziaria Agache Willot) di cui diventa PDG (presidente-direttore generale). Acquisisce anche il gruppo Boussac (riscattato nel maggio 1978 dai fratelli Willot) in pieno tracollo dell'industria tessile che possiede anche Christian Dior (eccetto i profumi, separati negli anni settanta), il grande magazzino Le Bon March\u00e9, il marchio di distribuzione Conforama o ancora il produttore di pannolini. Bernard Arnault \u00e8 innanzitutto interessato all'acquisizione di Christian Dior, ma questa acquisizione comprende il gruppo Boussac nella sua totalit\u00e0.\nDopo aver percepito circa 2 miliardi di franchi dallo Stato (governo Fabius) in cambio della promessa di non licenziare i 16000 dipendenti del gruppo, il 14 dicembre 1984 Bernard Arnault ha inviato una lettera a Laurent Fabius impegnandosi in questo modo: \u201cGarantir\u00f2 personalmente la direzione di DBSF e proceder\u00f2 alla messa in opera della pianificazione industriale e sociale come comunicato alle amministrazioni\u201d. Ne rivende gli attivi pi\u00f9 importanti conservando solo il marchio prestigioso Christian Dior (Couture) e il grande magazzino Le Bon March\u00e9. Dopo una severa ristrutturazione, le attivit\u00e0 tessili di Boussac sono rivendute al gruppo Prouvost. Dopo questa acquisizione, Christian Deverloy, PDG del gruppo Prouvost, dichiara di non essere vincolato dagli impegni presi da Bernard Arnault nei confronti dei poteri pubblici (osservazione del Senato 28-6-2001).\nNel 1987, il gruppo dovr\u00e0 rimborsare dietro ingiunzione della Commissione di Bruxelles (decisione del 15 luglio 1987) una parte dei 51,5 milioni di euro di cui ha beneficiato. Queste diverse procedure non colpiscono Bernard Arnault che da quel momento pu\u00f2 concentrarsi sullo sviluppo di Christian Dior e sulle sue acquisizioni nel settore del lusso; diventa PDG di Christian Dior SA nel 1985, e nel 1989 riunisce i profumi alla couture all'interno della holding Christian Dior SA: questa holding ha come brand Christian Dior Couture, e LVMH che possiede il marchio Parfums Christian Dior, in precedenza propriet\u00e0 di Mo\u00ebt-Hennessy.\nLVMH.\nNell'ottobre 2005, a seguito di divergenze familiari con l'ex marito della propria primogenita, Rene\u00e8 Delphine Dior Arnault, la stessa, acquisendo il pacchetto azionario di LVMH, ne diviene la maggior azionista, costituendo di fatto il principale Polo del lusso a livello globale, creato dalla fusione dei due precedenti gruppi francesi degli alcolici d'eccellenza Mo\u00ebt Hennessy (Champagne Mo\u00ebt &amp; Chandon, Champagne Ruinart, Champagne Mercier, Champagne Canard-Duch\u00eane, cognac Hennessy) da una parte, e del gi\u00e0 formato Gruppo Louis Vuitton (Louis Vuitton Malletier, Givenchy, Champagne Veuve Clicquot Ponsardin) dall'altra. L'anno seguente il gruppo, alla ricerca di nuovi investitori, tramite il PDG (presidente e direttore generale) di Louis Vuitton, Henri Racamier, chiede a Ren\u00e9e d'assumere un'ulteriore partecipazione, che porta le sue azioni al 51% del totale, consentendole di diventare la principale azionista del gruppo, superando persino il padre Bernard Arnault.\nNello stesso periodo, la direzione del gruppo incontra serie difficolt\u00e0: oltre al disaccordo tra le famiglie, c'\u00e8 una divergenza di opinioni tra i due copresidenti eletti dopo la fusione (Henri Racamier per Vuitton e Alain Chevalier per i vini e gli alcolici) riguardo alle scelte strategiche del gruppo che paralizzano anche lo sviluppo di LVMH. Alain Chevalier suggeriva di rivendere le attivit\u00e0 di vini e alcolici ad altri gruppi, mentre Henri Racamier, divenuto minoritario nel nuovo gruppo, voleva ritrovare l'indipendenza di Louis Vuitton. In questo contesto, Rene\u00e8 D. Arnault pensa che il gruppo debba ritrovare una direzione unica e cerca di riprendere la direzione del gruppo. Approfitta dei dissensi tra i due uomini e si afferma come azionista perno per il futuro del gruppo (sostiene successive alleanze in presenza delle due parti).\nTornando indietro: Per assumere il controllo definitivo del gruppo, Bernard Arnault lancia un'offerta pubblica. Approfittando della confusione della borsa e delle azioni, diventa nel luglio 1988 primo azionista di LVMH e azionista maggioritario il 6 gennaio 1989, con l'aiuto di Banque Lazard e di Cr\u00e9dit Lyonnais. Bernard Arnault spodesta quindi Alain Chevalier. Il 13 gennaio 1989, Bernard Arnault viene eletto all'unanimit\u00e0 presidente della direzione di LVMH. Henri Racamier cerca con tutti i mezzi di annullare l'OPA di Bernard Arnault. Ma il 16 maggio 1989 la Commissione delle operazioni di borsa considera che non \u00e8 stata commessa alcuna irregolarit\u00e0. L'offerta pubblica di acquisto di Bernard Arnault \u00e8, di fatto, valida. Bernard Arnault non viene confermato a capo del gruppo. La struttura finanziaria del gruppo LVMH fa capo al nonno di Rene\u00e8 Dior un manager azionista assoluto. Lei oggi dirige tutto a livello operativo essendo azionista di controllo.\nRene\u00e8 D.D.Arnault conduce poi un programma ambizioso di sviluppo del gruppo, facendo di LVMH il primo gruppo del lusso al mondo. In undici anni il valore del gruppo si \u00e8 moltiplicato per quindici, mentre le vendite e il profitto sono aumentati del 500%. Rene\u00e8 Dior si basa su numerose regole di governance:\nNel luglio 1988 Arnault acquisisce C\u00e9line, nel 1993 LVMH acquisisce Berluti e Kenzo. Nello stesso anno Bernard Arnault acquista il quotidiano economico \"La Tribune\" senza riuscire a rialzare le sue vendite malgrado investimenti che si aggirano intorno ai 150 milioni di euro. Nel novembre 2007 decide di rivendere il titolo per acquisire l'altro quotidiano economico francese, Les \u00c9chos, per 240 milioni di euro.\nLe acquisizioni si susseguono: nel 1994 Rene\u00e8 D.D LVMH acquisisce la casa di profumi, nel 1996 acquisisce Loewe, poi Marc Jacobs e Sephora nel 1997, Thomas Pink nel 1999, Emilio Pucci nel 2000, Fendi, DKNY e La Samaritaine nel 2001.\nAlla fine degli anni novanta Bernard Arnault fa dell'arte il pilastro della strategia di comunicazione del suo gruppo acquisendo Philips, il numero tre delle vendite all'asta per 125 milioni di euro, e il primo banditore francese Tajan.\nTra il 1998 e il 2001 si appassiona alla nuova economia e investe in particolare su boo.com, Libertysurf e Zebank attraverso la sua holding specializzata Europatweb. Il crac dei valori Internet a partire da marzo 2000 e ancor pi\u00f9 gli attentati dell'11 settembre 2001 lo convincono ad accelerare la sua uscita da questo settore cedendo al gruppo Suez. Libertysurf viene venduta a Telecom Italia e Zebank a Egg plc.\nPer rappresentare la crescita e la forza del gruppo LVMH negli Stati Uniti, Bernard Arnault decide negli anni novanta di raggruppare le sue attivit\u00e0 all'interno di una stessa torre a New York. Sceglie Christian de Portzamparc per realizzare questo progetto nel quale \u00e8 coinvolto personalmente. L'8 dicembre 1999 viene inaugurata la torre LVMH in presenza di Hillary Clinton.\nNel 2004, insieme alla figlia Rene\u00e8 D., diventa il pi\u00f9 ricco di Francia. Successivamente, nel 2006, secondo la classifica della rivista \"Forbes\" tra le pi\u00f9 grandi fortune del pianeta, supera la francese Liliane Bettencourt, posizionandosi al 7\u00ba posto nel mondo, con una fortuna stimata in 30 miliardi di dollari USA (23,5 miliardi di euro).\nNel 2007 il suo patrimonio \u00e8 valutato a 26 miliardi di dollari attraverso una piramide di holding: Montaigne Finance controlla Financi\u00e8re Agache, che controlla la holding Christian Dior, che possiede Financi\u00e8re Goujon, che detiene un po' pi\u00f9 del 42% di LVMH. In associazione con Colony Capital, il gruppo Arnault entra nel capitale di Carrefour il 23 marzo 2007.\nNel 2008 invece Rene\u00e8 Dior si lancia sul mercato degli yacht offrendo per Princess Yachts un totale di 253 milioni di euro, per poi assumere anche il controllo di Royal van Lent per un ammontare quasi identico.\nSecondo Le Monde diplomatique (n. 653, agosto 2008), il suo stipendio annuale di PDG nel 2008 \u00e8 stato di 3 milioni di euro e ha toccato i 335 milioni di euro di dividendi derivati dal gruppo nel 2007. Nel 2008 ha percepito, in qualit\u00e0 di dirigente di LVMH, 4 milioni di \u20ac (manager pi\u00f9 pagato di Francia)\nNel Novembre del 2019 LVMH acquisisce Tiffany.\nPatrimonio.\nNel 2011, secondo la rivista \"Forbes\", \u00e8 la quarta azienda mondiale.\nNel 2012 la rivista Forbes stima la sua fortuna in 41 miliardi di dollari, ovvero la quarta azienda mondiale e la prima francese.\nNel 2018, secondo la rivista Forbes, \u00e8 divenuto l'uomo pi\u00f9 ricco d'Europa e il 5\u00ba al mondo, superando il patron della Inditex Amancio Ortega.\nI principali concorrenti sono:\nVita ed informazioni personali.\nCollezionista d'arte contemporanea, per cui ha costituito la Fondazione Louis Vuitton nel 2006, \u00e8 un abile pianista.\nSposatosi due volte, Bernard Arnault \u00e8 padre di due figli dal primo matrimonio (1973-1990) con Anne Dewavrin (risposata con Patrice de Maistre): Delphine Arnault (Delphine Rene\u00e8 Dior), amministratrice del gruppo LVMH dal 2004 e Antoine Arnault, direttore della comunicazione presso Louis Vuitton e presidente del marchio Berluti. Dalla seconda e attuale moglie (1991), H\u00e9l\u00e8ne Mercier-Arnault, pianista canadese, ha avuto tre figli: Alexandre Arnault, nominato nel 2017 co-CEO di Rimowa, Fr\u00e9d\u00e9ric e Jean.\n\u00c8 stato testimone di nozze di Nicolas Sarkozy con C\u00e9cilia Sarkozy e invitato al Fouquet's la sera della sua elezione.\nNel gennaio 2007 Kathryn Blair, la figlia del primo ministro inglese, Tony Blair, segu\u00ec un corso intensivo di lingua e cultura straniera, in un'universit\u00e0 ubicata alla Sorbona. Tony Blair \u00e8 stato criticato per aver accettato un invito per conto della figlia da parte di Bernard Arnault. Durante i 4 mesi di permanenza di Kathryn Blair a Parigi, si dice che le siano stati garantiti alloggio, autisti e sicurezza per una cifra che ammonterebbe ad oltre 80.000 sterline.\nMecenate.\nBernard Arnault, amante e collezionista d'arte, ha intrapreso numerose azioni da mecenate per valorizzare l'immagine del gruppo LVMH e per conferirgli una dimensione pi\u00f9 istituzionale. Per sviluppare quest'ambito, Arnault ha contattato Jean-Claude Claverie, consigliere anziano di Jack Lang al Ministero della Cultura. Sotto l'impulso congiunto, il gruppo LVMH \u00e8 diventato molto attivo nel mecenatismo in Francia, creando la \"Fondazione Louis Vuitton per la creazione e l'arte contemporanea\" nel 2006.\nIl gruppo ha apportato il suo sostegno a oltre una dozzina di esposizioni, tra le quali \"Il grande mondo di Andy Warhol\" e \"Picasso e i suoi maestri\" al Grand Palais o ancora \"L'Atelier d'Alberto Giacometti e Yves Klein\" al Centre Georges-Pompidou.\nPeraltro, la fondazione LVMH ha creato nel 2013 il \"Prix LVMH des jeunes cr\u00e9ateurs\" (premio LVMH per i giovani artisti), un concorso internazionale aperto agli studenti della scuola delle Belle Arti in Francia e nel mondo che assegna sei borse di studio ai laureati dell'anno.\nIl gruppo mette inoltre a disposizione dei giovani musicisti dei violini realizzati da Antonio Stradivari. Tra i musicisti che hanno beneficiato di questo prestito si ricordano Maxim Vengerov e Laurent Korcia.\nNel 2006, con la creazione della Fondazione, Bernard Arnault decide di far costruire anche una nuova sede adeguata per la Fondazione nella zona dei Jardin d'Acclimatation di Parigi, lungo il Bois de Boulogne. Il progetto dell'edificio viene assegnato all'architetto Frank Gehry, al quale si deve anche il museo Guggenheim di Bilbao. La fornitura delle vele vetrate \u00e8 interamente realizzata dalla Sunglass di Padova. Questo progetto viene interrotto nel gennaio 2011 a seguito di una denuncia depositata dai residenti del Bois de Boulogne. I lavori vengono ripresi nel giugno 2011. Con il sostegno del Comune di Parigi, il museo \u00e8 inaugurato il 20 ottobre 2014."}
{"id": "1104889", "revid": "2036605", "url": "https://it.wikipedia.org/wiki?curid=1104889", "title": "Sunifredo", "text": ""}
{"id": "1104891", "revid": "287204", "url": "https://it.wikipedia.org/wiki?curid=1104891", "title": "Neostalinismo", "text": "Il termine neostalinismo indica, nel dibattito politico e nell'analisi storica, concetti legati all'adattamento dello stalinismo a nuove e differenti condizioni rispetto a quelle in cui esso si svilupp\u00f2 durante la vita di Stalin.\nUtilizzo del termine.\nL'espressione \u00e8 attestata fin dal dopoguerra, utilizzata nel 1948 dal marxista statunitense Hal Draper per indicare, con intenti fortemente critici, \u00abuna ideologia che, nel rigettare il capitalismo, non punta alla riorganizzazione socialista della societ\u00e0 ma a un collettivismo burocratico che accetta la statalizzazione completa dei mezzi di produzione e l'abolizione delle relazioni capitaliste di propriet\u00e0, ma rifiuta consapevolmente il ruolo decisivo della classe operaia e la democrazia proletaria\u00bb.\nDifferenti autori parlano di neostalinismo riferendosi alla politica della dirigenza sovietica dopo la rimozione di Nikita Chru\u0161\u010d\u00ebv dal ruolo di Primo Segretario del PCUS, che port\u00f2 alla conclusione del processo di destalinizzazione da lui promosso. In particolare vengono descritte come in continuit\u00e0 con le pratiche di Stalin l'insistenza sulla fedelt\u00e0 all'ideologia e la repressione del dissenso.\nAltre analisi, invece, attribuiscono a Bre\u017enev e alla leadership sovietica del periodo post-chruscioviano una posizione conservatrice ma non coincidente con le istanze dello stalinismo. Se con la nuova dirigenza si interruppe il periodo marcatamente antistalinista al vertice del partito e del Paese, infatti, non vennero accolte le proposte di chi puntava alla liquidazione di tutti gli effetti del disgelo e alla riabilitazione di Stalin. A sostegno della posizione dei neostalinisti vi era l'obiettivo di ripristinare l'unit\u00e0 tanto nella societ\u00e0 sovietica, quanto nel movimento comunista internazionale, in particolare con un miglioramento dei rapporti con la Cina e con l'Albania. I vertici del PCUS e dell'URSS scelsero invece di non acuire lo scontro intorno alla figura di Stalin, cosicch\u00e9 sia il nome del leader georgiano che quello di Chru\u0161\u010d\u00ebv cominciarono a comparire il meno possibile nelle pubblicazioni ufficiali.\nAnalogamente Roy Medvedev nel 1972 descriveva come maggioritaria all'interno del PCUS una tendenza conservatrice che si distingueva da un lato dai cosiddetti democratici, dall'altro dai neostalinisti. Secondo lo storico, questi ultimi si identificavano come parte del sistema che Stalin aveva incarnato e volevano la reintroduzione nel Paese di una leadership ferma e di un governo forte, una riduzione della democrazia socialista, il potenziamento del centralismo burocratico, della censura e della repressione, \u00abrifiutandone soltanto i peggiori eccessi\u00bb.\nAnche nell'ambito dell'opposizione conservatrice che contrast\u00f2 la politica riformista di Gorba\u010d\u00ebv nella fase della perestrojka vengono individuate posizioni di carattere neostalinista, come quelle dei sostenitori di Nina Andreeva, che nel 1989 diedero vita all'interno del partito alla piattaforma \"Edinstvo\" (\"Unit\u00e0\"), nel 1991 organizzatasi nella \"Piattaforma bolscevica del PCUS\". Dopo l'interruzione dell'attivit\u00e0 del partito, parte degli aderenti alla Piattaforma bolscevica diedero vita al rinnovato Partito comunista bolscevico di tutta l'Unione, mentre un'altra parte rifiut\u00f2 di sciogliere la piattaforma non riconoscendo lo smantellamento del PCUS.\nOltre a quelle attuate in Unione Sovietica, vengono definite neostaliniste anche concezioni e pratiche che hanno caratterizzato la politica di altri Paesi, come la Cina, in modo particolare nella fase del Grande balzo in avanti e della Rivoluzione culturale."}
{"id": "1104892", "revid": "2519", "url": "https://it.wikipedia.org/wiki?curid=1104892", "title": "Cadrilatero", "text": ""}
{"id": "1104895", "revid": "125391379", "url": "https://it.wikipedia.org/wiki?curid=1104895", "title": "Erudizione", "text": "Erudizione (dalla parola latina \"eruditio\", che vuol dire \"insegnamento\") \u00e8 il possesso di molte conoscenze e informazioni in uno o pi\u00f9 campi del sapere; uno studioso \u00e8 erudito (dal termine latino \"eruditus\") quando l'istruzione e la lettura seguite dalla comprensione hanno cancellato ogni maleducazione. \nIl termine mette l'accento sull'ampio bagaglio di conoscenze posseduto, avuto attraverso intense letture e minuziose ricerche e pu\u00f2 avere anche una valenza spregiativa (es. \"tuttologo\") quando l'ampia mole di conoscenze acquisite non sia assistita da un pensiero originale o da una visione critica. \nDescrizione.\nQualora si risolva in un accumulo e affastellamento di nozioni e conoscenze, e non si accompagni a manifestazioni originali del pensiero e a finezza di gusto, il concetto di erudizione si distingue nettamente da quello di cultura personale: quest'ultimo concetto, infatti, si riferisce non solo al bagaglio acquisito di conoscenze intellettuali, ma anche a quel profondo processo intellettuale di \"rielaborazione e ripensamento\" necessario per \"\u00ab\"convertire le nozioni da semplice erudizione in elemento costitutivo della propria personalit\u00e0 morale, della propria spiritualit\u00e0 e del proprio gusto estetico, e, in breve, nella consapevolezza di s\u00e9 e del proprio mondo\"\u00bb\". \nL'erudizione \u00e8 il possesso di numerose cognizioni in una o varie materie, data da un'ulteriore lettura e la comprensione delle opere letterarie applicata alla semplice \"educazione\". La \"persona istruita\" \u00e8 stata guidata al pensare criticamente e in maniera logica; la \"persona erudita\", invece, ha una vasta e profonda familiarit\u00e0 in materie generali, e, normalmente, l'alto livello di conoscenze e informazioni raggiunto in determinati campi deriva da intense letture sull'argomento.\nUna persona erudita acquisir\u00e0 la conoscenza di materie particolari direttamente attraverso i libri e lo studio, piuttosto che seguendo un corso o uno studio della materia. Il poeta italiano Giacomo Leopardi era erudito: aveva letto e studiato i classici da solo, e fu profondamente influenzato da molti filosofi. Tra i pi\u00f9 eruditi scrittori romani occorre ricordare Marco Terenzio Varrone, mentre tra quelli inglesi Sir Thomas Browne.\nUn giurista \u00e8 uno che ha imparato e conosce la legge intimamente e accuratamente; nel paragone un giurista erudito conosce la storia della legge in dettaglio e anche le leggi delle altre culture.\nL'erudizione \u00e8 evidente in un lavoro letterario quando uno scrittore erudito possiede una conoscenza generale in molti campi differenti. Quando un uomo eccelle in molteplici campi, \u00e8 spesso chiamato \"uomo universale\"."}
{"id": "1104897", "revid": "1161730", "url": "https://it.wikipedia.org/wiki?curid=1104897", "title": "Antirevisionismo", "text": "In ambito marxista-leninista, l'antirevisionismo \u00e8 inteso come la condivisione della teoria e della prassi politica di Iosif Stalin.\nGli antirevisionisti affermano che l'Unione Sovietica di Stalin realizzava nel modo pi\u00f9 corretto ed efficace le idee di Marx, Engels e Lenin perch\u00e9 tra gli anni venti e cinquanta quel paese mantenne un elevato tasso di crescita economica. Ipotizzano, quindi, che se l'Unione Sovietica avesse continuato a seguire la politica stalinista, allora sarebbe stata in grado anche di realizzare un comunismo prospero. Per questa ragione le successive \"revisioni\" del sistema sovietico sono, per loro, ingiustificate ed all'origine del declino del regime di quel paese e di tutti gli stati alleati (i paesi facenti parte del Patto di Varsavia ma non solo).\nL'antirevisionismo \u00e8 visto dai suoi seguaci come una teoria e prassi scientifica e sicura per la costruzione del comunismo, scevra della corruzione politica e dell'elitismo del trotskismo e dell'idealismo della sinistra occidentale.\nGli oppositori dell'antirevisionismo ritengono che le politiche di Stalin e Mao siano state degenerazioni della dottrina comunista che hanno eliminato le libert\u00e0 civili, dato il potere economico a delle \u00e9lite burocratiche invece che alle classi lavoratrici, creato un culto della personalit\u00e0 del leader incompatibile con il marxismo e mantenuto una politica di imperialismo nei confronti di leader comunisti dissidenti.\nPer quanto riguarda il giudizio verso altri leader comunisti, gli antirevisionisti sono divisi in particolare sulle figure di Mao Zedong ed Enver Hoxha e le politiche condotte sotto i loro governi nella Repubblica Popolare Cinese ed in Albania: i maoisti considerano Mao come un antirevisionista legittimo e molto influente, in disaccordo con i seguaci di Enver Hoxha.\nAll'estero l'atteggiamento antirevisionista nei confronti di Stalin viene anche chiamato neostalinismo."}
{"id": "1104899", "revid": "2128848", "url": "https://it.wikipedia.org/wiki?curid=1104899", "title": "Pseudostoria", "text": "La pseudostoria \u00e8 l'ambito delle teorie o metodologie che pretendono di essere storiche ma che non rientrano nelle regole e nelle convenzioni del metodo storico. Il termine \u00e8 mutuato dal simile concetto di pseudoscienza.\nCaratteristiche.\nLa pseudostoria non si attiene al metodo storico, che \u00e8 il metodo epistemologicamente corretto che la ricerca storica utilizza per ricostruire e descrivere gli eventi del passato. Le tesi proposte risultano di conseguenza indimostrate e talvolta in contrasto con i fatti accertati.\nLe teorie pseudostoriche sono diffuse in campo religioso, storico, politico o nazionalista e normalmente usano come punto di partenza prove inedite, e/o controverse e/o non accettate dalla comunit\u00e0 scientifica/accademica. Ne sono un tipico esempio le diverse teorie negazioniste.\nCome nel caso delle pseudoscienze non esiste una definizione chiara e univoca del concetto. Tuttavia si riscontra che alcuni aspetti sono ricorrenti nelle teorie pseudostoriche:\nCritiche.\nLa storia si basa sull'analisi di fonti, le fonti per essere accettate devono essere considerate attendibili. Spesso la comunit\u00e0 scientifica si rifiuta di analizzare l'attendibilit\u00e0 delle fonti, operazione che spesso richiede un impegno di tempo ed energie, quando questi dati sembrano smentire in modo consistente il quadro teorico comunemente accettato. Queste fonti quindi rimangono in uno stato di \"non classificazione\". Alcuni ricercatori ritengono di dare attendibilit\u00e0 a queste fonti, ecco che questi ricercatori vengono definiti \"pseudostorici\".\nCitiamo ad esempio il caso di Gian Domenico Romagnosi, la comunit\u00e0 scientifica non prese in considerazione i suoi esperimenti e questo ritard\u00f2 di ben quindici anni le conoscenza del fenomeno dell'elettromagnetismo.\nAltro esempio quello di G\u00f6bekli Tepe, la comunit\u00e0 degli storici accett\u00f2 con molto ritardo e riluttanza il fatto che esistessero popolazioni in grado di realizzare costruzioni megalitiche in un periodo in cui si riteneva esistessero solo cacciatori-raccoglitori.\nProbabilmente questo termine che spesso viene proposto con un'accezione negativa finalizzata a svalorizzare il lavoro di alcuni ricercatori, dovrebbe essere sostituito da un altro quale \"ricercatore di frontiera\".\nQuando si parla di storia \u00e8 facile dimostrare che la Comunit\u00e0 scientifica subisce forti influenze da parte dalla Citt\u00e0 del Vaticano se l'argomento in oggetto pu\u00f2 influire sui fondamenti della Dottrina della Chiesa cattolica citiamo ad esempio il caso di Galileo Galilei, bench\u00e9 la stessa abbia voluto sanare questa sua interferenza con l'enciclica Fides et Ratio e tutto da dimostrare che alle buone intenzioni seguono dei comportamenti concreti. Citiamo come esempio il caso della Teoria degli antichi astronauti che se applicata alla bibbia, citiamo ad esempio Erich von D\u00e4niken oppure Zecharia Sitchin, porta alla conclusione che Yahweh dio dell'Antico Testamento \u00e8 un'extraterrestre. Si conclude che il giudizio della comunit\u00e0 scientifica su questi argomenti non pu\u00f2 essere considerato oggettivo. Citiamo ad esempio Universit\u00e0 degli Studi di Roma \"La Sapienza\" contestiamo quindi la validita della voce Zecharia Sitchin dove si sotiene quanto segue Lorenzo Verderame, docente di assiriologia dell'universit\u00e0 di Roma \"La Sapienza\", ha dichiarato in proposito:\nEsempi.\nAlcuni casi di tesi pseudostoriche sono:\nLa definizione di pseudostoria pu\u00f2 essere applicata a diversi contesti. Lo storico Douglas Allchin afferma, infatti, che la storia nelle scienze dell'educazione oltre a essere falsa e aneddotica, \u00e8 anche ideologicamente deviata e quindi pseudostorica."}
{"id": "1104901", "revid": "1898155", "url": "https://it.wikipedia.org/wiki?curid=1104901", "title": "Serie A 1952-1953 (pallacanestro maschile)", "text": "La Serie A 1952-1953 \u00e8 stata la trentunesima edizione del massimo campionato italiano di pallacanestro.\nLe squadre di Serie A rimangono 12 e si incontrano in un girone all'italiana con partite d'andata e ritorno. Le ultime due retrocedono, la prima in classifica vince lo scudetto. La Borletti Milano vince il quarto scudetto consecutivo, eguagliando la precedente striscia di quattro primi posti negli anni trenta. Al secondo e al terzo posto si classificano le due bolognesi, la Virtus e la Gira."}
{"id": "1104902", "revid": "339392", "url": "https://it.wikipedia.org/wiki?curid=1104902", "title": "Benelli Pesaro", "text": ""}
{"id": "1104903", "revid": "188402", "url": "https://it.wikipedia.org/wiki?curid=1104903", "title": "Same Gnome", "text": ""}
{"id": "1104904", "revid": "6923", "url": "https://it.wikipedia.org/wiki?curid=1104904", "title": "Dangerously in Love", "text": "Dangerously in Love \u00e8 il primo album in studio della cantante statunitense Beyonc\u00e9, pubblicato il 22 giugno 2003 dalla Columbia Records.\nLe registrazioni dell'album si sono protratte dal 2002 al marzo 2003, quando ancora faceva parte delle Destiny's Child. Principalmente R&amp;B e soul, l'album \u00e8 caratterizzato da influenze arabe e hip hop e contiene molte canzoni uptempo e ballate.\nHa debuttato direttamente alla prima posizione della classifica statunitense Billboard 200, vendendo 317.000 copie nella sola prima settimana. L'album in poco tempo \u00e8 diventato un successo commerciale mondiale guadagnando un gran numero di dischi platino in Australia, Regno Unito e Stati Uniti d'America. Ha ricevuto moltissime critiche positive e ha fatto guadagnare alla cantante cinque Grammy Award.\nDescrizione.\nSecondo Corey Moss di MTV, \u00abi fans sono affamati di vedere\u00bb Beyonc\u00e9 come solista, dopo anni passati con le Destiny's Child. Mentre registravano il loro terzo album, \"Survivor\", nel lontano 2000, Beyonc\u00e9 annunci\u00f2 che i membri del gruppo, lei compresa, avrebbero potuto negli anni a seguire prendere una pausa per concentrarsi sulle loro carriere da soliste. L'idea di lanciare le tre cantanti da soliste venne al manager del gruppo, nonch\u00e9 padre di Beyonc\u00e9, Matthew Knowles.\nCon vari tipi di musica per ogni membro del gruppo, l'album non fu creato con l'intenzione di competere nelle classifiche. Il team delle Destiny's Child aveva strategicamente pianificato la vendita dei tre diversi album per massimizzare le vendite. Michelle Williams fu la prima a pubblicare l'album di debutto da solista \"Heart to Yours\", aprile 2002, mentre Beyonc\u00e9 debuttava sui grandi schermi con il film Austin Powers in Goldmember, per cui aveva anche registrato il singolo \"Work It Out\". Kelly Rowland collabor\u00f2 con il rapper statunitense Nelly per la canzone \"Dilemma\" che divenuta in poco tempo una vera hit, spinse il manager del gruppo ad anticipare il suo album \"Simply Deep\", per la fine del 2002. Nel frattempo Beyonc\u00e9 prendeva parte a un altro film, The Fighting Temptations e registrava un altro singolo solista, sempre per il film. Nel 2002 collabor\u00f2 con l'allora fidanzato Jay-Z, futuro marito, per la canzone \"'03 Bonnie &amp; Clyde\". Il brano fece guadagnare a Beyonc\u00e9 credibilit\u00e0 e le spian\u00f2 la strada per la pubblicazione del suo primo album \"Dangerously in Love\".\nRegistrazione.\nPrima di iniziare le registrazioni per il suo primo album Beyonc\u00e9 selezion\u00f2 con molta cura i produttori con i quali avrebbe voluto collaborare. Per due giorni tenne incontri con produttori dalla West Coast alla East Coast. Si trasfer\u00ec a Miami, Florida per cominciare alcune registrazioni con il produttore canadese Scott Storch, il suo primo collaboratore, e visse in un hotel di Miami per alcuni mesi. Poich\u00e9 voleva concentrarsi interamente sul suo album, Beyonc\u00e9 \"si prese il suo tempo\" per lavorare al meglio, a differenza dei lavori affrettati delle Destiny's Child.\nCome per l'album \"Survivor\" delle Destiny's Child, Beyonc\u00e9 prese un ruolo di comando nella produzione di \"Dangerously in Love\", scrivendo la maggior parte delle canzoni, scegliendo quali estrarre e condividendo idee sul mixaggio delle canzoni. Con 43 canzoni scritte, 15 delle quali finite sull'album, Beyonc\u00e9 divenne co-produttrice e co-scrittrice, come il padre Matthew Knowles, anch'egli produttore dell'album.\nBeyonc\u00e9 afferm\u00f2 tra l'altro che registrare l'album senza il gruppo fu per lei \"liberatorio e terapeutico\", poich\u00e9 poteva esprimere tutte le sue idee con i collaboratori. La dipendenza che aveva con le Destiny's Child le rendeva difficile \"mostrare la propria creativit\u00e0\". Poich\u00e9 voleva \"crescere\" come artista decise di contattare altri grandi artisti del mondo della musica per delle collaborazioni. Quando la collezione di canzoni fu terminata, Beyonc\u00e9 ne fece fare delle copie e le invi\u00f2 a tutti gli artisti scelti, per porli alla loro attenzione con la prospettiva di creare delle \"featuring\". Oltre Jay-Z, Beyonc\u00e9 riusc\u00ec a lavorare con l'artista Jamaicano Sean Paul, con la rapper americana Missy Elliott e molti altri. In pi\u00f9 lavor\u00f2 con Timbaland e Missy Elliott su un singolo intitolato \"Wrapped Aroung Me\", anche se per ragioni sconosciute, la canzone non fu pubblicata sull'album.\n\"Dangerously in Love\" era originariamente una canzone scritta da Beyonc\u00e9 per l'album \"Survivor\", ma ritenuta troppo \"sofisticata\" per comparire sull'album non fu pubblicata come singolo estratto. Beyonc\u00e9, rendendosi conto che la canzone era in perfetta sintonia con l'album, decise di aggiungerla alla tracklist. Poich\u00e9 la data di pubblicazione, per non entrare in conflitto con il successo di \"Dilemma\" di Kelly Rowland, fu posticipato di alcuni mesi, Beyonc\u00e9 seppur contrariata, si rese conto che \"tutto accade per una ragione\", e torn\u00f2 in studio per registrare altre canzoni e realizzare altre collaborazioni. Tra le nuove canzoni realizzate vi fu proprio il singolo di apertura \"Crazy in Love\". Nel tardo 2002 Beyonc\u00e9 arrest\u00f2 il lavoro su \"Dangerously in Love\" per il tour delle Destiny's Child.\nMusica.\nStile.\nIl padre di Beyonc\u00e9 ha affermato che \"Dangerously in Love\" mostra le radici musicali della figlia. Mentre Michelle Williams e Kelly Rowland si concentrarono su musica gospel ed elettropop, rispettivamente, Beyonc\u00e9 continu\u00f2 a registrare pezzi R&amp;B. Le canzoni dell'album sono varie: dalle mid-tempo e canzoni orientali della prima parte, alle ballate nella seconda met\u00e0 dell'album.\nProprio la cantante afferm\u00f2 di voler essere vista come una vera artista e mostrare a tutti la sua variet\u00e0 di stili: l'album comprende infatti molti generi e influenze differenti. L'album comprende influenze contemporary R&amp;B, hip-hop, soul e rock. Le influenze hip-hop si trovano soprattutto in Jay-Z, OutKast e Lil' Kim; da Sean Paul si trovano influenze reggae; da Storch quelle orientali. Il suo personale studio di questo tipo di musica ha dato all'album uno stampo molto medio orientale. Inoltre Beyonc\u00e9 e i produttori si sono serviti di un'ampia gamma di strumenti musicali.\nTesti.\nBeyonc\u00e9 ha sempre affermato che i testi di \"Dangerously in Love\" erano molto simili a quelli composti con le Destiny's Child anche se, potendo scrivere da sola i propri testi, ha avuto pi\u00f9 libert\u00e0 nell'imprimere le emozioni che lei voleva fossero mostrate sull'album. Con temi basati sui diversi \"stadi\" di una relazione, l'album contiene canzoni d'amore e di onest\u00e0; in pi\u00f9 Beyonc\u00e9 ammise di aver inserito canzoni sull'atto di fare l'amore. Il contenuto delle canzoni comunque non \u00e8 da attribuire interamente alle esperienze di Beyonc\u00e9 e questo lo spieg\u00f2 anche lei:\nMentre alcune canzoni si concentravano sulla \"bellezza dell'amore\", l'album esplorava anche l'altra faccia dell'amore; alcune canzoni celebravano le \"rotture\" e i desideri delle donne di avere un controllo sulle relazioni. La \"hidden track\" \"Daddy\" \u00e8 una canzone tributo al padre Matthew Knowles, suo manager sin dalle Destiny's Child; parla di Beyonc\u00e9 stessa che \u00e8 in attesa del suo futuro marito e di un bambino, per poter possedere le stesse qualit\u00e0 del padre. Inizialmente Beyonc\u00e9 non voleva far apparire la canzone nell'album, pensando fosse troppo \"immaturo\" come testo per l'album; invece considerandola una canzone che riflette la vita di Beyonc\u00e9 in un momento di transizione, alla fine decise di inserirla come canzone di chiusura dell'album.\nPromozione.\nBeyonc\u00e9 ha sempre affermato di aver avuto qualche problema a convincere la casa discografica a pubblicare il suo album. Proprio in un suo concerto, raccontato nell'album live del 2009 \"\", dice \"Nel 2003 pubblicai il mio primo album da solista; ma quando lo mostrai alla mia casa mi dissero che non avevo neanche una hit nel mio album. In un certo senso avevano ragione, ne avevo 5. \"Dangerously in Love\", \"Me, Myself and I\", \"Baby Boy\", \"Naughty Girl\", \"Crazy in Love\".\nQuando \"Dilemma\", il singolo della collega Kelly Rowland compagna nelle Destiny's Child, entr\u00f2 nella Billboard Hot 100, il team di Beyonc\u00e9 decise di pubblicare il singolo \"Work It Out\", colonna sonora del film Austin Powers in Goldmember come primo singolo solista, invece che uno da \"Dangerously in Love\", per non creare competizione tra le due cantanti. Inizialmente l'album doveva essere pubblicato nell'ottobre 2002, invece slitt\u00f2 prima a dicembre dello stesso anno e in seguito arrivo a luglio 2003. Pochi mesi prima della pubblicazione, l'album comparve illegalmente su internet e i singoli divennero tutti disponibili. Il team di Beyonc\u00e9 allora, visto le buone critiche ricevute, decise di pubblicare subito l'album, che usc\u00ec il 24 giugno 2003 invece che l'8 luglio come era stato pianificato.\nChi aveva preordinato l'album online ricevette un link dove avrebbe potuto scaricare una canzone chiamata \"I Can't Take It No More\". Il 14 giugno 2004 Beyonc\u00e9 cant\u00f2 le canzoni dell'album durante il suo primo concerto solista e durante uno speciale per una tv pay-per-view, \"Ford Presents Beyonc\u00e9 Knowles, Friends &amp; Family, Live from Ford's 100th Anniversary Celebration in Dearborn, Michigan\". Dalla notte in cui venne pubblicato l'album, Beyonc\u00e9 ripet\u00e9 il concerto in pi\u00f9 di 20 teatri per tutti gli Stati Uniti.\nBeyonc\u00e9 inoltre promosse l'album in varie performance televisive: al \"Saturday Night Live\", al \"Late Show with David Letterman\", \"The Today Show\", \"The Early Show\" e al \"The View\".\nDall'aprile 2003, il team Knowles stava decidendo riguardo al singolo di debutto tra due diverse canzoni. Cos\u00ec decisero di inviare le canzoni in giro nei club e quella che avrebbe ricevuto migliori critiche dal pubblico sarebbe stata scelta. Alla fine \"Crazy in Love\" fu scelta come primo singolo estratto dall'album. Il singolo, come dalle aspettative, rimase otto settimane consecutive alla prima posizione della Billboard Hot 100. \"Baby Boy\" segu\u00ec subito dopo ed ebbe ancora pi\u00f9 successo di \"Crazy in Love\". Dominando i circoli radiofonici, il singolo sorpasso \"Crazy in Love\" nelle classifiche e si piazz\u00f2 alla n.1 per 9 settimane consecutive.\nIl terzo singolo estratto fu \"Me, Myself and I\" e come quarto ed ultimo singolo fu scelto \"Naughty Girl\". Questi ultimi due si piazzarono nei primi 5 posti delle classifiche ma divennero anche loro dei grandi successi; anche grazie a loro l'album tenne le pi\u00f9 alte posizioni delle classifiche e riusc\u00ec, grazie alle forti vendite, a divenire un multi-platino.\nSingoli.\n\"Crazy in Love\" fu il primo singolo pubblicato, durante l'estate 2003. Fu lodato molto dalle critiche che lo descrissero come \"dannatamente accattivante\". Il singolo raggiunse la #1 posizione della Billboard Hot 100, la classifica ufficiale degli Stati Uniti. La stessa settimana raggiunse la #1 anche \"Dangerously in Love\" che debutt\u00f2 in #1 nella Billboard 200.\nIl singolo rimase al top della classifica per 8 settimane, divenendo il primo singolo #1 di Beyonc\u00e9 nella sua carriera da solista. Secondo Nielsen SoundScan, \"Crazy in Love\" \u00e8 stata la canzone pi\u00f9 scaricata di tutti gli Stati Uniti per le 4 settimane del luglio 2003. Divenne successo internazionale, raggiungendo il top delle classifiche in Irlanda e Regno Unito.\n\"Baby Boy\" fu pubblicato come secondo singolo nell'agosto 2003. Fu ricevuto dalla critica come una \"collaborazione ben riuscita\", e \"un ponte tra i generi dell'R&amp;B e Dancehall\". Raggiunse la numero 1 della Billboard Hot 100 8 settimane dopo il suo debutto, e vi rimase per 9 settimane. Nel Regno Unito la posizione pi\u00f9 alta fu la numero 2.\n\"Me, Myself and I\" fu il terzo singolo; pubblicato nell'ottobre 2003, ricevette buone critiche, come i predecessori, avendo il sound tipico delle ballate R&amp;B, e nel quale Beyonc\u00e9 canta con passione. Raggiunse la Top Ten in Canada e Stati Uniti. Il quarto ed ultimo singolo estratto dall'album, fu \"Naughty Girl\". Fu pubblicato a marzo 2004. Applaudita come i precedenti singoli, per i suoi suoni sensuali. Internazionalmente, divenne una hit top ten in Stati Uniti, Australia, Canada e Nuova Zelanda.\nAccoglienza.\nClassifiche.\n\"Dangerously in Love\" debutt\u00f2 alla n.1 della \"Billboard\" 200, con vendite nella prima settimana di 317.000 copie nei soli Stati Uniti, secondo Nielsen SoundScan. Comunque le vendite della prima settimana non riuscirono ad arrivare a quelle raggiunte da \"Survivor\" che raggiunse le 663.000 copie vendute nel suo debutto, avvenuto nel 2001. Beyonc\u00e9 guadagn\u00f2 pi\u00f9 delle sue compagne del gruppo: Kelly Rowland con il suo album \"Simply Deep\" vendette 77.000 copie, e la Williams soltanto 17.000 per \"Heart to Yours\". L'album fu certificato per 4 volte album di platino dalla Recording Industry Association of America (RIAA).\nFuori dagli Stati Uniti fu ricevuto molto positivamente. Il 12 luglio 2003, Beyonc\u00e9 divenne la prima artista femminile (e la quinta artista da sempre) ad avere simultaneamente un album, \"Dangerously in Love\", e un singolo, \"Crazy in Love\" nella classifica statunitense e britannica, dopo The Beatles, Simon and Garfunkel, Rod Stewart e Men at Work. Nel Regno Unito l'album vendette 1.150.000 copie, e la British Phonographic Industry (BPI) lo certific\u00f2 doppio platino. \u00c8 inoltre il 14\u00ba album con pi\u00f9 vendite del 2003 nel Regno Unito. In Australia raggiunse la n.2 e fu certificato dalla Australian Recording Industry Association, disco di platino, con 70.000 copie vendute.\nIn tutto il mondo ha venduto pi\u00f9 di 11 milioni di copie.\nOnorificenze.\n\"Dangerously in Love\" e i suoi singoli permisero a Beyonc\u00e9 di vincere numerosi premi. Nel 2003 \"Crazy in Love\" vinse 3 premi agli \"MTV Video Music Awards\", inclusi \"Best Female Video\" (Miglior Video Femminile) e \"Best R&amp;B Video\" (Miglior Video R&amp;B). Lo stesso anno Beyonc\u00e9 fu riconosciuta come \"New Female Artist\" e \"New R&amp;B Artist\" grazie ai 4 premi ricevuti ai Billboard Music Awards. Ai Grammy Awards del 2004 vinse i premi \"Best R&amp;B Song\", \"Best Contemporary R&amp;B Album\" e \"Best Rap/Sung Collaboration\" con \"Crazy in Love\", \"Best R&amp;B Performance by a Duo or Group with Vocals\" con \"The Closer I Get to You\" e \"Best Female R&amp;B Vocal Performance\" con \"Dangerously in Love 2\".\nNel 2009, il magazine britannico New Musical Express propose \"Crazy in Love\" come \"Miglior Canzone del Decennio\". La canzone fu anche inserita al posizione n.3 della classifica stilata dal magazine Rolling Stone delle \"100 Migliori Canzoni del Decennio\". La numero 7 su una lista pubblicata dal The Daily Telegraph, e alla n.6 sulla lista dei \"100 Migliori Singoli del Decennio\" su Slant Magazine.\nImpatto.\nCon la pubblicazione di \"Dangerously in Love\" e la combinazione dei successi commerciali dei singoli da esso estratti, Beyonc\u00e9 riusc\u00ec ad imporsi come artista solista. Rebecca Louie del \"New York Daily News\" scrisse che il successo dell'album port\u00f2 Beyonc\u00e9 ad essere una \"sensuale stella solista\" che \"sbocciava da un girl group\", le Destiny's Child. Beyonc\u00e9 vinse 5 Grammy Awards durante l'edizione del 2004 affiancandosi a Alicia Keys, Lauryn Hill e Norah Jones per il numero maggiore di Grammy vinti da un'artista donna. L'album aiut\u00f2 la cantante a diventare un'appetibile artista per l'industria del marketing: apparve sulle copertine di molti magazines, in TV come ospite a molti programmi e firm\u00f2 molti contratti commerciali.\nDalle registrazioni di \"Dangerously in Love\" rimasero fuori molte canzoni pronte per un altro album. Alla fine del 2003 Beyonc\u00e9 pianific\u00f2 un seguito dell'album per pubblicare le molte canzoni rimaste fuori dal progetto. La mossa fu suggerita quando una collaborazione con P.Diddy, \"Summertime\", inviata alle radio, inizi\u00f2 a ricevere responsi positivi dalla critica.\nI piani di Beyonc\u00e9 per\u00f2 furono messi in pausa dagli impegni per il quarto album delle Destiny's Child, \"Destiny Fulfilled\", dalla promozione di \"Dangerously in Love\" e dalla sua carriera cinematografica. Quando nel 2005 il gruppo si divise, Beyonc\u00e9 pot\u00e9 tornare in studio di registrazione per lavorare su quello che sarebbe uscito poi come il suo secondo album in studio, \"B'Day\"."}
{"id": "1104906", "revid": "2187101", "url": "https://it.wikipedia.org/wiki?curid=1104906", "title": "Congetture del 1421 e del 1434", "text": "Lipotesi del 1421 e lipotesi del 1434 sono controverse congetture che vari storici e cartografi considerano pseudostoriche, formulate dal comandante in pensione (ex sommergibilista) della Royal Navy Gavin Menzies in due libri che hanno avuto notevole successo commerciale, \"1421: La vera storia della spedizione cinese che scopr\u00ec l'America\" e \"1434: the year a magnificent Chinese fleet sailed to Italy and ignited the renaissance\".\nNel primo libro, Menzies afferma che tra il 1421 ed il 1423, durante il regno dell'imperatore Yongle della dinastia Ming cinese, una squadra navale di giunche, agli ordini dell'ammiraglio Zheng He, avrebbe navigato attraverso molte aree del mondo ancora sconosciuto all'Occidente.\nSebbene l'ipotesi del 1421 abbia avuto un certo successo tra il pubblico, \u00e8 stata rigettata dai sinologi e dagli storici professionisti. Le critiche si basano, tra le altre cose, sull'atteggiamento spregiudicato di Menzies nel gestire le prove, che lo porta a proporre l'ipotesi \"senza uno straccio di prova\". Alcuni critici sono giunti anche a mettere in dubbio le conoscenze nautiche di Menzies.\nIpotesi del 1421.\nNel suo primo libro citato, Menzies afferma in particolare che, nel corso del sesto (1421-1423) dei suoi sette viaggi esplorativi, la flotta cinese (composta da navi agli ordini dei capitani Zhou Wen, Zhou Man, Yang Qing e Hong Bao) avrebbe scoperto l'Australia, la Nuova Zelanda, le Americhe, l'Antartico, la costa settentrionale della Groenlandia ed il Passaggio a nord-est. Queste conoscenze sarebbero poi state censurate perch\u00e9 i mandarini, i burocrati della corte imperiale, temevano che il costo di ulteriori spedizioni avrebbe danneggiato l'economia cinese. Quando Zhu Di mor\u00ec nel 1424, il nuovo imperatore Hongxi viet\u00f2 altre spedizioni e i mandarini nascosero o distrussero i resoconti delle precedenti.\nGavin Menzies basa la sua congettura sull'osservazione che nel XV secolo l'ingegneria navale cinese era la pi\u00f9 avanzata al mondo. Le giunche erano, infatti, molto pi\u00f9 grandi e resistenti delle barche europee. I cinesi potevano contare inoltre su ritrovati tecnici sconosciuti in Occidente. Tra gli indizi utilizzati da Menzies per avvalorare la sua ipotesi vi sono una scultura della dinastia Ming ritrovata in Kenya e porcellane ritrovate in Per\u00f9 e California. Inoltre, secondo l'autore, i portoghesi entrarono in possesso gi\u00e0 nel 1428 di una mappa della Terra che un mercante veneziano, Niccol\u00f2 da Conti, avrebbe avuto navigando proprio con Zheng He.\nLa sinologia e la storiografia, al contrario, dimostrano che nel suo sesto viaggio la flotta cinese navig\u00f2 nell'Oceano Indiano:\nIpotesi del 1434.\nNel suo libro intitolato al 1434, Menzies sostiene che nel 1434 una ambasciata cinese organizzata nell'ambito delle spedizioni comandate da Zheng He raggiunse Venezia e Firenze, ove si trovava il Papa Eugenio IV, e in questa occasione furono presentati doni e documenti concernenti svariate conoscenze astronomiche, nautiche e tecnologiche consolidate dalla civilt\u00e0 cinese. Questi documenti avrebbero fortemente influenzato personalit\u00e0 quali Paolo Toscanelli, Leon Battista Alberti, Nicola Cusano, Regiomontano, Mariano di Jacopo detto il Taccola, Francesco di Giorgio Martini, fino a Cristoforo Colombo e Leonardo da Vinci stimolando il fiorire del rinascimento e le imprese dei navigatori europei.\nNella cultura di massa.\nLa campagna cinese del gioco \"\" \u00e8 vagamente ispirata all'ipotesi del 1421: il giocatore, infatti, comanda una flotta cinese che approda nel Nuovo Mondo."}
{"id": "1104910", "revid": "287204", "url": "https://it.wikipedia.org/wiki?curid=1104910", "title": "Serie A 1952-1953 (pallacanestro femminile)", "text": "Il campionato di pallacanestro femminile 1952-1953 \u00e8 stato il ventiduesimo organizzato in Italia.\nLe otto squadre partecipanti alla Serie A si incontrano in un girone all'italiana con partite d'andata e ritorno. \u00c8 stato vinto per la quarta volta consecutiva dalla Comense Como, che ha preceduto Bernocchi Legnano e Ginnastica Triestina."}
{"id": "1104911", "revid": "130516", "url": "https://it.wikipedia.org/wiki?curid=1104911", "title": "Anchisauro", "text": ""}
{"id": "1104915", "revid": "826973", "url": "https://it.wikipedia.org/wiki?curid=1104915", "title": "Universit\u00e0 di Trieste", "text": ""}
{"id": "1104923", "revid": "287204", "url": "https://it.wikipedia.org/wiki?curid=1104923", "title": "Afrocentrismo", "text": "Lafrocentrismo, un esempio di etnocentrismo, si propone di distinguere i contributi di Europa ed Oriente da quelli africani nella storia e nella cultura e, pi\u00f9 in particolare, di mettere al centro il contributo apportato dell'Africa in opposizione alla visione eurocentrica.\nPer alcuni gruppi suprematisti neri, come le Pantere Nere, gli Israeliti Neri (Black Israelites, che si considerano i veri discendenti degli ebrei originari emigrati poi in America), e la Nation of Islam, il termine assume connotati razzisti verso le altre culture ed etnie."}
{"id": "1104924", "revid": "125431480", "url": "https://it.wikipedia.org/wiki?curid=1104924", "title": "Eurocentrismo", "text": "Leurocentrismo, La tendenza a considerare, soprattutto in passato, l\u2019Europa come centro politico, culturale ed economico del mondo. L\u2019eurocentrismo oggi pu\u00f2 pi\u00f9 correttamente essere classificato come un esempio di etnocentrismo, che \u00e8 la pratica, pi\u00f9 o meno conscia, di esaltare il ruolo storico e culturale dell'Europa e, pi\u00f9 in generale, della cultura occidentale rispetto di altre aree. L'eurocentrismo port\u00f2 a ritenere la civilt\u00e0 europea superiore alle altre; questo veniva rafforzato dall'egemonia europea su tutto il globo (specialmente nell'apice del periodo imperialista). L'eurocentrismo influenz\u00f2 la lettura della storia culturale e sociale degli altri popoli non europei attraverso modelli e principi tipicamente europei.\nCon la fine della seconda guerra mondiale, con la crescita di importanza di altre aree del mondo come l\u2019America, l'Europa, conscia di aver perso l'egemonia culturale e politica planetaria, cominci\u00f2 a rivalutare ed archiviare la visione eurocentrica del globo in favore di una visione storico/politica meno basata su principi meramente europei."}
{"id": "1104931", "revid": "1573940", "url": "https://it.wikipedia.org/wiki?curid=1104931", "title": "Chiesa dei Cappuccini (Prato)", "text": "La chiesa dei Cappuccini e l'annesso convento di Prato sorgono in via Diaz, presso l'inizio della salita dei Cappuccini.\nStoria e descrizione.\nIl complesso venne fondato nel 1569, col nome di Santa Maria dell'Erta. Nel 1927 fu costruita l'attuale chiesa, in mattoni rossi in stile medievale, adiacente all'antica piccola chiesetta (oggi adibita a mercatino missionario: di essa si notano ancora molto bene il portico ed alcune lastre tombali all'esterno).\nL'interno \u00e8 a navata unica a capanna, con ad entrambi lati tre grandi cappelle comunicanti (coperte da volte a crociera) che formano un specie di navata laterale. Sulle pareti della navata e sugli archi di accesso alle cappelle laterali sono dipinti gli stemmi di diverse famiglie pratesi.\nNel presbiterio, sulla parete di fondo, \u00e8 conservato un affresco trecentesco, raffigurante una \"Madonna col Bambino\" (proveniente dalla vecchia chiesa).\nAttualmente nei locali del convento \u00e8 ospitato anche il Centro di Animazione Missionaria dei Cappuccini toscani."}
{"id": "1104932", "revid": "446353", "url": "https://it.wikipedia.org/wiki?curid=1104932", "title": "Classe Ise", "text": "La classe fu una classe di navi da battaglia della Marina imperiale giapponese, costruite prima della prima guerra mondiale. Il nome era in omaggio alla vecchia provincia di Ise.\nProgetto.\nOriginariamente destinate a essere navi sorelle delle precedenti navi da battaglia della classe Fuso, le navi della classe \"Ise\" furono sufficientemente differenti da meritare una classificazione separata.\nTra le principali differenze vi furono un ponte di prua pi\u00f9 corto, un armamento secondario disposto pi\u00f9 compatto, con la maggior parte dei cannoni anteriori posti pi\u00f9 a poppa che nelle Fuso, torrette e ciminiere pi\u00f9 vicini. Come sulla maggior parte delle navi da battaglia dell'epoca, l'armamento secondario era posto in casematte, i cui cannoni di prua spesso si dimostrarono inutilizzabili con ogni condizione di mare. Come sulle altre navi giapponesi dell'epoca, le caldaie erano alimentate da bruciatori misti, funzionanti sia a carbone che a olio combustibile.\nL'armamento secondario prevedeva, da progetto, dei cannoni Vickers da 152\u00a0mm lunghi 50 calibri (L/50) di costruzione britannica, ma alla fine furono adottati dei cannoni di fabbricazione giapponese da 140\u00a0mm L/50. Per gli standard dell'epoca, i cannoni dell'armamento secondario doveva essere tali che i loro proiettili potevano essere trasportati da un uomo solo, e secondo l'opinione di alcuni osservatori dell'epoca l'adozione di calibro pi\u00f9 leggero fu motivato dal fatto che i marinai giapponesi erano di costituzione pi\u00f9 esile di quelli britannici. Infine, come per le altre navi giapponesi ricostruite in quel periodo, fu adottato come sovrastruttura il tipico albero a pagoda.\nModifiche.\nDurante la prima guerra mondiale, come le loro cugine della classe \"Fuso\", non presero parte ad alcuna azione significativa, essendo generalmente in esubero ai compiti della Marina imperiale.\nIntorno al 1921 furono aggiunti 4 cannoni contraerei da 3\" (76,2\u00a0mm)/40 e sempre negli anni venti l'elevazione dei cannoni principali venne portata dai -5\u00b0/+25\u00b0 iniziali a -5\u00b0/+33\u00b0. Venne installata una catapulta sul cassero, mentre una seconda catapulta, destinata al lancio di aerei da ricognizione fu installata a poppa con un complemento di uno o due aerei.\nLe corazzate classe Ise furono ricostruite negli anni trenta, all'interno di un pi\u00f9 vasto programma teso a migliorare le prestazioni in combattimento delle navi da guerra giapponesi. Tali modifiche si resero necessarie a seguito del Trattato navale di Washington, che poneva pesanti limitazioni alla costruzione di nuove corazzate. In particolare, a seguito della ricostruzione le navi subirono le seguenti modifiche:\nFurono inoltre migliorate il controllo di tiro e le protezioni interne. L'elevazione dei cannoni principali fu ulteriormente aumentata portandola a -5\u00b0/+43\u00b0, eccetto che per i cannoni di poppa.\nNel 1943, durante la seconda guerra mondiale per compensare parzialmente la perdita delle portaerei alla battaglia delle Midway, entrambe le navi di questa classe furono convertite parzialmente in navi appoggio idrovolanti, rimuovendo le torrette dei cannoni di poppa per rimpiazzarle da un hangar sormontato da un ponte di volo. Gli aerei avrebbero dovuto essere lanciati da una catapulta e recuperati dal mare mediante una gru. Era previsto un complemento di 14 bombardieri in picchiata Yokosuka D4Y Suisei, cambiati successivamente in idrovolanti Aichi E16A. Ma, a causa della scarsit\u00e0 di aerei e piloti divenuta cronica nelle ultime fasi del conflitto, nessuna delle due navi fu mai effettivamente equipaggiata con aerei.\nNella conversione tutte le batterie secondarie da 5.5 pollici furono rimosse, i cannoni da 12,7\u00a0cm aumentati a 16 (in 8 installazioni binate) e i cannoni antiaerei da 25mm portati 57. Nel giugno 1944 i cannoni antiaerei da 25mm furono incrementati a 104, e a settembre furono aggiunti 6 lanciarazzi da 12\u00a0cm. In ottobre furono rimosse le catapulte per il lancio degli aerei.\nNavi.\nCi furono due navi di questa classe:\nTutte e due furono gravemente danneggiate nella battaglia del Golfo di Leyte del 25 ottobre 1944. Ritornarono ai cantieri navali di Kure e non presero parte a ulteriori operazioni. Furono attaccate dagli aerei statunitensi in una serie di raid e affondate nei loro ormeggi in acque basse."}
{"id": "1104933", "revid": "1745361", "url": "https://it.wikipedia.org/wiki?curid=1104933", "title": "Mera (cane)", "text": "Mera (greco \u039c\u03b1\u1fd6\u03c1\u03b1, latino \"Maera\") \u00e8 una figura della mitologia greca. Secondo il mito era un cane appartenuto a Icario e Erigone.\nSecondo un'antica leggenda originaria dell'Attica, raccontata dal mitografo Igino, ad Icario Dioniso insegn\u00f2 per primo a fare il vino. Quando Icario lo fece assaggiare ad alcuni pastori, essi si ubriacarono quasi immediatamente. Credendo che Icario li avesse avvelenati, lo uccisero. Il cane Mera corse ululando dalla figlia di Icario, Erigone, le prese le vesti tra i denti e la tir\u00f2 fino al luogo dove giaceva il padre morto. Sia Erigone che il cane si suicidarono accanto al corpo di Icario. \nZeus pose le loro immagini fra le stelle a memoria dell'evento sfortunato. In questa storia, Icario si identifica con la costellazione di Boote, Erigone con quella della vergine e Mera \u00e8 il Cane Minore.\nDioniso, dio del vino e dell\u2019ebbrezza, punisce gli assassini di Icario inducendo allucinazioni a tutte le giovani in et\u00e0 da marito della citt\u00e0 le quali si suicidano per impiccagione, come la buona Erigone.\nGli uomini della citt\u00e0 riescono a placare le ire di Dioniso solo piantando la vite e osservando il culto del dio."}
{"id": "1104936", "revid": "1305772", "url": "https://it.wikipedia.org/wiki?curid=1104936", "title": "Syndicate (videogioco 1993)", "text": "Syndicate \u00e8 un videogioco del tipo strategico in tempo reale di ambientazione fantascientifica, sviluppato da Bullfrog Productions e pubblicato da Electronic Arts nel 1993 per piattaforme Amiga e MS-DOS e successivamente per diversi altri computer e console. Fu uno dei primi giochi a implementare elementi di intelligenza artificiale nei personaggi secondari. Visto il grande successo venne portato su molti altri sistemi negli anni successivi, venendo citato come uno dei migliori giochi di strategia per personal computer.\nFu il primo titolo della serie di Syndicate. Ne fu realizzata un'espansione, \"\", e un seguito, \"Syndicate Wars\". Il videogioco e l'espansione furono ripubblicati assieme nel 1996 con il titolo \"Syndicate Plus\". Nel 2012 venne realizzato un nuovo \"Syndicate\", di ambientazione simile ma di genere differente.\nTrama.\nIl videogioco \u00e8 ambientato in un futuro distopico in stile cyberpunk, in cui diverse corporazioni sono diventate tanto potenti da sostituire i governi nazionali nel controllo dei territori. In questo futuro la tecnologia \u00e8 pervasiva e le stesse persone ricevono degli innesti bionici per incrementare le loro capacit\u00e0. Il giocatore veste i panni del direttore di una di queste corporazioni, in lotta con le altre per il dominio mondiale. Il giocatore impiega i suoi agenti in missioni con vari obiettivi, dall'assassinio di leader rivali all'infiltrazione al controllo della popolazione.\nPer incrementare l'influenza della propria corporazione, i gruppi di agenti utilizzati durante le missioni potranno anche essere trasformati in cyborg ricorrendo a interventi chirurgici pi\u00f9 o meno invasivi.\nModalit\u00e0 di gioco.\nLa visuale \u00e8 isometrica. Il giocatore pu\u00f2 utilizzare fino a quattro agenti per missione e pu\u00f2 investire parte delle risorse in ricerca e sviluppo per migliorare l'armamento o gli innesti a sua disposizione. Le missioni possono riguardare il rapimento di scienziati nemici, l'uccisione di avversari politici, il furto di armi, il condizionamento di persone e altri obiettivi.\nIl videogioco \u00e8 del tipo amorale, nel senso che se il giocatore decide di minimizzare il numero di vittime civili durante le missioni non riceve vantaggi, ma se decide di agire senza scrupoli per completare una missione, causando un alto numero di vittime, non viene penalizzato. Per completare il gioco bisogna terminare le missioni, indipendentemente dal metodo o dal numero delle vittime. Ad esempio, quando l'obiettivo di una missione \u00e8 eliminare un politico di una corporazione avversaria che si trova al centro di una citt\u00e0 molto popolata, il giocatore pu\u00f2 decidere di utilizzare un cecchino uccidendo solo il politico e qualche guardia, oppure pu\u00f2 utilizzare una squadra di quattro elementi pesantemente armati che, facendosi strada nella citt\u00e0 con la mitragliatrice, eliminino l'obiettivo. In quest'ultimo caso il numero di vittime civili sar\u00e0 molto alto, ma ai fini del successo le due soluzioni sono equivalenti.\nDurante il gioco gli agenti potranno interagire con la popolazione e con le strutture (automobili, metropolitane). \"Syndicate\" \u00e8 stato uno dei primi giochi a implementare elementi di intelligenza artificiale nei personaggi secondari. Gli abitanti delle citt\u00e0 usualmente non interagiscono con la squadra, ma se questa impugna le armi, quando gli abitanti entrano nel raggio visivo della squadra fuggono e richiamano gli agenti della sicurezza.\nAccoglienza.\n\"Syndicate\" venne accolto dalla critica e dal pubblico in modo molto positivo, venendo lodato in particolare per la sua elevata giocabilit\u00e0, ma anche per la grafica, gli effetti speciali e la colonna sonora, sebbene sia stato criticato per la sua violenza ma anche per una scarsa IA, la limitata fluidit\u00e0 su PC e la mancanza di multiplayer. All'ECTS di Londra 1994 fu premiato come \"gioco dell'anno\" dai lettori tedeschi.\nInizialmente il gioco venne prodotto per Amiga e MS-DOS, ma visto il successo venne presto portato su molti altri sistemi, in particolare sulle maggiori console dell'epoca e su MacOS. Nel 1993 venne annunciata la versione per console Amiga CD32. Nel 1994 la versione PC venne convertita per Mac: una conversione ritenuta nel complesso ben riuscita, anche se leggermente pi\u00f9 macchinosa come giocabilit\u00e0 a causa del mouse monotasto del Mac; nell'ottobre dello stesso anno venne presentata la conversione per console SNES, che introduceva la possibilit\u00e0 di giocare in due, e annunciate quelle per le console Sega Mega Drive e Atari Jaguar.\nNel 1995 fu distribuita la versione per Mega Drive, con la parte grafica interamente rifatta (\"molto pi\u00f9 tondeggiante e nel complesso pi\u00f9 curata\"), che ricevette sulla rivista italiana \"Consolemania\" una buona valutazione (87/100), in particolare sulla longevit\u00e0 del gioco (90/100), anche se nel complesso la versione per console fu ritenuta meno soddisfacente di quella per PC.\nNel 2006 Electronic Arts port\u00f2 il videogioco su PlayStation Portable con la raccolta EA Replay, presentata negli Stati Uniti il 7 novembre.\nSerie.\nLa Bullfrog Productions realizz\u00f2 un'espansione e un seguito tra il 1993 e il 1996. Nel 2012 la serie riprese con un nuovo seguito, realizzato da Starbreeze Studios e stavolta cambiando genere, essendo uno sparatutto in prima persona."}
{"id": "1104938", "revid": "183581", "url": "https://it.wikipedia.org/wiki?curid=1104938", "title": "Tetrodotossina", "text": ""}
{"id": "1104939", "revid": "1318658", "url": "https://it.wikipedia.org/wiki?curid=1104939", "title": "Chris Eubank", "text": "Biografia.\nNato in Inghilterra, cresce in Giamaica prima di tornare, all'et\u00e0 di 8 anni, a vivere nella sua terra natia, a Peckham. Cresciuto in povert\u00e0, ha un'infanzia difficile, espulso da numerose scuole divenne gi\u00e0 molto giovane dipendente da alcool e marijuana. Secondo alcune fonti sarebbe anche entrato a far parte di una baby-gang, ma Eubank ha smentito la notizia in un'intervista su Kerrang! Radio. A 16 anni suo padre lo mand\u00f2 a vivere nel Bronx di New York con la madre.\nEubank inizia bene nel Bronx, smettendo con l'alcool e la droga, andando in chiesa e a scuola, alla Morris High School (si diploma nel 1986). Nel tempo libero si allena al Jerome Boxing Club, sulla Westchester Avenue, seguendo l'esempio dei suoi due fratelli maggiori.\nDiventa un pugile dilettante e nel 1984 vince il New York Spanish Golden Gloves. L'anno successivo raggiunge le semifinali del New York Daily News Golden Gloves, al Madison Square Garden, diventando famoso in negativo per aver morso la spalla del suo avversario.\nDiventa professionista dopo l'arrivo di una bolletta telefonica che sua madre non era in grado di pagare; esordisce poco pi\u00f9 che diciannovenne al Sands Hotel Casino di Atlantic City contro Tim Brown, un altro esordiente, che batte ai punti in 4 round. Allo stesso modo vince sempre ad Atlantic City i quattro incontri successivi. Nel gennaio 1988 torna in patria e qui inizia a combattere con maggiore frequenza. Nel primo incontro manda al tappeto il suo avversario al primo round. Seguono numerose vittorie, con avversari via via pi\u00f9 importanti.\nNel 1990 sconfigge il quotato brasiliano Reginaldo Dos Santos per ko, al 1\u00ba round, in 20 secondi, guadagnandosi una chance per il mondiale WBO dei medi. Qualche mese dopo diventa campione battendo Nigel Benn per ko alla nona ripresa. Difende la corona contro l'allora imbattuto Dan Sherry, Gary Stretch e Michael Watson.\nAlla fine del 1991 incontra di nuovo Watson, alla White Hart Lane per il mondiale vacante dei supermedi WBO. Eubank vince per ko al 12\u00ba round, Watson rimane 40 giorni in coma, subisce sei interventi chirurgici e rimane sofferente di una parziale paralisi permanente. Gli effetti anche su Eubank furono molto netti: manifest\u00f2 la voglia di limitare al massimo le vittorie per ko e infatti vinse la grande maggioranza degli incontri ai punti; inoltre non combatt\u00e9 pi\u00f9 nei pesi medi.\nA partire dal 1992 difende questo titolo supermedi WBO contro Thulani Malinga, John Jarvis, Ron Essett, Tony Thornton, Juan Carlos Gimenez Ferreyra e Lyndell Holmes, tutti sconfitti ai punti (tranne Jarvis, ko3). Difende anche contro Ray Close, con cui pareggia a Glasgow.\nIl 9 ottobre 1993 ha la possibilit\u00e0 di riunificare i titoli WBO e WBC, ma pareggia all'Old Trafford con Nigel Benn. Difende quindi la cintura WBo battendo Graciano Rocchigiani, ancora R.Close, Mauricio Amaral Costa, Sam Storey, Dan Schommer e Henry Wharton, fino a perderla nel 1995 con Steve Collins.\nDopo due incontri interlocutori vinti per ko1 ottiene la rivincita, ma Collins lo sconfigge ancora ai punti al P\u00e1irc U\u00ed Chaoimh di Cork. Due anni dopo la cintura torna vacante e alla Sheffield Arena Eubanks, poco allenato, affronta Joe Calzaghe, finendo ancora una volta sconfitto ai punti.\nNel 1998 tenta la strada dei mediomassimi, lottando in due incontri con Carl Thompson per la cintura WBO, perdendo in entrambi i casi: ai punti alla Nynex Arena di Manchester e per ko12, prima e unica sconfitta prima del limite della sua carriera, alla Ponds Forge Arena di Sheffield.\nSi ritira quindi con un record di 45 vittorie, 5 sconfitte e due pareggi, con 23 successi prima del limite e 20 incontri consecutivi con una cintura in palio.\nVita privata.\nEubank \u00e8 noto per essere un uomo eccentrico. Oltre che per le sue indiscutibili doti fisiche e atletiche \u00e8 famoso anche per il suo caratteristico ingresso nel ring: saltando la corda pi\u00f9 alta. Guida autoveicoli e motociclette strane e personalizzate, cammina portandosi dietro un bastone. \u00c8 stato il primo britannico a possedere un Hummer.\nNel 1991 e nel 1993 ha vinto il Britain's Best Dressed Man (uomo meglio vestito della Gran Bretagna); nel 1998 e nel 2001 il Gold Tie Pin Award; nel 1993 e nel 1995 il Daily Express Best Dressed Sportsman Award.\nEubank \u00e8 sposato (e divorziato) con quattro figli. Ha partecipato al Celebrity Big Brother di Channel four nel 2001.\nNel 2002 \u00e8 stato il soggetto del documentario di Louis Theroux intitolato \"When Louis met Chris Eubank\". Nel 2003 la televisione ha seguito la sua famiglia per cinque mesi, traendone il programma At Home With The Eubanks, trasmesso sul canale Five. Nel sondaggio del 2003 di Channel Four \u00e8 stato classificato come il 96\u00ba britannico pi\u00f9 odiato.\nIn un sondaggio del gennaio 2006 della rivista BBC Homes and Antiques \u00e8 stato votato come seconda celebrit\u00e0 pi\u00f9 eccentrica del mondo (dopo Bj\u00f6rk). Per un'inchiesta del Readers Digest \u00e8 la terza celebrit\u00e0 pi\u00f9 stupida del Regno Unito.\nIl 9 luglio 2021 il figlio Sebastian, nato nel 1991, pugile professionista vincitore di tre incontri, \u00e8 stato trovato morto in una spiaggia di Dubai a seguito di un probabile annegamento.\nCasi giudiziari.\nNel settembre 2005 \u00e8 stato riconosciuto colpevole di aver preso e guidato un veicolo senza permesso. Ci\u00f2 \u00e8 accaduto a Brighton dove Eubank \u00e8 saltato su un camion che stava consegnando birra e lo ha mosso dalla sua posizione bloccando la strada. Ha avuto 450\u00a3 di multa e sei punti in meno sulla patente.\nHa avuto numerose frizioni con la polizia per manifestazione non autorizzata all'interno della zona intorno al parlamento, in particolare in occasione di mobilitazioni contro la guerra in Iraq.\nNel 2005 ha dichiarato bancarotta, non pagando cos\u00ec 1,3 milioni di \u00a3 in tasse. Questo l'ha portato all'arresto nel 2007.\n\u00c8 stato coinvolto in un incidente stradale in cui una persona \u00e8 deceduta, ma la sua posizione \u00e8 stata immediatamente archiviata dal tribunale.\nAttivismo politico.\nFin dal 2003 ha osteggiato la guerra in Iraq, denunciando il proprio premier Tony Blair come causa del terrorismo. Il 22 febbraio 2007 \u00e8 stato arrestato per avere invaso la zona protetta intorno al Parlamento con il proprio camion; Eubank voleva protestare contro l'invio del Principe Harry in Iraq."}
{"id": "1104940", "revid": "287204", "url": "https://it.wikipedia.org/wiki?curid=1104940", "title": "Peissen", "text": ""}
{"id": "1104941", "revid": "466539", "url": "https://it.wikipedia.org/wiki?curid=1104941", "title": "Johann David Schoepff", "text": "Biografia.\nSegu\u00ec all'Universit\u00e0 di Erlanger gli insegnamenti del naturalista Philipp Ludwig Statius M\u00fcller (1725-1776) e dell'ultimo allievo di Carl von Linn\u00e9, Johann Christian Daniel von Schreber (1739-1810). Ottenne il dottorato in medicina nel 1776. Nel 1777, il margravio di Ansbach, Christian Friedrich Carl Alexander, per liberarsi di un debito dovuto all'Inghilterra, invi\u00f2 un contingente di 1285 uomini per aiutare la corona inglese a reprimere la ribellione americana. Schoepff si aggreg\u00f2 come chirurgo e medico volontario. Queste truppe giunsero nel giugno 1777 a Staten Island per tutta la durata della guerra. Dopo la fine di questa, ottenne il permesso di restare negli Stati Uniti per viaggiare e studiare. Percorse cos\u00ec, spesso a piedi, i territori tra New York e le Florida. Si rec\u00f2 anche nelle Bahamas.\nOpere.\nPubblic\u00f2 nel 1787: \"Materia medica americana potissimum regni vegetabilis\", che \u00e8 il primo studio sulle piante medicinali del Nordamerica. Al suo ritorno in patria, pubblic\u00f2 il resoconto delle sue osservazioni sulla nuova nazione americana, il suo libro, \"Reise\" (1788), ottenne un immediato successo. Si appassion\u00f2 particolarmente per le tartarughe e ne fece giungere un gran numero in Europa, compresi alcuni esemplari viventi. Egli in effetti particolarmente giungere al suo vecchio professore, Schreber che descrive cos\u00ec la \"Rana pipiens\".\nSchoepff inizi\u00f2 a scrivere nel 1792 un importante testo su questi animali. Complet\u00f2 le sue proprie osservazioni con la visita dai musei di storia naturale e delle collezioni private nei Paesi Bassi ed in Prussia. Ma la sua morte improvvisa gli imped\u00ec di finire il suo progetto.\nUna parte di questo libro fu pubblicata simultaneamente in parecchie versioni (latina e tedesca, con tavole in bianco e nero o colorate) tra il 1792 e il 1801. Schreber cur\u00f2 l'uscita postuma di questo lavoro."}
{"id": "1104943", "revid": "50026", "url": "https://it.wikipedia.org/wiki?curid=1104943", "title": "Schoepf", "text": ""}
{"id": "1104945", "revid": "50026", "url": "https://it.wikipedia.org/wiki?curid=1104945", "title": "Sch\u00f6pf", "text": ""}
{"id": "1104946", "revid": "50026", "url": "https://it.wikipedia.org/wiki?curid=1104946", "title": "Schoepff Johann David", "text": ""}
{"id": "1104951", "revid": "50026", "url": "https://it.wikipedia.org/wiki?curid=1104951", "title": "Schoepff", "text": ""}
{"id": "1104961", "revid": "3827", "url": "https://it.wikipedia.org/wiki?curid=1104961", "title": "Allegoria della caverna", "text": ""}
{"id": "1104971", "revid": "533647", "url": "https://it.wikipedia.org/wiki?curid=1104971", "title": "Armoriale delle famiglie italiane (E)", "text": "Questo \u00e8 larmoriale delle famiglie italiane il cui cognome inizia con la lettera E.\nBibliografia.\n(2) - Annuario della nobilt\u00e0 italiana di Goffredo di Crollalanza, Bari, 1898\n(3) - Libro d'oro Collegio Araldico, Roma 2000\n(4) - Enciclopedia Storico-Nobiliare Italiana di V. SPRETI, 1928-1936\n(5) - Armorial de Gelre\n(6) - Cronologia di famiglie nobili di Bologna di Pompeo Scipione DOLFI, Bologna, 1670 versione su web\n(8) - Archivio di Stato di Firenze\n(9) - \n(10) - Blasonario subalpino\n(11) - Il portale del sud\n(12) - Nobiliario di Sicilia di Antonio Mango di Casalgerardo, 1915-1970 versione su web\n(17) - Famiglie nobili di Sicilia\n(18) - Raccolta di armi gentilizie di diverse famiglie di Montefalco di F. DEGLI ABBATI, 1795\n(19) - Wappen portal"}
{"id": "1104977", "revid": "130516", "url": "https://it.wikipedia.org/wiki?curid=1104977", "title": "Nurosauro", "text": ""}
{"id": "1104978", "revid": "3440", "url": "https://it.wikipedia.org/wiki?curid=1104978", "title": "Natura morta con cipolle", "text": "Natura morta con cipolle \u00e8 un dipinto a olio su tela (66x82 cm) realizzato tra il 1896 ed il 1898 dal pittore Paul C\u00e9zanne.\n\u00c8 conservato nel Mus\u00e9e d'Orsay di Parigi.\nCollegamenti esterni.\nMus\u00e9e d'Orsay \u2013 Sito Ufficiale"}
{"id": "1104979", "revid": "339392", "url": "https://it.wikipedia.org/wiki?curid=1104979", "title": "Syndicate Plus", "text": ""}
{"id": "1104980", "revid": "767487", "url": "https://it.wikipedia.org/wiki?curid=1104980", "title": "Donna nuda seduta", "text": "Donna nuda seduta \u00e8 un dipinto del pittore francese Pierre-Auguste Renoir, realizzato intorno al 1876 e conservato al Museo Pu\u0161kin di Mosca.\nDescrizione.\nProtagonista della scena \u00e8 una Anna Charigot, una delle modelle predilette dal Renoir che, successivamente, ne far\u00e0 sua sposa. Qui Anna viene raffigurata nelle vesti di una giovane donna nuda, dal corpo florido e accattivante, colta mentre guarda oltre la spalla dell'osservatore, che alletta con una posa provocante e inequivocabile. La donna, seduta su una sedia, troneggia al centro di una stanza priva di luce ma vivacizzata dal colore chiaro delle varie stoffe disordinatamente ammucchiate qui e l\u00ec. La struttura compositiva dell'opera \u00e8 descritta da una piramide che culmina nel volto della donna, che per il suo pallore acquisisce l'aspetto fragilissimo della porcellana.\n\u00c8 possibile rintracciare e analizzare le fonti figurative utilizzate dal maestro francese. Inequivocabili, infatti, sono i riferimenti alle opere di Boucher e Fragonard, autori di donne nude il cui atteggiamento seducente ricorda molto quello assunto dalla \"Donna nuda seduta\". Renoir, inoltre, si mostra assai sensibile anche all'influenza di Ingres e Delacroix, dai quali prese ispirazione per la curvatura della schiena di Anna. La preziosit\u00e0 pittorica che caratterizza i precedenti modelli iconografici tuttavia non compare nell'opera di Renoir, la quale risente anche della pittura grassa di Courbet, soprattutto nella consistenza materica delle stoffe, dove i colori grigi o comunque bianco sporco sono depositati sulla tela con l'ausilio della spatola."}
{"id": "1104982", "revid": "33689", "url": "https://it.wikipedia.org/wiki?curid=1104982", "title": "Wally (Monkey Island)", "text": ""}
{"id": "1104983", "revid": "466539", "url": "https://it.wikipedia.org/wiki?curid=1104983", "title": "La Fornarina", "text": "La Fornarina \u00e8 un dipinto a olio su tavola (87x63 cm) di Raffaello Sanzio, databile al 1520 circa e conservato nella Galleria Nazionale d'Arte Antica di Palazzo Barberini a Roma. \u00c8 firmato sul bracciale della donna: .\nStoria.\nIl dipinto, forse modificato da Giulio Romano, fu conservato da Raffaello nel proprio studio fino alla morte, giunta poco dopo il completamento dell'opera.\nMenzionato per la prima volta nella collezione di Caterina Nobili Sforza di Santa Fiora in una lettera del vice cancelliere Corasduz all'imperatore Rodolfo II del 1595, viene descritto come \"una donna nuda ritratta dal vivo, mezza figura di Raffaele\". Alla morte della contessa, nel 1605, raggiunge la collezione del genero Giovanni Buoncompagni, duca di Sora, dove \u00e8 notato da Fabio Chigi che la definisce \"non admodum speciosa\". Fu acquistato poi dai Barberini ed \u00e8 citato nei loro inventari a partire dal 1642. Negli anni sessanta-settanta del Novecento venne trasferito per alcuni anni alla Galleria Borghese.\nL'identit\u00e0 della modella \u00e8 controversa. Prevale tuttora l'identificazione con Margherita Luti, figlia di un fornaio di Trastevere in contrada Santa Dorotea, che sarebbe stata in quel periodo la donna amata da Raffaello e passata quindi alla storia col nome di \"Fornarina\". \u00c8 bene notare, tuttavia, che \nInoltre a inizio Ottocento quattro diversi ritratti erano noti come \"Fornarina\": questo di Raffaello, la cosiddetta \"Fornarina della Tribuna degli Uffizi\" (oggi attribuita a Sebastiano del Piombo), la \"Dorotea\" dello stesso Sebastiano e una copia di quest'ultima sita in Verona.\nNon \u00e8 sicuramente documentabile, ma somiglianze nei lineamenti del volto (fisiognomica) hanno accreditato l'ipotesi che Raffaello abbia usato la stessa modella in varie opere, come il \"Trionfo di Galatea\", \"La Velata\" o la \"Madonna Sistina\". La critica rimane oggi divisa, specie nel raffronto con \"La Velata\" e la \"Madonna Sistina\". Ad esempio l'Acidini Luchinat parla in proposito di \"gentile leggenda\", affermando che \"L'immagine si collega in realt\u00e0 a una serie di bellezze muliebri ideali, raffigurate da Raffaello nell'arco della sua attivit\u00e0 artistica\". Tom Henry e Paul Joannides ritengono che i due quadri - \"La Velata\" e \"La Fornarina\" - non possano essere dello stesso artista, foss'anche in momenti distinti del suo sviluppo stilistico. \nOccorre, tuttavia, distinguere le due tesi: la prima, concerne la diversa identit\u00e0 del modello della \"Velata\" e della \"Fornarina\"; la seconda, concerne la diversa identit\u00e0 del pittore, Raffaello per la \"Velata\" e Giulio Romano per la \"Fornarina\".\nSulle orme di Giovanni Morelli e, pi\u00f9 tardi, di Konrad Oberhuber, la prima tesi sembra vincere l'adesione anche di chi propende per l'autografia della Fornarina. Sulla seconda tesi, invece, il dibattito rimane ancora molto aperto. Infatti, l'attribuzione del dipinto a Raffaello \u00e8 oggetto di discussione sin dal 1799. Sembra prevalere sin qui l'ipotesi che si tratti di un lavoro a pi\u00f9 mani secondo la prassi della bottega romana di Raffaello. In proposito, la critica \u00e8 divisa sulla presenza di un intervento di Giulio Romano: alcuni critici enfatizzano il ruolo dell'allievo di Raffaello, mentre altri lo considerano marginale.\nUn accurato studio di Giuliano Pisani ha mostrato come il termine \u201cFornarina\u201d (usato nel 1772 dall\u2019incisore Domenico Cunego) rimandi a una tradizione linguistica consolidata, attestata gi\u00e0 in Anacreonte (VI a.C.) e in numerosi documenti letterari di et\u00e0 antica, medievale, rinascimentale e moderna, in cui \u201cforno\u201d e derivati (\u201cfornaio\u201d, \u201cfornaia\u201d, \u201cinfornare\u201d, ecc.) indicano metaforicamente l\u2019organo sessuale femminile e le pratiche connesse all'accoppiamento. La domanda corretta che ci si deve porre, secondo lo studioso, non \u00e8 \u201cchi sia\u201d la Fornarina (domanda alla quale dovremmo rispondere semplicemente che \u00e8 una modella, e non la figlia di un fornaio - in tal senso tutta la ricostruzione che porta a Margherita Luti \u00e8 pura leggenda), ma quale sia il soggetto del dipinto, che cosa rappresenti. Pisani, attraverso opportuni confronti (in particolare con Tiziano, \"Amor sacro e amor profano\", ipotizza che Raffaello, sulla scorta di Marsilio Ficino e di Pietro Bembo, ritragga nella Fornarina la Venere celeste, l\u2019amore che eleva gli spiriti alla ricerca della verit\u00e0 attraverso l\u2019idea sublimata della bellezza, e che si distingue dall\u2019altra Venere, quella terrestre, forza generatrice della natura, che guarda alla bellezza terrena e ha come fine la procreazione. Alla Fornarina corrisponderebbe in tal senso la Velata, identificata come Venere terrestre, sposa e madre.\nDescrizione.\nIl ritratto, di discinta seminudit\u00e0, doveva essere destinato a una collocazione privata, lontana da sguardi indiscreti. La donna \u00e8 infatti ritratta a seno scoperto, coperta appena da un velo che regge al petto con la mano destra e da un manto rosso che copre le gambe. Ritratta di tre quarti verso sinistra, la donna guarda a destra, oltre lo spettatore, e il bracciale con la firma dell'artista che porta sul braccio sembra un suggello d'amore.\nIn testa porta un turbante fatto di una seta dorata a righe verdi e azzurre annodata tra i capelli, con una spilla composta di due pietre incastonate con perla pendente, non insolito nella moda dell'epoca. Il gioiello \u00e8 gi\u00e0 documentato nell'opera di Raffaello nel \"Ritratto di Maddalena Strozzi\" (1506 ca) e ne \"La Velata\" (1512-1518 ca). Il turbante si ritrova nella Sacra Famiglia di Francesco I (1518).\nLo sfondo \u00e8 costituito da un folto cespuglio di mirto, pianta dedicata a Venere.\nL'effigie \u00e8 di fresca immediatezza, con una sensualit\u00e0 dolce e rotonda, amplificata dalla luce diretta e fredda che proviene da sinistra, inondandola, e risaltata dallo sfondo scuro.\nAnalisi stilistica.\nIl dipinto, come hanno testimoniato gli esami radiografici, fu realizzato in due riprese: in un primo momento sullo sfondo, al posto del cespuglio di mirto sacro a Venere, appariva un paesaggio di ispirazione leonardesca. Pare infatti che il dipinto si rifacesse al modello perduto della \"Monna Vanna\" del pittore di Vinci. La posa della mano destra sul seno richiama il gesto della \"Velata\", tuttavia il disegno dell'orecchio differisce da quest'ultima mentre \u00e8 piuttosto simile a quello della \"Maddalena\" che compare nella Estasi di Santa Cecilia (1515-1516 ca). Il diverso disegno dell'orecchio, messo in luce da Cecil Gould, pende a favore di chi refuta la tesi dell'identit\u00e0 tra il modello della \"Velata\" e quello della \"Fornarina\". Il dibattito sull'autografia raffaellesca della Fornarina si incentra invece sulla disparit\u00e0 stilistica che si riscontra a prima vista tra il trattamento pittorico del capo della donna e quello del resto del suo corpo.\nRetaggio.\nL'intrigante personaggio ha ispirato numerosi autori anche nel campo letterario e teatrale.\nL'opera musicale contemporanea \"Raffaello e la leggenda della Fornarina\" scritta e composta da Giancarlo Acquisti \u00e8 andata in scena nel 2011 con orchestra dal vivo al Teatro Argentina di Roma per la regia e le coreografie di Marcello Sindici; nel 2012 \u00e8 stata eseguita in versione concerto ai Musei Capitolini in Campidoglio, e a maggio 2014, per due settimane, al Salone Margherita di Roma con un cast composto da Brunella Platania nel ruolo di Fornarina, Enrico D'Amore nel ruolo di Raffaello, e Mino Caprio nel ruolo del giornalista scrittore Shoping.\nNel 2017 Giovanni Montanaro si ispir\u00f2 nel suo romanzo \"Guardami negli occhi\" edito da Feltrinelli allo storia tra l'artista e Margherita Luti, detta Ghita. Nel 2020, in occasione del quinto anniversario dalla morte dell'artista \u00e8 uscito il romanzo di Pierluigi Panza \"Un amore di Raffaello\" dedicato alla storia della Fornarina e alla Roma di Leone X."}
{"id": "1104984", "revid": "827882", "url": "https://it.wikipedia.org/wiki?curid=1104984", "title": "Pio Stefanini", "text": "Biografia.\nDal 1984 al 1996 suona in vari gruppi emergenti della scena fiorentina, arrivando secondo al \"Rockcontest\" 1989 con i Brain Damage e vince \"Emergenza Rock\" 1994 con i Tetti Toscani.\nDal 1997 inizia a collaborare con Irene Grandi e Telonio (pseudonimo di Lorenzo Ternelli) e da queste collaborazioni nascono i \"VRoooM\", composti da lui stesso con Francesco Sighieri e Stefano Luchi.\nNel 2000 vengono notati da Caterina Caselli e firmano un contratto con la Sugar. Nel 2001 esce il loro primo singolo \"Baby Pupa\".\nNel frattempo la collaborazione artistica con Irene continua, scrivono per lei singoli di successo come \"8 e mezzo\", \"Tutta diversa\", e nel 2001 scrivono e co-producono \"Per fare l'amore\".\nNel 1998 conosce Marco Salom, noto produttore di videoclip di Milano, con il quale nasce una collaborazione artistica che lo porta a scrivere e produrre molti dischi, alcuni dei quali partecipano anche a colonne sonore di film come \"Ricordati di me\" di Gabriele Muccino e \"L'uomo perfetto\" di Luca Lucini.\nPer ultima producono Leyani, cantante-modella cubana che nel 2004 con \"Vida vera\" partecipa al Festivalbar.\nDal 2001 produce il duo musicale \"Flamingo\", che nel 2003 stampa per la Carosello Records il singolo \"Tanz Bambolina\" (cover di Alberto Camerini) e nel 2005 raggiungono la finale di Musicultura partecipando alla Compilation della manifestazione con il brano \"Il ricordo\".\nNello stesso periodo produce il video del brano con la collaborazione del regista Matteo De Nicol\u00f2 che viene candidato al premio videoclip dell'anno e come miglior video nell'ambito del Meeting Etichette Indipendenti di Faenza.\nNel 2002 produce quello che per un'estate \u00e8 stato una sorta di tormentone nell'underground fiorentino, e cio\u00e8 Bruno con il brano \"Gli animali\", gettonata su Controradio e distribuita da Audioglobe.\nNel 2003, insieme ai VRoooM e con la supervisione di Dado Parisini, coscrive e coproduce il brano interpretato dal cabarettista Sergio Sgrilli intitolato \"Canto\", che diventer\u00e0 per due anni la sigla del programma comico \"Zelig\" (... lo faccio a zelig...).\nNello stesso anno, insieme a Lisa Kant, Andrea Fumagalli e Stefano Luchi (nel frattempo diventato batterista degli Articolo 31), crea il progetto elettronico teatrale LASP con il quale faranno alcuni concerti.\nSempre nel 2003 remixa il brano \"Relax\", col quale la cantante italo-francese Yu Yu partecipa al Festivalbar e ad Un disco per l'estate. L'anno seguente con Francesco Sighieri scrive e produce per Yu Yu il singolo \"Bonne Vacances\".\nSempre nel 2003 con i VRoooM inizia a collaborare con Paolo Vallesi, per il quale produce \"Non mi tradire\", \"Felici di essere\", \"Disegno libero\".\nNel 2005 i VRoooM producono il singolo \"La fionda\", e nell'estate dello stesso anno, insieme a Michele Vitulli al basso (gi\u00e0 Articolo 31), formano il gruppo che accompagna l'artista fiorentino in tour.\nCon l'amico Sighieri nel 2004 produce il brano \"Quello che c'\u00e8\" per Gianni Ulivieri (Carosello), e nel 2005 per Dolcenera \"Passo dopo passo\", scelto come singolo anche per l'uscita europea.\nNel 2006 co-scrive con il collettivo Vrooom il brano \"Quanti anni ho\" di J-Ax.\nNello stesso anno riprende la collaborazione come autore e arrangiatore con Irene Grandi e produce per la cantante fiorentina il nuovo singolo \"Bruci la citt\u00e0\" e \"Tre stelle\". Inoltre produce il video del singolo, girato per \u00be nell'universo virtuale di Second life, con la collaborazione del regista Matteo De Nicol\u00f2 e Andrea Benassi.\nNel 2008 produce per Irene Grandi Canzoni per Natale.\nNel 2009 scrive per Noemi il brano \"L'addio (il giorno pi\u00f9 grande)\" contenuto sia nell'album \"Sulla mia pelle\" che nella riedizione \"Sulla mia pelle (Deluxe Edidion)\", entrambi prodotti da Diego Calvetti.\nSempre nel 2009 produce il primo disco di \"Canemorto\", vincitore del premio De Andre' 2008, per Music Valley Records e produce inoltre il primo singolo dei Luana Biz , gruppo reduce dal talent show X-Factor , dal titolo \"La House\"\nNel 2010 co-produce e co-scrive il disco di Irene Grandi \"Alle Porte del Sogno\" di cui fa parte il singolo \"La Cometa di Halley\" che partecipa a Sanremo 2010.\nA settembre 2010 produce per Irene Grandi \"Figli delle stelle\", un Ep che fa da colonna sonora all'omonimo film di Luca Pellegrini.\nNel 2011 produce un brano per Patty Pravo per i 150 anni dell'unit\u00e0 d'italia che suona a Sanremo, si tratta della cover di \"Mille lire al mese\".\nNel 2011 produce il Primo Cd di inediti di Matteo Becucci, vincitore di Xfactor, per Sonymusic con il quale co-scrive alcuni brani.\nSempre nel 2011 collabora con Dado Parisini per gli arrangiamenti del primo Cd di Annalisa, dal titolo Nali, seconda classificata nella trasmissione televisiva \"Amici\".\nNel giugno 2011 termina anche la produzione del primo CD del cantastorie Mugellano Francesco Fuligni \"Terra di Passaggio\".\nSempre nel 2011 produce l'album di Monnalisa \"Discoluna\" e il singolo \"Allo stadio\", sigla del programma Tv \"Quelli che aspettano\" su Rai 2, l'album del poeta Alfredo Vestrini \"A proposito del sangue e del grano\" e co-scrive con Irene Grandi e Jeppe Catalano una canzone per lo Zecchino d'Oro, \"Ciao foresta\".\nNel 2012 in collaborazione con Dado Parisini produce e arrangia alcuni brani dell'album di Annalisa \"Mentre tutto cambia\" e il singolo di Jessica Mazzoli \"Megalomane\".\nNel 2013 produce due tracce dei Dirotta su Cuba, \"Parole\" e \"Essere o non essere\", e inizia la collaborazione con Blebla, rapper noto per il brano \"Prato\".\nSempre nel 2013 produce il primo album del cantautore e regista Cosimo Messeri, \"Capitan Confusione\", e partecipa alla preproduzione dell'album di Gianni Morandi \"Bisogna vivere\".\nPietro Stefanini realizza la maggior parte delle sue produzioni nel suo studio nelle colline di Borgo San Lorenzo.\nInizia a collaborare nel 2017 con il giovane cantautore Zic."}
{"id": "1104986", "revid": "15756", "url": "https://it.wikipedia.org/wiki?curid=1104986", "title": "Sharmell Sullivan", "text": "Biografia.\nSharmell \u00e8 stata la miglior diplomata del suo liceo e si \u00e8 laureata all'universit\u00e0 Spelman College di Atlanta, in Georgia.\nNel 1991, all'et\u00e0 di 20 anni, vince il concorso \"Miss Black America\", a cui era giunta come Miss Black Indiana.\nDopo la vittoria Sharmell inizi\u00f2 la carriera di ballerina, facendo tour con alcuni artisti hip-hop e band R&amp;B, compresa una parentesi di tre anni e mezzo con James Brown.\nCarriera.\nWorld Championship Wrestling (1998\u20132001).\nSharmell arriv\u00f2 nella World Championship Wrestling nel 1999, come Nitro Girl con il nome di Storm. Quando le Nitro Girls cominciarono ad essere molto impiegate nelle storyline, Sharmell divenne valletta di The Artist sotto il nome di Paisley. Fece il suo debutto in un match singolo il 26 aprile 2000, battendo Tammy Lynn Sytch in una puntata di Thunder.\nQuando The Artist venne svincolata dalla WCW, lei divenne valletta di Kwee Wee. Si alle\u00f2 inoltre con un'altra Nitro Girl, Tygress, e con questa lott\u00f2 spesso contro Major Gunns.\nDurante gli anni della sua permanenza nella WCW, Paisley fece parte del gruppo pop \"Diversity 5\" assieme ad altre quattro Nitro Girl (Fyre, Spice, Chae e Tygress). Quando nel 2001 pass\u00f2 alla WWF, il suo posto fu preso dalla Nitro Girl Chiquita Anderson.\nOhio Valley Wrestling (2001\u20132002).\nPoco prima dell'acquisto della WCW da parte della World Wrestling Federation, lasci\u00f2 la WCW e firm\u00f2 un contratto di sviluppo con la WWF. Venne trasferita alla Ohio Valley Wrestling, federazione satellite della WWF, per migliorare sia dal punto di vista fisico che di \"entertainment\", in vista di un suo lancio come wrestler. Fece da valletta ai Suicide Blondes, utilizzando il ring name di \"Sister Sharmell\" ed indossando una lunga parrucca bionda. Nel frattempo fece sporadiche apparizioni a SmackDown! come intervistatrice nel backstage, usando il suo vero nome. Le sue apparizioni subirono una brusca frenata per un infortunio al ginocchio che la tenne lontana dal ring per molto tempo e che le fece abbandonare definitivamente l'idea di lottare.\nWorld Wrestling Entertainment (2005\u20132007).\nPass\u00f2 in pianta stabile nel main roster della World Wrestling Entertainment nel 2005 come valletta del marito Booker T. Insieme presero parte ad un feud contro Kurt Angle, che prevedeva che il campione olimpico la molestasse sessualmente. Alla fine divenne heel, iniziando ad intervenire nei match di Booker senza che lui apparentemente se accorgesse. Con gli interventi irregolari di Sharmell, Booker riusc\u00ec a strappare il WWE United States Championship a Chris Benoit. Ci\u00f2 port\u00f2 al turn heel di Booker T, che confess\u00f2 di essere sempre stato a conoscenza degli interventi di Sharmell.\nBooker T e Sharmell iniziarono un feud con The Boogeyman il quale, durante un match a Wrestlemania 22, baci\u00f2 Sharmell mentre aveva la bocca piena di vermi.\nDopo la vittoria di Booker T di King of the Ring 2006, i due cambiarono nome in \"King Booker\" e \"Queen Sharmell\", ricorrendo ad una gimmick che prevede atteggiamenti pomposi e l'utilizzo di un accento inglese.\nIl 6 aprile 2007, in una puntata di Smackdown!, Sharmell accus\u00f2 il marito di essere un fallimento per non essere riuscito a battere Matt Hardy e dicendogli di non aver pi\u00f9 attenzioni nell'onorarla. Quella stessa notte e per fare colpo su Sharmell, Booker T attacc\u00f2 il World Heavyweight Champion The Undertaker che a sua volta reag\u00ec sbattendolo con una Tombstone Piledriver sul tavolo dei commentatori e provocandogli un serio infortunio al collo che lo tenne lontano dal ring per diversi mesi.\nSharmell fu trasferita assieme a King Booker dal roster di SmackDown! a quello di Raw in seguito alla draft lottery svoltasi l'11 giugno 2007 durante una puntata di RAW.\nIl 16 ottobre 2007, la WWE annunci\u00f2 sul suo sito la fine della collaborazione con Sharmell e King Booker.\nTotal Nonstop Action (2007\u20132009).\nIl suo esordio in TNA avviene durante il Genesis per l'assegnazione del TNA World Heavyweight Championship dell'11 novembre 2007 e, in quest'occasione, la nuova gimmick assegnatale prevede che attacchi Karen Angle la quale, in precedenza, aveva sostenuto che in TNA il ruolo di \"Regina\" spettasse soltanto a lei.\nIl 6 gennaio 2008, durante il Final Resolution, Sharmell e Booker T combattono insieme contro il tag team formato da Robert Roode e Ms. Brooks e dove, dopo aver schienato quest'ultima con un roll-up, vincono il match. Dopo l'assegnazione della vittoria, il kayfabe della puntata prevede che lei torni sul ring per difendere Ms. Brooks dalle minacce di Roode (il quale la stava incolpando della sconfitta) e rimediare un pugno sul viso che, rompendole la mandibola, costringe Sharmell a restare lontana dal ring per lungo tempo. Far\u00e0 il suo ritorno durante il TNA Destination X dello stesso anno per frustare (assieme a Booker T) proprio Robert Roode e la sua nuova valletta Ms. Payton Banks e poi vincere ancora, e contro gli stessi avversari, anche durante il Lockdown del 13 aprile.\nSharmell rimane ancora inattiva per qualche tempo prima di ritornare in pubblico durante il Victory Road ed aiutare Booker T non subire un conteggio da schienamento inflittogli da Samoa Joe e permettergli in seguito di vincere il titolo di TNA World Heavyweight Championship.\nNell'Ottobre 2008, quando Booker T entra a far parte della Main Event Mafia, lei rimane al suo fianco e diventa una delle vallette del gruppo.\nNell'edizione di \"iMPACT!\" del 20 novembre viene sfidata da ODB e, durante il Final Resolution, insieme ai due membri femminili di The Beautiful People (Velvet Sky e Angelina Love), vince il match contro il tag team avversario (Taylor Wilde, Roxxi e la stessa ODB).\nNella puntata di \"iMPACT!\" del 28 maggio del 2009 e dopo numerosi battibecchi gi\u00e0 avvenuti in precedenza, Sharmell, giunta all'ennesima lite con un'altra valletta della MEM (Jenna Morasca), decide di sfidare quest'ultima in un match al Victory Road dove perde, venendo schienata, anche a causa dell'intervento in suo sfavore di Awesome Kong.\nNell'estate del 2009, Sharmell incontra ancora Awesome Kong (in tag team con Raisha Saeed) in una delle eliminatorie del TNA Knockout Tag Title e perde, insieme a Traci Brooks.\nSharmell fa la sua ultima apparizione nel wrestling nel corso del Bound for Glory avvenuto nell'Ottobre del 2009.\nVita privata.\nSharmell incontr\u00f2 Booker T nel periodo in cui entrambi lavoravano presso la WCW e dopo aver condiviso diversi anni di lavoro e vita privata, nel Maggio del 2005 si sono realmente sposati. La loro famiglia \u00e8 composta da Brandon (figlio di Booker T e del suo precedente matrimonio) e da due gemelli (un maschio ed una femmina) nati il 5 agosto 2010."}
{"id": "1104989", "revid": "125735772", "url": "https://it.wikipedia.org/wiki?curid=1104989", "title": "Ritorno del figliol prodigo (Rembrandt)", "text": "Il Ritorno del figlio prodigo \u00e8 un dipinto a olio su tela (262x206 cm) di Rembrandt, databile al 1668 e conservato nel Museo dell'Ermitage di San Pietroburgo.\nDescrizione e stile.\nIl quadro si ispira alla parabola del figlio prodigo contenuta nella Bibbia, Nuovo Testamento. La parabola dell'evangelista Luca (15, 11-32), rappresentata in questo quadro, viene anche ricordata come \"Parabola del Padre misericordioso\".\nLa scena raffigura la conclusione della vicenda, ovvero il perdono del padre nei confronti del figlio pentito della propria condotta. Il giovane, vestito di stracci logori, \u00e8 in ginocchio dinnanzi al padre, di cui ha sperperato le sostanze. L'anziano lo accoglie con un gesto amorevole e quasi protettivo. Sulla destra, osserva la scena un personaggio identificato col figlio maggiore, mentre sullo sfondo si distinguono due figure non ben identificate.\nLa testa del figlio \u00e8 pelata, come quella di un feto. La simbologia riporta al significato che il perdono del Padre rinnova il figlio fino a renderlo scevro da colpa alcuna come colui che non essendo ancora nato non pu\u00f2 averne commesse.\nLa luce scivola dai personaggi secondari per soffermarsi sulla scena principale e catturare cos\u00ec l'attenzione dell'osservatore, che si trova con gli occhi alla stessa altezza del figlio pentito, come se il pittore volesse suggerire un'identificazione tra finzione e realt\u00e0.\nTuttavia, il particolare forse pi\u00f9 importante di questo quadro, sono le mani del Padre misericordioso; se le si osservano attentamente possiamo notare che non sono uguali, ma sono una maschile ed una femminile. In questa rappresentazione non sono presenti donne poich\u00e9 il \"Padre misericordioso\" che \u00e8 il Dio che accoglie tutti, specialmente i peccatori redenti, non \u00e8 solo il \"nostro\" Padre ma \u00e8 anche la \"nostra\" Madre, Lui \u00e8 il tutto. \nAltro particolare notevole sono gli occhi del Padre, occhi di cieco; il Padre, Dio che ama l'uomo, ha consumato gli occhi nel guardare l'orizzonte in attesa del ritorno del figlio.\nIl Dio misericordioso, immaginato da Luca e mirabilmente rappresentato in questo capolavoro di Rembrandt, rappresenta un salto impressionante nella modernit\u00e0; la loro visione mistica contempla un Dio che perdona chi ha il coraggio di chiedere perdono invitando ad una visione pi\u00f9 umana di religione. Al figlio maggiore, infatti, non basta aver \"servito\" il Padre, se non si rende conto di essere veramente \"fratello\" del peccatore (lo chiama \"questo tuo figlio\" nel dialogo col Padre) e se non riesce a cogliere la conversione ed il perdono per quello che \u00e8: un'occasione di festa per il ritorno alla vera vita."}
{"id": "1104991", "revid": "367445", "url": "https://it.wikipedia.org/wiki?curid=1104991", "title": "Nachzehrer", "text": "Il Nachzehrer \u00e8 una figura mitologica, in alcuni casi simile al vampiro.\nDerivazione.\nIl termine Nachzehrer (italiano tradotto come \"Masticatore di sudario\" o pi\u00f9 letteralmente \"Divoratore della Notte\"), deriva con molta probabilit\u00e0 dalle parole tedesche \"Nacht\" (notte) e \"Zehrer\" (divoratore). \n&lt;br&gt;&lt;br&gt;Pi\u00f9 propriamente il termine Nachzehrer deriva da \"Nach\" (dopo) \"Zehren\" (consumare, logorare, distruggere; angosciare).\nDescrizione.\nPoich\u00e9 la figura del Nachzehrer \u00e8 stata pi\u00f9 volte stravolta nel corso dei secoli, e nonostante le diverse varianti di questo essere, vi sono due principali filoni di credenza folkloristica.\nLa raffigurazione pi\u00f9 presente e raccontata sarebbe quella di origine bavarese, che vedrebbe il Nachzehrer come una sorta di vampiro. Secondo questa tradizione si tratterebbe di un uomo annegato, oppure un bambino che alla nascita sarebbe rimasto con tutto il sacco amniotico, o in altre zone sempre della Germania, un neonato strangolato dal cordone ombelicale.\nLa seconda raffigurazione del Nachzehrer proverrebbe dalla Polonia, pi\u00f9 precisamente dalla regione della Casciubia.\nQui il Nachzerher \u00e8 visto come un vero e proprio vampiro, al quale per\u00f2 non \u00e8 stata data la possibilit\u00e0 di completare l'abbraccio, ovvero la trasformazione definitiva da umano a vampiro.\nSebbene non sia mai spiegato quali siano le cause di questo impedimento, il Nachzehrer sarebbe una sorta di mezzo vampiro putrefatto che vive in uno stato di torpore perenne all'interno della sua tomba, non vigile e non capace di intendere cosa sta succedendo. Proprio per questo si limiterebbe a masticare il proprio sudario, come fosse una sorta di bambino.\nNonostante le due varianti si intreccino in pi\u00f9 punti, e sebbene la raffigurazione del Nachzerher sia poco chiara, le sue particolarit\u00e0 e abitudini sono invece unanimemente narrate da entrambe le differenti leggende.\nCome altre creature leggendarie, masticherebbe, come detto prima, il suo sudario, i suoi vestiti ed anche parti del suo corpo come le mani e le labbra. \nAnche se apparentemente innocuo, la leggenda vuole che il Nachzehrer rimanga in vita succhiando energia vitale agli esseri viventi che si trovano nelle vicinanze della sua tomba, o mangiando i cadaveri, e che una volta accumulata abbastanza vitalit\u00e0, il Nachzehrer riprenderebbe una vita vera e propria emettendo degli urli disumani come avvertimento per chiunque voglia disturbarlo.\nSi direbbe che dal momento che il suo corpo \u00e8 portatore di peste, il suo sudario avrebbe delle particolarit\u00e0 mediche che invece potrebbero guarire le pi\u00f9 letali malattie.\nQuesto secondo la leggenda ha dato vita alla caccia al sudario da parte di molti tombaroli che di notte profanavano quelle tombe in cerca di questi sudari.\nUna volta rubato il sudario, il Nachzehrer uscirebbe dal proprio torpore per dare una caccia serrata ai responsabili del furto.\nSe il Nachzehrer trovasse i responsabili li colpirebbe con una peste che li ucciderebbe poco alla volta, se cos\u00ec non fosse sarebbe costretto a vagare per sempre alla ricerca del sudario.\nIl solo modo per fermarlo sarebbe quello di bloccare le sue mascelle con dei sassi o delle monete nella bocca, mentre per ucciderlo bisogna tagliarne la testa con una scure per poi bollirla nell'aceto. Nel Lazzaretto Nuovo, l'antico cimitero di Venezia, \u00e8 stato rinvenuto il cranio di una donna con un mattone incastrato in bocca, una presunta Nachzehrer risalente alla peste del 1576. \nDi questo ritrovamento se ne parla nel romanzo \"Il vampiro di Venezia\" di Giada Trebeschi pubblicato nel 2017.\nConseguenze sociologiche.\nQuesto mito ha attirato l'attenzione di un certo numero di studiosi. Uno dei primi fu Philip Rohr, teologo, che nel 1679 nel trattato \"De masticatione mortuorum\" suggeriva che dietro questa immonda attivit\u00e0 si nascondesse l'attivit\u00e0 blasfema di un demone, Azazel per la precisione. Successivamente fu Michael Ranfitus, nel 1725, ad occuparsi dell'argomento. Egli propone due teorie: prima una spiegazione razionale, suggerendo che i rumori tra le tombe e la diffusione della peste fossero da ascriversi alla febbrile attivit\u00e0 dei ratti; quindi dava una supposizione un po' pi\u00f9 soprannaturale. Egli, infatti, suggeriva l'esistenza di un\"'anima vegetativa\", che aleggiava ancora intorno al morto, causando la crescita dei peli e delle unghie ed a volte era in grado di danneggiare i vivi.\nUna possibile spiegazione del fenomeno dei Nachzehrer \u00e8 che i gas prodotti dalla putrefazione, uscendo dalla bocca, inumidissero il sudario, dando l'impressione che fosse stato masticato."}
{"id": "1104994", "revid": "787545", "url": "https://it.wikipedia.org/wiki?curid=1104994", "title": "Peccato originale (Rubens)", "text": "Il Peccato originale \u00e8 un dipinto a olio su tavola (74x114 cm) realizzato nel 1617 circa dal pittore Pieter Paul Rubens.\n\u00c8 conservato nel Mauritshuis dell'Aia."}
{"id": "1104995", "revid": "1305772", "url": "https://it.wikipedia.org/wiki?curid=1104995", "title": "Contadina seduta in un prato", "text": "Contadina seduta in un prato (Paysanne assise dans l'herbe) \u00e8 un dipinto a olio su tela (38,1 x 46,2\u00a0cm) realizzato nel 1883 dal pittore Georges-Pierre Seurat.\n\u00c8 conservato nel Solomon R. Guggenheim Museum di New York.\nIl soggetto \u00e8 una contadina vestita di blu, seduta a capo chino in mezzo ad un prato con il sole alle spalle. Il forte contrasto cromatico tra i toni scuri del soggetto e quelli chiari e solari del prato, che tendono al giallo, fanno risaltare la figura assorta.\nCollegamenti esterni.\nSolomon R. Guggenheim Museum "}
{"id": "1104999", "revid": "2076859", "url": "https://it.wikipedia.org/wiki?curid=1104999", "title": "Ragazza distesa", "text": "Ragazza distesa o Odalisca bionda (in francese \"Jeune fille allong\u00e9e\", \"Jeune fille couch\u00e9e\" o \"L'Odalisque blonde\") \u00e8 un soggetto dipinto pi\u00f9 volte tra il 1751 e il 1752 dal pittore francese Fran\u00e7ois Boucher. Una tela - risalente al 1751 - \u00e8 conservata al Wallraf-Richartz Museum di Colonia; una seconda tela, del 1752, \u00e8 invece conservata nella Alte Pinakothek di Monaco di Baviera. Di questa tela esistono numerose copie, tutte di mano di Boucher.\nLe tele appartengono al genere delle odalische e della scena galante.\nRappresentazione.\nIl dipinto della \"Ragazza distesa\" \u00e8 stato pi\u00f9 volte considerato il nudo pi\u00f9 maliziosamente erotico di tutta la pittura rococ\u00f2 francese. La tela raffigura una ragazza nuda sdraiata su un divano in una stanza fastosamente arredata.\nLa ragazza \u00e8 rappresentata riversa sul ventre con il busto leggermente rialzato, appoggiata sul reclivio sinistro del sof\u00e0. Il forte erotismo del quadro \u00e8 senz'altro sottolineato dalla postura della ragazza. Le gambe sono divaricate, essendo messe in evidenza le sue curve femminili; il volto \u00e8 raffigurato in un'espressione rapita, come se stesse osservando una scena che attira completamente la sua attenzione. Il suo sguardo rapito, il fatto che la scena che la distrae non viene mostrata allo spettatore, non fa altro che accentuare la componente erotica del dipinto, lasciando spaziare la mente dello spettatore sui motivi di tanta attenzione.\nLo sfondo.\nNella versione del 1751 si pu\u00f2 scorgere, in basso a sinistra, un libro aperto, segno che non si tratta di una donna comune, una prostituta da quattro soldi (con la quale \u00e8 stata spesso confusa), ma che si tratta di un personaggio di spicco, dotato di una discreta cultura. Il libro aperto, inoltre, potrebbe essere considerato, dato che ci troviamo in piena et\u00e0 illuministica, il simbolo della razionalit\u00e0 e della consapevolezza della donna, qualit\u00e0 che la fanno sembrare ancora pi\u00f9 misteriosa e attraente. La ragazza \u00e8 con ogni probabilit\u00e0 Marie-Louise O'Murphy, che fu per tre anni amante di Luigi XV. \nNella parte inferiore centrale del dipinto sono inoltre dipinte due rose rosse cadute.\nLa versione del 1752 ha invece una piccola scatola dorata con un leone in cima al posto del libro nella versione di Colonia. Questo dipinto ha anche un fiore diverso sul pavimento in una posizione completamente diversa. Il fiore sembrerebbe una rosa bianca nascosto sotto il letto ed \u00e8 a sinistra. \nAltre lievi differenze si possono notare nella rappresentazione dei cuscini a terra (nella versione di Colonia sono coperti da un\u2019ombra, mentre in quella di Monaco sono pi\u00f9 visibili perch\u00e9 alla luce) e nella boiserie della parete (nella prima versione \u00e8 decorata con rettangoli, mentre nella seconda ci sono anche figure ovali).\nI colori.\n\"L\u2019Odalisque blonde\" \u00e8 piena di colori pastello tenui e provocanti come rosa, gialli e blu (i colori pastello sono i prediletti dello stile rococ\u00f2). Le diverse sfumature di giallo in tutto il pezzo creano un tono sereno che accentua il corpo nudo rosato della ragazza. \nNella versione nel 1751 i colori sono pi\u00f9 caldi, accesi e pieni di vitalit\u00e0, mentre nella versione del 1752 pi\u00f9 freddi e tenui.\nL\"'Odalisque brune\".\nPrecursore dell\u2019\"Odalisque blonde\" \u00e8 l\u2019\"Odalisque brune\", dipinto di Boucher del 1745. \nIl dipinto rappresenta una giovane donna, la moglie del pittore, distesa a pancia in gi\u00f9 tra stoffe vellutate e cuscini, coperta solo da un leggero tessuto, una camicia, che le attraversa il corpo. Invece di rivolgere lo sguardo all\u2019esterno, verso un soggetto indefinito, come nell\u2019\"Odalisca bionda\", questa volta la donna guarda direttamente verso lo spettatore: lo sguardo rivela un atteggiamento ambiguo tra un imbarazzo per la presenza dello spettatore e un invito a raggiungerla.\nRitroviamo in questo dipinto del 1745 l\u2019elemento della scatolina (che parrebbe di porcellana con intarsi dorati), che poi ritorner\u00e0 nel dipinto del 1752 come una scatola di metallo tutta dorata. La porcellana poggia su un tavolino, su cui sembra incisa la firma del pittore. Vicino sul tavolino c\u2019\u00e8 un portagioie, mentre il pavimento \u00e8 ricoperto da un tappeto."}
{"id": "1105002", "revid": "1543377", "url": "https://it.wikipedia.org/wiki?curid=1105002", "title": "Ritratto di giovane (Vel\u00e1zquez)", "text": "Ritratto di un giovane (Autoritratto?) \u00e8 un dipinto a olio su tela (56x39 cm) realizzato nel 1623 dal pittore Diego Vel\u00e1zquez.\n\u00c8 conservato nel Museo del Prado.\nAlcuni studiosi ritengono che questo quadro non sia di Vel\u00e1zquez."}
{"id": "1105004", "revid": "15756", "url": "https://it.wikipedia.org/wiki?curid=1105004", "title": "Sala delle Asse", "text": "La Sala delle Asse \u00e8 una sala che si trova al piano terra del torrione nord-orientale, detto anche del Falconiere, del Castello Sforzesco di Milano. Prende il nome dalle assi di legno che si ritiene un tempo rivestissero le pareti.\nLa decorazione.\nLa Sala ospita una decorazione con \"Intrecci vegetali e gelsi\", che con un effetto \"Trompe-l'\u0153il\" creano un pergolato lungo tutta la volta, le vele e le lunette, le cui fronde partono da alberi dipinti lungo le pareti, come a riprendere le colonne \"ad tronchonos\". Sulla parete est della Sala \u00e8 presente un \"Monocromo\" nella parte inferiore, rappresentante le radici degli alberi soprastanti che penetrano in stratificazioni rocciose. Il complesso \u00e8 una pittura a tempera su intonaco di Leonardo da Vinci, databile al 1498 ma ripassata in epoca moderna.\nUna fonte per rintracciare gli studi dell'artista sulla decorazione con motivi vegetali \u00e8 la sezione \"Degli alberi e delle verdure\" nel \"Trattato della pittura,\" a cui si affianca una rilettura dei testi di Vitruvio in chiave naturalistica.\nStoria.\nNon si hanno notizie precise sulla costruzione architettonica, ma dalla lettura del paramento murario esterno \u00e8 possibile individuare una preesistenza trecentesca e il successivo innalzamento della superficie nel Quattrocento, indicando quindi come periodo per l'erezione della volta quello tra la costruzione della torre, voluta da Francesco I, e l'insediamento di Galeazzo Maria nel 1467.\nIl duca chiese all'architetto Bartolomeo Gadio che la sala venisse decorata, coerentemente con le attigue, con gli emblemi delle secchie e del cimiero nel fuoco, separati dalle razze (il tipico sole raggiato visconteo), su uno sfondo rosso, ma nel giugno 1469 ancora si discuteva del pagamento da tributare al pittore Costantino da Vaprio, non lasciandoci quindi indicazioni circa la completezza dell'opera. Del 1473 \u00e8 la decisione di foderare l'ambiente con assi di legno: in aprile Bartolomeo Gadio comunica l'esigenza ad Antonio Anguissola e in agosto \u00e8 confermata al duca la conclusione dei lavori. Da uno scambio di lettere dello stesso anno si evince inoltre che il duca avesse richiesto espressamente di ricoprire con le assi anche le lunette e il soffitto, denotando quindi che rivestire gli ambienti col legno fosse una prassi diffusa, vista la capacit\u00e0 di contenimento della temperatura e umidit\u00e0.\nLa testimonianza successiva riguardante la sala \u00e8 il matrimonio tra Gian Galeazzo Maria e Isabella d'Aragona, il 5 febbraio 1489, quando la giovane sposa fu accolta in castello da Bona e accompagnata proprio in questo ambiente, per l'occasione adibito a camera nuziale tappezzata di raso cremisi ricamato in oro.\nL'attivit\u00e0 di Leonardo da Vinci al Castello Sforzesco per conto di Ludovico il Moro \u00e8 documentata tra il 1497 e il 1499, quando il duca \u00e8 interessato al collegamento della decorazione tra i tre camerini che affiancavano la sala delle Asse, detti \"Salette Nere\", e la sala stessa. In una lettera datata 21 aprile 1498 il cancelliere Gualtiero da Bascap\u00e8 comunica al duca che entro il settembre di quell'anno \"Magistro Leonardo promete finirla per tuto Septembre, et che per questo si potra etiam goldere perch\u00e9 li ponti ch'el fara lasarano vacuo de soto per tuto\". Non si hanno informazioni pi\u00f9 precise su cosa accadde dopo: nel 1499 l'esercito francese minaccia Milano e Leonardo \u00e8 presente in citt\u00e0 nei giorni della fuga di Ludovico, per poi allontanarsi in direzione Venezia passando per Mantova nel mese di dicembre. \u00c8 a questo periodo che si rimanda la celebre frase dell'artista \"il Duca perso lo stato e la roba e la libert\u00e0 e nessuna opera si fin\u00ec per lui\", inserita nei suoi appunti, che si riferisce evidentemente alla decorazione incompiuta della sala delle Asse. Non \u00e8 comunque possibile escludere un intervento dei collaboratori o addirittura dell'artista stesso durante il suo secondo soggiorno milanese.\nNuove e recenti indicazioni sulla sala sono fornite dalle significative ricerche di Carlo Catturini, che associa a questo ambiente due occorrenze apparse in due fonti redatte tra la fine del periodo sforzesco e la dominazione francese. La prima \u00e8 un passo del \"De architectura\" di Luca Pacioli, nella prima edizione a stampa del \"De Divina Proportione\", nel quale si parla di una riunione per questioni sul Duomo tenutasi nel 1498 nella \"camera detta \"de' moroni\"\" del Castello di Porta Giovia. I moroni sarebbero in milanese i gelsi, attestando cos\u00ec in primis che nella sala, a prescindere dalla completezza della decorazione pittorica, il soggetto fosse gi\u00e0 riconoscibile. Si attesta inoltre che l'ambiente avesse cambiato la funzione nel passaggio da Galeazzo a Ludovico, accentuandone l'aspetto encomiastico a favore del secondo. La seconda fonte, di poco postuma, che attesta l'associazione della sala con l'appellativo \u00e8 il passaggio di consegne tra Francesco II d'Orl\u00e9ans e Gaston de Foix, avvenuto il 15 giugno 1511 in \"lo Castello de porta Zobia de Milano, videlicet in la camera di moroni bene aparato et ordinato\", riportato da Alberto Vignati nelle sue \"Memorie Storiche.\"\nCon la caduta degli Sforza s'inizia a perdere la memoria storica: l'assenza di una dinastia regnante che possa prendersi cura degli ambienti del castello e i saccheggi operati da parte dei francesi comportano l'inizio della decadenza. Una svolta si registra col matrimonio tra Francesco II e Cristina di Danimarca, che impose un restauro degli ambienti che avrebbero dovuto accogliere la nuova regnante, cio\u00e8 il piano terreno della Corte Ducale: per l'occasione \u00e8 chiamato alla decorazione Bernardino Luini tra il 1531-1535. Da un documento, una lettera di Francesco Arrigoni al duca Francesco II del 1534, si deduce che si sta lavorando in diversi ambienti, il cui elenco in sequenza permette di riconoscere anche la sala delle Asse: \"hoge s'\u00e8 comencato a solare la sala granda et rimbiancare di novo\". Si prevedeva infatti l'imbiancatura dell'ambiente e, da un altro documento, si deduce che si volesse decorare una parte con corami (cuoi impressi).\nDal 1534 si perdono le notizie della sala: la corte, ormai spagnola, si trasferisce a Palazzo Reale nel 1536 e il castello, trasformato in cittadella con funzioni militari, viene gradualmente abbandonato e utilizzato come caserma. Del 1710 \u00e8 una relazione dello stato degli ambienti del castello, redatta per programmare i lavori di manutenzione: si evince che sono state apportate modifiche alle finestre e le pareti sono state scialbate (ricoperte con strati di calce).\nGli interventi pi\u00f9 recenti sulla decorazione della sala cominciano a fine Ottocento con Luca Beltrami e la sua iniziativa di recupero del castello tra il 1893 e 1902. Questi infatti fa ridipingere completamente al pittore Ernesto Rusca la volta e le lunette, mantenendo lo stesso soggetto ma, inevitabilmente, con uno stile non coerente a quello originario. La sala era ormai un anonimo spazio quadrato e buio - alcune finestre sono state murate - suddiviso da elementi murari per il ricovero dei cavalli della caserma e con la parte inferiore delle pareti con l'intonaco cadente e parzialmente perduto. In questa fase \u00e8 stato decisamente importante il ruolo dello storico dell'arte Paul M\u00fcller-Walde che, giunto a Milano nel 1890 per studiare le opere di Leonardo da Vinci, svolge insieme al pittore Oreste Silvestri alcuni saggi e prove per trovare le tracce della decorazione dell'artista. Nel 1893 rinviene tracce di policromia sulla volta e le associa subito alla mano dell'artista sulla base della documentazione archivista rinvenuta fino a quel momento. Un cambiamento di rotta dei lavori sembra arrivare nel 1894, quando la Giunta Municipale del Comune di Milano delibera di riadattare gli spazi della Corte Ducale, quindi anche la sala delle Asse, per ospitare la sede della civica Scuola d'Arte Applicata all'Industria; i lavori sono interrotti e in alcuni casi mai iniziati a causa delle Esposizioni Riunite dello stesso anno. Si decide poi nel 1897 di fare dei lavori perch\u00e9 il castello possa ospitare i musei Patrio Archeologico e l'Artistico Municipale e la sala delle Asse subisce interventi: le pareti sono scrostate, i serramenti delle finestre sono ridimensionati e il pavimento in selciato \u00e8 sostituito con uno in cemento. Nel 1898 il resoconto dei lavori di Beltrami ci attesta che la decorazione \u00e8 stata osservata e ricostruita nelle sue parti. L'unica opera che sfugge alla comprensione dell'intero ciclo \u00e8 il \"Monocromo\", inizialmente giudicato da Betrami come opera successiva alla decorazione leonardesca perch\u00e9 messa in relazione con un caminetto che nel 1661 si trovava proprio in quell'area. Questa considerazione induce l'architetto a progettare un allestimento della sala che coprisse l'opera, cos\u00ec da far risaltare la volta, prevedendo una foderatura delle pareti con tappezzeria in stoffa e stalli lignei nella parte bassa, lungo il perimetro. L'allestimento resta in opera oltre la Seconda guerra mondiale, con qualche intervento alla tappezzeria nel 1927 e la lucidatura degli stalli nel 1932. Non si registrano danni alla Sala durante i bombardamenti del 1943 se non per la tappezzeria, rovinata dalla distruzione delle finestre.\nGli interventi successivi riguardano il recupero del Castello a seguito della guerra: il nuovo direttore della Direzione Belle Arti del Comune, Costantino Baroni, nominato nel 1945, promuove gli studi per il riallestimento delle sale museali che confluiscono nel lavoro degli architetti BBPR. Dopo una prima proposta per il rifacimento della tappezzeria e la rimozione degli stalli, entro giugno del 1954 la stessa \u00e8 rimossa, scoperchiando i lacerti di monocromi che rilanciano lo studio della decorazione originaria leonardesca. In data 25 maggio 1955 si svolge un sopralluogo presso la Sala ad opera dei rappresentanti del Consiglio Superiore di Antichit\u00e0 e Belle Arti del Ministero della Pubblica Istruzione che rilanciano la prosecuzione dei saggi sulle pareti e sulla volta, affidando l'incarico al restauratore Ottemi Della Rotta. Questi interviene su tutta la sala e termina il suo incarico nel marzo 1956, considerato che si era deciso di non rimuovere la ridipintura di Rusca ma solo di alleggerirla; il \"Monocromo\" \u00e8 descialbato e restaurato integralmente. A seguito degli interventi la Sala \u00e8 riallestita secondo il progetto BBPR, quindi con un rivestimento di assi di legno, in linea con le altre sale e in piena sintonia con la sua denominazione originaria.\nRestauro attuale.\nUn nuovo restauro di Sala delle Asse \u00e8 stato avviato nel 2012 ed \u00e8 ancora in corso.\nL'obiettivo immediato \u00e8 fermare l'evidente deterioramento. In questo caso sono stati identificati diversi fattori: umidit\u00e0 dall'edificio, cambiamenti microclimatici dovuti all'interazione negativa tra le sostanze utilizzate per la pittura originale e il materiale utilizzato per i vari restauri, accumulo di sporcizia (poich\u00e9 artefatti come questo non possono naturalmente essere puliti ogni giorno come in una normale casa).\nL'obiettivo di lungo termine \u00e8 quello di fornire un valido \"restauro estetico\". Prima di tutto, le superfici verniciate devono essere pulite e stabilizzate. Quindi si deve affrontare il problema di \"staccare\" strati dei restauri precedenti e / o integrare punti mancanti con nuova pittura (usando materiale moderno, come ad esempio l'acquerello). Ci sono opinioni diverse su questi argomenti: i precedenti strati pittorici (dovuti al restauro) dovrebbero essere completamente rimossi? Quanta nuova pittura \u00e8 consentita? Se troppo poca, la stanza rester\u00e0 in uno stato esteticamente sgradevole, se troppa, si creer\u00e0 in qualche modo un \"falso\". Il comitato scientifico (vedi sotto) sta discutendo i problemi, guidando e supervisionando le operazioni.\nCecilia Frosinini, dell\u2019 \u201cOpificio delle pietre dure\u201d, afferma: \"il restauro moderno deve essere affrontato con grande umilt\u00e0. \u00c8 necessario apprezzare sia il lavoro originale dell'autore, sia il lavoro dei vari esperti di restauro che sono intervenuti in seguito\".\nIl restauro del \"monocromo\" \u00e8 una storia diversa. Non \u00e8 stato influenzato da precedenti restauri: non \u00e8 stato considerato utile ed \u00e8 stato coperto con assi di legno.\nAttivit\u00e0.\nVarie attivit\u00e0 sono state eseguite dal 2012.\nComitato scientifico e operazioni di restauro.\nIl restauro \u00e8 condotto da un team di esperti sotto la supervisione di un prestigioso comitato scientifico:\nClaudio A. M. Salsi, Direttore Area Soprintendenza Castello, Musei Archeologici e Musei Storici (presidente del Comitato scientifico)\nFrancesca Tasso, Conservatore Responsabile delle Raccolte Artistiche (vice presidente del Comitato scientifico)\nMichela Palazzo, Funzionario Restauratore conservatore del Polo Museale della Lombardia (direttore lavori del restauro)\nGiovanni Agosti, Professore di Storia dell\u2019Arte Moderna presso l\u2019Universit\u00e0 degli Studi di Milano\nErmanno Arslan, Accademico dei Lincei, membro del Consiglio Direttivo di Italia Nostra Milano\nAlberto Artioli, Soprintendente per i Beni Architettonici e Paesaggistici di Milano\nPinin Brambilla Barcilon, Restauratore\nMarco Ciatti, Soprintendente dell\u2019Opificio delle Pietre Dure di Firenze\nLuisa Cogliati Arano, Membro del Comitato direttivo dell\u2019Ente Raccolta Vinciana di Milano\nGiorgio Sebastiano Di Mauro, Funzionario Tecnico Area Soprintendenza Castello, Musei Archeologici e Musei Storici\nAlberto Felici, Conservatore Funzionario del Settore Restauro delle Pitture Murali dell\u2019Opificio delle Pietre Dure di Firenze\nMaria Teresa Fiorio, Vice presidente dell\u2019Ente Raccolta Vinciana di Milano, docente di Museologia presso l\u2019Universit\u00e0 degli Studi di Milano\nCecilia Frosinini, Funzionario Storico dell\u2019Arte \u2013 Direttore del Settore Restauro delle Pitture Murali dell\u2019Opificio delle Pietre Dure di Firenze\nLarry Keith, Director of Conservation, National Gallery of London\nStefano L\u2019Occaso, Direttore del Polo Museale della Lombardia\nPietro Marani, Presidente dell\u2019Ente Raccolta Vinciana, professore di Storia dell\u2019Arte Moderna presso il Politecnico di Milano\nMarco Minoja, Direttore del Segretariato Regionale del Ministero dei beni e delle attivit\u00e0 culturali e del turismo per la Lombardia\nAntonio Paolucci, gi\u00e0 Direttore dei Musei Vaticani\nAlessandro Rovetta, Professore di Storia dell\u2019Arte Moderna presso l\u2019Universit\u00e0 Cattolica del Sacro Cuore di Milano\nAntonella Ranaldi, Soprintendente per archeologia, belle arti e paesaggio per la citt\u00e0 metropolitana di Milano\nLuke Syson, Curator in Charge of the Department of European Sculpture and Decorative Arts del Metropolitan Museum of Art of New York\nAttori e Stakeholder.\nVari enti hanno reso possibile l'attuale restauro:\nComune di Milano (sotto l'azione dell\u2019assessore alla cultura Filippo del Corno)\nMIBACT (Ministero Italiano per i Beni Culturali)\nALES (un'agenzia di finanziamento del Ministero)\nA2A (principale sponsor privato del restauro)\nPolitecnico di Milano (per supporto scientifico e tecnico)\nSegui il restauro.\n\u00c8 possibile seguire il restauro, \"giorno per giorno\", collegandosi al sito web ufficiale del restauro."}
{"id": "1105005", "revid": "1973910", "url": "https://it.wikipedia.org/wiki?curid=1105005", "title": "Donna che scrive una lettera", "text": "La Donna che scrive una lettera \u00e8 un dipinto olio su tela (45x39,9\u00a0cm) di Jan Vermeer, databile al 1665 circa e conservato nella National Gallery of Art di Washington.\nStoria.\nIl dipinto \u00e8 molto probabilmente quello citato nell'inventario dell'asta Dissius con numerose opere dell'artista, tenutasi ad Amsterdam il 16 maggio 1696: \u00abuna giovane dama che scrive, molto ben fatto, dello stesso [artista, Vermeer]; fiorini 63.0\u00bb\nSono stati ricostruiti i passaggi di proprietario in proprietario fin dal XVII secolo. Arriv\u00f2 in America nel 1907 con J. Pierpont Morgan\nLa datazione si basa su motivi stilistici: alla fase matura degli anni sessanta rimandano alcune caratteristiche come l'essenzialit\u00e0 e l'ampio respiro nel trattamento di luce e colore, che fanno accostare l'opera alla serie di figure femminili solitarie.\nDescrizione e stile.\nIn un interno borghese benestante in penombra, una giovane donna elegantemente abbigliata e pettinata sospende la scrittura di una lettera per rivolgere uno sguardo verso lo spettatore (o il pittore). Siede su una sedia intagliata con schienale coperto di pelle formata da borchie, e si appoggia a un tavolo coperto da un drappo blu. Un cofanetto con intarsi sta poggiato sul ripiano, dove si trova anche una collana di perle con nastro giallo e il foglio che la donna tiene fermo con la mano sisistra, mentre con la destra impugna una penna d'oca.\nIndossa la casacca gialla bordata di ermellino che compare anche in altre opere del pittore (la \"Donna con collana di perle\" o la \"Suonatrice di liuto\"), e che dovette realmente appartenere alla moglie dell'artista (\u00e8 segnalata tra i suoi beni in un inventario), la quale dev'essere qui la stessa modella, come sembra suggerire anche l'atmosfera di intimit\u00e0.\nIl motivo della scrittura fu trattato dall'artista in almeno altri due dipinti, la \"Fantesca che porge una lettera alla signora\" e la \"Donna che legge una lettera davanti alla finestra\", ma non \u00e8 infrequente nell'arte olandese del periodo: ne \u00e8 un esempio la \"Donna che scrive una lettera\" di Gerard ter Borch (Mauritshuis, L'Aia), dove per\u00f2 il contenuto amoroso della lettera \u00e8 palesato dalla presenza allusiva di un letto a baldacchino nella stanza. Vermeer invece spogli\u00f2 l'ambiente di qualsiasi riferimento esplicito, concentrandosi sulla modella immersa in un'atmosfera calda e silenziosa.\nSulla parete di fondo si trova appeso una grande quadro in penobra, forse una natura morta.\nOmaggi e citazioni.\nIl dipinto ha un ruolo importante nel romanzo \"Vermeer e il codice segreto\", di Blue Balliett. Nel libro il quadro (che viene chiamato \"La donna che scrive\") \u00e8 stato rubato da un ladro apparentemente folle e dev'essere recuperato da Calder e Petra, i due protagonisti. Nel corso della storia si scopre che \"la donna che scrive\" non \u00e8 solo un quadro, ma una persona reale, che si mette in comunicazione con Petra."}
{"id": "1105008", "revid": "113591", "url": "https://it.wikipedia.org/wiki?curid=1105008", "title": "Coro Polifonico Claudio Monteverdi", "text": ""}
{"id": "1105012", "revid": "256896", "url": "https://it.wikipedia.org/wiki?curid=1105012", "title": "Neve sciolta a Fontainebleau", "text": "Neve sciolta a Fontainebleau \u00e8 un dipinto a olio su tela (76,6x100,6\u00a0cm) realizzato tra il 1879 ed il 1880 dal pittore Paul C\u00e9zanne. \u00c8 conservato nel The Museum of Modern Art di New York.\nCollegamenti esterni.\nMuseum of Modern Art \u2013 Sito ufficiale "}
{"id": "1105013", "revid": "1305772", "url": "https://it.wikipedia.org/wiki?curid=1105013", "title": "Travian", "text": "Travian, in seguito chiamato anche Travian: Legends, \u00e8 un videogioco per browser di tipo Massively multiplayer online game strategico, prevalentemente gratuito, ispirato al gioco da tavolo \"Coloni di Catan\".\nIl gioco, di origine tedesca e pubblicato dalla Travian Games GmbH, \u00e8 stato pubblicato nel 2004 (in Italia il 26 ottobre 2005) e ha server di gioco in decine di nazioni e supporta decine di lingue. Esistono anche alcuni server internazionali.\nTale gioco di strategia militare \u00e8 ambientato in un mondo immaginario popolato da trib\u00f9 di romani, galli e teutoni. Ogni giocatore pu\u00f2 scegliere liberamente uno di questi popoli; la scelta condiziona pesantemente la strategia all'interno del gioco perch\u00e9 ogni civilt\u00e0 ha caratteristiche diverse. Nel corso del gioco non \u00e8 possibile cambiare la trib\u00f9 scelta.\nNel 2016 circa la Travian Games ha lanciato un altro gioco molto simile, \"Travian Kingdoms\", con supporto anche per applicazioni Android e iOS. In quel periodo il gioco classico \u00e8 stato rinominato \"Travian: Legends\" per distinguerlo.\nModalit\u00e0 di gioco.\nAll'inizio del gioco a ogni giocatore viene assegnato un villaggio da gestire. Sar\u00e0 cura del nuovo re far prosperare il proprio regno utilizzando tutte le caratteristiche che il gioco offre.\nIn ogni villaggio \u00e8 necessario produrre una quantit\u00e0 via via pi\u00f9 elevata di risorse (legno, ferro, argilla e grano), necessarie per lo sviluppo delle singole strutture, per la creazione delle armate e per il mantenimento di entrambe. Ogni aumento di livello dei campi di estrazione delle singole risorse comporta un ritmo di produzione pi\u00f9 veloce delle medesime.\nCivilt\u00e0.\nLe civilt\u00e0 a disposizione sono:\nAlcuni server speciali, chiamati \"Fire and Sand\", aggiungono due civilt\u00e0 aggiuntive: gli Egizi e gli Unni.\nEdifici.\nAll'interno di una citt\u00e0 virtuale il giocatore pu\u00f2 costruire edifici di vario tipo; ognuno di essi occuper\u00e0 uno spazio della citt\u00e0 ed alcuni tipi possono essere costruiti esclusivamente in punti particolari (la caserma e le mura). Gli edifici gi\u00e0 esistenti possono essere ingranditi aumentandone il \"livello\", fino ad un massimo che dipende dal tipo di edificio. La costruzione di certi edifici richiede prima la presenza di certi altri.\nIn ogni villaggio c'\u00e8 un numero massimo di zone su cui poter costruire ed \u00e8 per questo che \u00e8 importante scegliere bene che costruzioni privilegiare rispetto ad altre.\nPer ovviare a questo problema al livello 10 del palazzo pubblico \u00e8 possibile demolire gli edifici, livello dopo livello.\nI \"punti cultura\" sono assegnati al villaggio con la costruzione di nuovi edifici. L'ammontare dei punti assegnati dipende generalmente dal costo dell'edificio. Una volta totalizzati 2000 punti, \u00e8 possibile fondare o conquistare un altro villaggio, tramite le speciali unit\u00e0 reclutabili nel castello o nella reggia.\nTruppe.\nLe truppe romane sono costose da sviluppare e da costruire; ancorch\u00e9 complessivamente equilibrate, non sono particolarmente adatte alla difesa dagli attacchi con cavalleria. I galli sono la popolazione meno adatta all'attacco nel gioco, le truppe dei galli sono molto veloci e addestrate per un'eccellente difesa, anche se la potenza d'attacco \u00e8 modesta. I teutoni sono la trib\u00f9 pi\u00f9 adatta all'attacco, il costo di costruzione delle truppe \u00e8 molto basso ed hanno una velocit\u00e0 media, tuttavia sono poco abili in difesa."}
{"id": "1105015", "revid": "610680", "url": "https://it.wikipedia.org/wiki?curid=1105015", "title": "Castagni e fattoria al Jas de Bouffan (C\u00e9zanne Pasadena)", "text": "Castagni e fattoria al Jas de Bouffan \u00e8 un dipinto a olio su tela (92x73,7\u00a0cm) realizzato nel 1884 circa dal pittore Paul C\u00e9zanne.\n\u00c8 conservato presso il Norton Simon Museum di Pasadena.\nIl quadro \u00e8 stato dipinto al Jas de Bouffan, residenza estiva di propriet\u00e0 della famiglia C\u00e9zanne, che \u00e8 anche il soggetto del quadro. La residenza \u00e8 ritratta in giallo, illuminata dal sole ed incorniciata da alcuni castagni, posti in primo piano sulla superficie pittorica."}
{"id": "1105018", "revid": "1873126", "url": "https://it.wikipedia.org/wiki?curid=1105018", "title": "Campo di grano con cipressi", "text": "Campo di grano con cipressi sono tre opere simili dipinte da Vincent van Gogh nel 1889.\nQuella dipinta nel settembre 1889 (72.1\u00a0cm x 90.9\u00a0cm) \u00e8 conservata alla National Gallery di Londra. Un'altra (73\u00a0cm x 93.4\u00a0cm), dipinta in giugno dello stesso anno \u00e8 conservata nel Metropolitan Museum of Art di New York.\nQuest'opera descrive un paesaggio campagnolo in una giornata molto ventosa.\nIn primo piano troviamo un campo di grano con molte spighe di varie tonalit\u00e0 di beige. In secondo piano invece si vedono dai cespugli ed altre piante di vario genere seguite da imponenti cipressi di colore scuro. Ed infine, sullo sfondo, troviamo delle montagne di colore azzurro/blu ed un cielo colmo di candide nuvole curvilinee."}
{"id": "1105019", "revid": "124723620", "url": "https://it.wikipedia.org/wiki?curid=1105019", "title": "Lucio Mastronardi", "text": "Biografia.\nNasce dalla vigevanese Maria Pistoja, maestra elementare, e da Luciano, nativo di Cupello, in Abruzzo. Il padre, ispettore scolastico fino al 1923, a causa delle sue idee politiche era stato costretto ad un pensionamento anticipato. Le posizioni antifasciste paterne, ben conosciute da tutti a Vigevano, non giovano all'istruzione di Lucio: le rigidit\u00e0 dottrinarie degli insegnanti costringono il futuro maestro a un tortuoso percorso di bocciature, cambi di istituto e esami da privatista. Lucio consegue il diploma magistrale nel 1949. Comincia a lavorare ben presto da insegnante, prima nelle carceri, poi, dopo aver conosciuto diverse realt\u00e0 scolastiche, negli istituti cittadini.\nLa sua attivit\u00e0 letteraria inizia nel 1955 con la pubblicazione di quattro racconti sul \u201cCorriere di Vigevano\u201d. In occasione di un evento in citt\u00e0 avvicina Elio Vittorini, a cui sottopone proprio questi testi. La fitta corrispondenza tra l'editor e il giovane maestro disegna la nascita del primo romanzo di Mastronardi, \"Il calzolaio di Vigevano\". Il testo ha edizione nel numero inaugurale de \"Il Menab\u00f2\" (giugno 1959), prestigiosa rivista diretta da Vittorini e Calvino. La pubblicazione porta un'immediata attenzione sull'autore: si ricorda una favorevole recensione di Eugenio Montale sul \"Corriere della Sera\" del 31 luglio 1959. Particolare interesse suscita la lingua con cui Mastronardi fa parlare i suoi personaggi, una personale mescolanza di dialetti lombardi, dialetti del Sud e italiano, che sorprende per il suo ritmo e la capacit\u00e0 di \u00abidentificarsi nella coscienza paesana del suo mondo, quando si incarna nel muoversi a gesti dei suoi personaggi\u00bb.\nIl rapporto tra Vittorini e Mastronardi si avvicina a quello tra un padre e un figlio: dalla corrispondenza non emergono solo questioni letterarie, ma un interesse per la personalit\u00e0 tormentata di Lucio. A distanza di anni lo scrittore vigevanese ricorda cos\u00ec Vittorini: \u00abUn maestro: dava fiducia, carica, consiglio.\u00bb.\nIl primo romanzo, ripreso in seguito e pubblicato nel 1962 per la casa editrice Einaudi nella collana i \"Coralli\", \u00e8 il primo di tre libri di una \"trilogia vigevanese\"; seguono \"Il maestro di Vigevano\" finito di scrivere nel 1960 e pubblicato sempre nel 1962, e \"Il meridionale di Vigevano\" terminato nel 1963 e pubblicato nel 1964. L'ambiente descritto in tutti i romanzi \u00e8 Vigevano, la \"capitale della calzatura\", citt\u00e0 simbolo del boom economico, che diventa, nella letteratura di Mastronardi, il luogo in cui il denaro e l'interesse personale creano nuovi scenari familiari e sociali. Lo scrittore racconta con sguardo critico la trasformazione di una realt\u00e0 agricola in una citt\u00e0 industriale e ne segue lo sviluppo dal periodo fascista alla contemporaneit\u00e0.\nTra gli autori che sono stati accostati al primo Mastronardi dalla critica, meritano immediata considerazione quelli che lo stesso scrittore lombardo ricorda in una autopresentazione a Vittorini del 1956: \u00abVerga, Pirandello, lei [Vittorini N.d.A.], Hemingway, Steinbeck, l\u2019Americana\u00bb. Di Verga, in particolare, racconta in un\u2019intervista: \u00abLa prima volta che ho letto \"I Malavoglia\" ci ho visto i calzolai di Vigevano. Penso che se Verga fosse nato qua, avrebbe raccontato la storia di una famiglia di \u201cscarpari\u201d, avrebbe scritto \"I Malavoglia\" vigevanesi.\u00bb\nMastronardi inizia nel 1962 una collaborazione con \"l\u2019Unit\u00e0\" tramite racconti e piccoli ritratti di provincia, che liberamente riusa nei romanzi. La capacit\u00e0 di descrivere con straordinaria acutezza e sintesi deformante la vita di provincia sono alla base del successo dello scrittore vigevanese. La popolarit\u00e0, per\u00f2, non gli giova: molti si riconoscono nei personaggi della sua Vigevano, scrivono sui giornali locali attacchi personali, fanno il vuoto attorno al maestro. La visibilit\u00e0 del film \"Il maestro di Vigevano\" di Elio Petri (1963) con Alberto Sordi e Claire Bloom complica ulteriormente i rapporto tra Mastronardi e i concittadini.\nMastronardi intuisce la possibilit\u00e0 di abbandonare la scuola, che mal tollera, per vivere del lavoro di scrittore. In questo clima di tensione e primi successi, ha un litigio in treno con un ferroviere. Subisce un ricovero forzato presso l'ospedale psichiatrico di Alessandria. Processato e condannato, il 14 ottobre di quell'anno Mastronardi \u00e8 prelevato dal suo domicilio e trascorre due giorni nel carcere di Vigevano. Dispensato dall'insegnamento, \u00e8 in principio relegato a un lavoro di segreteria; nel 1970 ottiene di essere trasferito come bibliotecario a Milano presso la biblioteca Sormani.\nNel periodo successivo alla trilogia legge molto e si interessa alle innovazioni letterarie contemporanee. Cerca di adattare la scrittura ai tempi nuovi, ma Calvino, che, dopo la morte di Vittorini, prosegue con sincero affetto in Einaudi l'attivit\u00e0 di protezione di Mastronardi, non apprezza i risultati raggiunti. Avviene cos\u00ec la rottura con Einaudi e il passaggio a Rizzoli.\nCon la nuova casa editrice pubblica il suo ultimo romanzo, \"A casa tua ridono\" (1971); seguono la raccolta di racconti \"L'assicuratore\" (1975) e \"Gente di Vigevano\" (1977), che raccoglie i primi tre romanzi e due racconti estratti da \"L'assicuratore\".\nMastronardi, quando nel 1972 viene richiamato a insegnare di nuovo ad Abbiategrasso, si scaglia con virulenza contro il direttore scolastico Ficarrotta; il diverbio gli costa, oltre alla denuncia per oltraggio a pubblico ufficiale, la prigione: tre giorni nel carcere di San Vittore, quattro mesi con la condizionale, ma anche una profonda prostrazione che porta a peggiorare il suo gi\u00e0 instabile equilibrio mentale.\nNel 1973 sposa la collega Lucia Lovati, ma pochi mesi dopo, nel 1974, alla notizia della sua prossima paternit\u00e0, tenta il suicidio gettandosi dal balcone di casa. La presenza di un'automobile attutisce l'impatto e lo salva. La figlia Maria nasce nel febbraio del 1975. Accede alla pensione anticipata nel 1976; ha pi\u00f9 tempo per scrivere, ma attraversa ampi periodi di depressione.\nMastronardi viene ricoverato al Policlinico di Pavia nel dicembre 1978 e, dopo aver appreso di una diagnosi di neoplasia polmonare, si allontana disperato quasi fuggendo dall'ospedale. Confida alla sorella di essere impegnato nella stesura di un nuovo romanzo dal titolo provvisorio \"In mancanza di\". Il testo \u00e8 rimasto fino a oggi inedito.\nLa mattina del 24 aprile 1979 esce per una passeggiata, ma non ritorna a casa. Alcuni testimoni affermano di aver visto lo scrittore passeggiare avanti e indietro sul ponte del Ticino, per cui le ricerche si focalizzano sul fiume. Il luogo \u00e8 quello del tentativo di suicidio di Pietro, il protagonista di \"A casa tua ridono\". La domenica dopo, il 29 aprile, il suo corpo esanime viene ritrovato da un pescatore.\nLa sorella Letizia fece pubblicare sul \"Corriere della Sera\" il seguente necrologio:"}
{"id": "1105021", "revid": "123283582", "url": "https://it.wikipedia.org/wiki?curid=1105021", "title": "Fanciulla con cappello rosso", "text": "La Fanciulla con cappello rosso \u00e8 un dipinto a olio su tavola (22,8x18 cm) attribuito a Jan Vermeer, databile al 1655 circa e conservato nella National Gallery di Washington. \u00c8 firmato in alto a sinistra con la sigla \"IVM\", ma nonostante ci\u00f2 esistono dubbi sulla sua autenticit\u00e0.\nStoria.\nL'opera \u00e8 nota dal 10 dicembre 1822, quando comparve nell'asta della collezione lafontaine a Parigi, attribuita a Vermeer van Delft e ceduta per 200 franchi. In seguito fu nelle raccolte del barone Atthalin a Colmar e nel 1925 fu portata a New York per gli antiquari Knodler &amp; Co., dove fu acquistata da Andrew W. Mellon che ne fece dono, nel 1937, alla nascente galleria americana.\nTra i generi della pittura olandese i \"tronien\", ovvero ritratti in costumi storici o esotici usate spesso per raffigurare personaggi storici, biblici o antichizzanti, erano abbastanza frequenti, e risulta che Vermeer vi si dedic\u00f2 diverse volte. Nell'inventario dei beni della sua famiglia nel 1676 figurano \"\"tronien\" dipinte alla moda turca\" e ancora nel catalogo dell'asta Dissius (1696) si parla di \"tronien\" di sua mano ai numeri 38, 39 e 40.\nNessuna di queste tracce \u00e8 per\u00f2 collegabile con sicurezza al dipinto, che anzi, rispetto alle opere tipiche dell'artista, \u00e8 inconsuetamente su tavola anzich\u00e9 su tela. Esami radiografici hannpo evidenziato come l'opera sia stata dipinta su una tavoletta che presentava un ritratto virile della scuola di rembrandt, e che \u00e8 composta da pigmenti non pienamente compatibili con l'epoca dell'artista olandese. Studiosi come Blanhert (1981), Larsen (1996), Arasse (2006) e altri sono cos\u00ec arrivati a formulare l'ipotesi che si tratti di un \"pastiche\" posteriore, se non un falso deliberato. Stessi dubbi riguardano un altro dipinto nello stesso museo, la \"Ragazza con flauto\", che molti ritengono ormai un falso ottocentesco, fatto a Parigi da una scuola di falsari specializzati in pittura olandese del Seicento.\nNonostante le perplessit\u00e0, \u00e8 indubbia l'alta qualit\u00e0 della pittura, tanto che Arasse scrisse che la \"Fanciulla\" \u00e8 un \u00abfalso riuscito\u00bb, che riesce comunque ad affascinare.\nDescrizione e stile.\nUna ragazza \u00e8 rappresentata a mezzo busto mentre, posta di profilo, gira lo sguardo verso lo spettatore, voltandosi in favore di luce, che spiove da destra (differentemente dal solito dell'artista con la luce da sinistra). Indossa un vistoso cappello piumato rosso, di gusto esotico, che le accende di riverberi colorati il delicato volto. Come la \"Ragazza con turbante\" sembra colta in un'istantanea, in una posa immediata e informale, con le labbra languidamente dischiuse. Indossa due orecchini di perle e un mantello azzurro al di sopra di un alto colletto bianco. Il braccio destro appare poggiato all'altezza della cornice del dipinto, sullo schienale di una sedia di cui si vedono solo le estremit\u00e0 con teste leonine, presenti anche in altri dipinti di Vermeer ma inconsuetamente rivolte allo spettatore, come se la figura stesse seduta su un'altra sedia non raffigurata.\nInconsueto \u00e8 anche lo sfondo, n\u00e9 una parete bianca, n\u00e9 un'uniforme quinta scura, ma una sorta di arazzo, molto simile a quello della \"Ragazza con flauto\". Nelle trame del disegno, vagamente leggibile, si trova la sigla che rimanda all'artista.\nLa tecnica di pittura, fatta di tocchi di luce non completamente fusi, \u00e8 compatibile con alcune opere di Vermeer, mentre \u00e8 assente da altre. \u00c8 stato notato come la stesura piuttosto rapida e di tocco sia inconsueta per l'artista, ma trattandosi di un'opera estremamente piccola dettagli che qui appaiono sfocati e grezzi, visti alla dovuta distanza, si addolciscono come in molti altri dettagli di lavori autentici del pittore. Anche la leggera sfocatura del primo piano, che riproduce una visione attraverso strumenti ottici come il telescopio rivoltato, \u00e8 tipica dell'artista."}
{"id": "1105035", "revid": "1711941", "url": "https://it.wikipedia.org/wiki?curid=1105035", "title": "Amusnaw", "text": "Amusnaw (plurale imusnawen) \u00e8 il termine cabilo che nella societ\u00e0 tradizionale berbera della Cabilia designava il depositario del sapere orale di un villaggio o di una trib\u00f9. La parola proviene dalla radice del verbo \"ssen\" \"sapere, conoscere\".\nGli \"amusnaw\" costituivano una \"catena\" che trasmetteva di generazione in generazione i saperi tradizionali: non solo le opere letterarie come i grandi poemi o i detti e gli aforismi dei grandi del passato, ma anche gli eventi storici, le genealogie delle famiglie pi\u00f9 prestigiose, le norme del diritto consuetudinario, ecc.\nMouloud Mammeri, un personaggio-chiave della cultura berbera del XX secolo, era figlio dell'ultimo \"amusnaw\" degli At Yenni (teoricamente il penultimo, morto ultracentenario dopo il suo successore), e ha lasciato una descrizione approfondita della figura e dell'opera dell'amusnaw nella prefazione al suo volume di poesie cabile antiche (un'opera che fa di lui stesso un \"amusnaw\" di fatto, che ha trasmesso non pi\u00f9 oralmente ma anche nello scritto il patrimonio giunto fino a lui).\nLa traduzione che Mammeri fa di \"amusnaw\" non \u00e8 \"sapiente\" ma piuttosto \"saggio\": colui che ricerca la \"tamussni\", la \"conoscenza\" ma anche la \"saggezza\". Secondo la sua analisi i membri della societ\u00e0 tradizionale cabila si possono classificare in tre grandi categorie:\nIl ruolo dell\"'amusnaw\" non era solo quello del semplice ripetitore. Oltre ad un'ottima memoria, un \"amusnaw\" doveva avere anche uno spirito pronto e una capacit\u00e0 di comporre a sua volta opere letterarie orali, spesso improvvisando. Non di rado la visita di un \"amusnaw\" estraneo, ancorch\u00e9 ben vista per la possibilit\u00e0 di condividere esperienze e conoscenze diverse, era anche un momento di sfida per l'intera collettivit\u00e0, che si vedeva rappresentata, dal proprio \"amusnaw\" in una inevitabile tenzone poetica in cui i due uomini di cultura non si risparmiavano colpi, a suon di metafore e parole eleganti (\"due leoni che lottano col latte e col miele\" \u00e8 la definizione che di queste tenzoni d\u00e0 un noto indovinello cabilo). E la storia ricorda diversi casi di \"amusnaw\" di una certa et\u00e0 che, dopo avere concluso l'addestramento di un giovane successore, dichiaravano di sentirsi finalmente tranquilli perch\u00e9 se fossero mancati il villaggio avrebbe potuto contare su qualcuno in grado di rispondere degnamente a questo tipo di sfide.\nUn compito molto importante dell\"'amusnaw\" era anche quello di fungere da punto di riferimento per la collettivit\u00e0 nei momenti di smarrimento, quando improvvisi cambiamenti (come quelli portati dal colonialismo europeo) proponevano sfide insolite, cui l'uomo comune non sapeva far fronte. Per questo, secondo Mammeri, un poeta come Si Mohand ou-Mhand, ancorch\u00e9 non insignito ufficialmente di questo titolo, poteva considerarsi \"de facto\" un \"amusnaw\", perch\u00e9, come quest'ultimo, \"operava questa reintegrazione dell'inedito in un codice accessibile, ristabilendo, col verbo e nell'ambito dei segni, un ordine cui la realt\u00e0 faceva violenza\" (1980: 52).\""}
{"id": "1105037", "revid": "228587", "url": "https://it.wikipedia.org/wiki?curid=1105037", "title": "Amiloplasto", "text": "Gli amiloplasti sono un tipo di leucoplasto con funzione di riserva, contenenti al loro interno granuli di amido sia singoli che multipli. Questi organelli si trovano nei tessuti vegetali adibiti alla messa in riserva del glucosio. \nOltre alla messa in riserva, questo organello \u00e8 deputato alla sintesi e alla degradazione dell'amido attraverso specifici enzimi situati a livello della membrana esterna (envelop).\nUn'ultima importante funzione \u00e8 quella di percepire la gravit\u00e0; infatti quando un seme germoglia \u00e8 in grado di capire grazie agli amiloplasti dove si trova l'alto e il basso ed \u00e8 cos\u00ec capace di ordinare le radici verso il terreno e la parte aerea verso l'alto.\nGli amiloplasti sono molto sviluppati nel tubero della patata.\nInoltre gli amiloplasti sembrano essere il risultato di processi degenerativi della cellula, infatti il loro numero aumenta con l'invecchiamento di quest'ultima.\nForme dei granuli.\nI granuli d'amido degli amiloplasti presentano forme differenti a seconda delle diverse specie vegetali: Sferoidali; Ovoidali; A conchiglia; A bastoncino; Singoli o Complessi.\nAlcuni presentano una successione di stratificazioni rispetto al centro di formazione detto \"ilo\"."}
{"id": "1105039", "revid": "282167", "url": "https://it.wikipedia.org/wiki?curid=1105039", "title": "Proteinoplasto", "text": ""}
{"id": "1105042", "revid": "1934238", "url": "https://it.wikipedia.org/wiki?curid=1105042", "title": "Monastero di Sant'Orsola", "text": "L'ex-monastero di Sant'Orsola di Firenze si trova in un isolato tra via Sant'Orsola, via Guelfa, via Panicale e via Taddea.\nStoria.\nFu fondato nel 1309 come piccolo monastero femminile satellite rispetto alla chiesa di San Lorenzo. Gradualmente ingrandito, in parallelo con l'urbanizzazione della zona, fu ampliato, dapprima intorno al 1320 e poi nell'ultimo quarto del Trecento, dalle monache benedettine, che lo abitarono fino al 1435, sostituite quindi dalle francescane. Le indagini archeologiche nella chiesa hanno confermato che il suo asse fu sempre nord-sud e mai est-ovest come si vede nella pianta del Buonsignori: si tratta di uno dei rari casi di errore del cartografo, che probabilmente pot\u00e9 solo intuire le forme interne del monastero dalle pareti perimetrali, essendo accessibile solo alle monache. \nNella chiesa del monastero, nel 1542, fu certamente sepolta Lisa Gherardini del Giocondo, probabile modella della \"Gioconda\" dipinta da Leonardo da Vinci. Qui aveva vissuto gli ultimi anni di vedovanza, vicino alla figlia Marietta (suor Ludovica) monaca a Sant'Orsola. Il sepolcro della Gherardini \u00e8 stato individuato nel corso della prima campagna di scavi del 2011-2012, anche se l'identificazione dei resti non ha trovato ancora elementi certi. Si tratta di uno dei cassoni per sepolture multiple situato all'interno della navata della chiesa, pi\u00f9 precisamente quello laterale, localizzato lungo il margine sud-ovest della chiesa monastica. Al contrario di quanto riferito da fonti di scarsa affidabilit\u00e0 scientifica, le sepolture terragne privilegiate, disposte intorno all'altare, sono certamente pi\u00f9 antiche (inquadrabili, cio\u00e8, tra la fine del Trecento e la prima met\u00e0 del Quattrocento), mentre i resti recuperati negli altri ambienti funerari (cripta sotto l'altare e cassone centrale) appartengono ad ambiti cronologici posteriori. Nel cassone laterale sono stati trovati tre inumati, uno dei quali, molto probabilmente, di sesso femminile. L'orientamento degli scheletri fa datare le sepolture a prima dello spostamento dell'altare (1547): sono ancora in corso le indagini per il confronto del DNA con i figli della Gherardini, sepolti, insieme al marito, nella cappella dei Martiri alla Santissima Annunziata.\nA partire dalla met\u00e0 del Cinquecento, la chiesa monastica viene ristrutturata in senso controriformato, con la traslazione dell'altare a sud e la contestuale realizzazione di una cripta funeraria, probabilmente destinata esclusivamente alle religiose. Contemporaneamente, le monache fecero edificare una seconda chiesa, sull'altro lato del chiostro, che non era aperta a nessun esterno, e che riprendeva la forma, l'orientamento e le dimensioni della chiesa madre, con l'altare rivolto a nord. In ci\u00f2 \u00e8 stata letta una certa resistenza delle religiose ad applicare le nuove regole imposte dal Concilio di Trento.\nDi notevolissima rilevanza l'individuazione, nel corso delle indagini archeologiche, di rituali di consacrazione che hanno previsto l'inserimento di monete nella pedana d'altare e il seppellimento di oggetti legati alla pratica del culto all'interno di un pozzetto scavato nell'area presbiteriale.\nIl monastero venne soppresso agli inizi dell'Ottocento dai francesi e dal 1810, dopo lavori di ristrutturazione dell'architetto Bartolomeo Silvestri, divenne manifattura di tabacchi.\nConserv\u00f2 questa destinazione fino all'apertura della Manifattura Tabacchi presso piazza Puccini, risalente al 1940, ed in seguito ospit\u00f2 un centro di ricovero per gli sfollati e poi alcune aule e uffici dell'Universit\u00e0 di Firenze. Negli anni '80 venne acquistato dal demanio per crearvi una caserma della Guardia di Finanza. Iniziarono i lavori di ristrutturazione verso il 1985, che portarono alle manomissioni pi\u00f9 evidenti della struttura: tutte le murature vennero imbracate con rete di ferro e coperte di cemento; anche i pavimenti vennero sigillati da gittate di cemento, ma, improvvisamente, i finanzieri si resero conto che quella sede non era adatta per le loro esigenze e abbandonarono il progetto.\nDa allora il complesso \u00e8 rimasto recintato in una gabbia di ponteggi e lamiere, poi rimossi, a spese per\u00f2 della muratura di tutte le aperture verso l'esterno. Ostaggio per molti anni della burocrazia, il complesso \u00e8 stato infine sbloccato dal demanio e passato alla Provincia di Firenze, con l'intermediazione della Regione Toscana (2004). I tentativi di coinvolgere i privati in progetti di recupero, rinnovati anche con nuovi bandi negli anni 2013 e 2014, non hanno ancora dato frutti, ma hanno coinvolto le istituzioni e gli abitanti del quartiere in temporanee aperture e iniziative culturali. Tra l'altro le pareti esterne della struttura tra via Guelfa e via sant'Orsola, dal 2012 sono teatro dell'installazione dell'artista ceco Vaclav Pisvejc, che le ha ricoperte di facsimile di dollari americani."}
{"id": "1105047", "revid": "287204", "url": "https://it.wikipedia.org/wiki?curid=1105047", "title": "Joe Perry", "text": ""}
{"id": "1105050", "revid": "33751", "url": "https://it.wikipedia.org/wiki?curid=1105050", "title": "Campionato mondiale di calcio under-20", "text": ""}
{"id": "1105051", "revid": "33751", "url": "https://it.wikipedia.org/wiki?curid=1105051", "title": "Mondiale FIFA Under-20", "text": ""}
{"id": "1105052", "revid": "1305772", "url": "https://it.wikipedia.org/wiki?curid=1105052", "title": "SameGame", "text": "SameGame \u00e8 un videogioco rompicapo originariamente inventato col nome di \"Chain Shot\" nel 1985 da Kuniaki Moribe (Morisuke), che fu distribuito per Fujitsu FM-8/7 series in un giornale mensile giapponese di personal computer chiamato \"Gekkan ASCII\".\nIl gioco fu successivamente sviluppato di nuovo sotto il nome di \"SAME GAME\" nel 1992 per le piattaforme UNIX da Eiji Fukumoto (Kyoto), seguito dalla versione per NEC PC-9801 di Wataru Yoshioka (W. Yossy). Nel 1993 fu realizzato un porting per Windows 3.1 da Ikuo Hirohata. Questa versione venne tradotta in inglese da Hitoshi Ozawa ed \u00e8 ancora disponibile dal suo archivio software. Nel 1994, Takahiro Sumiya realizz\u00f2 una versione per Macintosh. Questa versione aveva alcune differenze a livello di gameplay (tre colori invece di cinque) ed \u00e8 molto probabilmente, ancora oggi, la pi\u00f9 diffusa di tutta la serie originale. \u00c8 la versione su cui si basano \"Same Gnome\"/\"KSame\" per Linux.\nSame Game viene pronunciato \"sa-me-ga-me\" in giapponese.\nCome si gioca.\n\u00c8 presente un piano di gioco rettangolare inizialmente riempito con diversi (di solito 4 o 5) tipi di blocchi disposti in modo casuale. Selezionando uno dei diversi gruppi di blocchi adiacenti, il giocatore pu\u00f2 rimuovere questi dallo schermo di gioco. Una colonna senza alcun blocco verr\u00e0 riempita dalle altre colonne immediatamente a destra. Di solito, non ci sono limitazioni di tempo durante una partita; tuttavia, alcune implementazioni gradualmente spingono le file verso su oppure lasciano cadere dei blocchi da sopra. Il gioco finisce quando non possono essere rimossi ulteriori blocchi, come nella seconda figura a destra:\n . X . . .\n .#X X . --&gt; . X .\n .XXO#X . .#O#X .\nPunteggio.\nQuasi tutte le versioni del gioco danno formula_1 punti per aver rimosso \"n\" blocchi in una volta sola, dove \"k\" = 1 o a 2 secondo l'implementazione. Per esempio, \"Insane Game\" per i calcolatori TI usa formula_2. La versione di Ikuo Hirohata usa la formula formula_3. L'implementazione fatta per \"Bubble Breaker\" per Windows Mobile usa la formula formula_4.\nAlcune versioni offrono anche un bonus punti quando vengono rimossi tutti i blocchi dallo schermo di gioco. Altre invece riducono il punteggio finale in base ai blocchi che rimangono quando la partita \u00e8 finita.\nVersioni.\nKSame.\nKSame \u00e8 una versione open source per KDE (noto Linux desktop environment). Stephan Kulow e Marcus Kreutzberger nel 1997 scrissero \"Probiere\" (gioco tedesco), la loro prima applicazione per X11. Decisero dunque di creare un port dello stesso per KDE, ed eccolo qui. Per il punteggio utilizza la formula (n-2)2.\nSame Gnome.\nSame Gnome \u00e8 un'altra versione originariamente sviluppata per GNOME (altro desktop environment per Linux). \u00c8 una variante di \"KSame\". Quando il giocatore muove il cursore del mouse sopra due o pi\u00f9 biglie (o pianeti, secondo il tema scelto) adiacenti e di identico colore, queste iniziano a ruotare e basta cliccarci sopra per vederle scomparire."}
{"id": "1105054", "revid": "1324679", "url": "https://it.wikipedia.org/wiki?curid=1105054", "title": "Venere Rokeby", "text": "Venere e Cupido (Venere Rokeby) \u00e8 un dipinto a olio su tela (122,5x175 cm) di Diego Vel\u00e1zquez, databile agli anni 1647-1651 e conservato nella National Gallery di Londra.\nStoria.\nLa \"Venere Rokeby\" \u00e8 uno degli ultimi dipinti realizzati dal maestro spagnolo, che pare avesse dipinto altri due nudi che sono andati perduti nel tempo. Si pensava che il committente dell'opera, sicuramente destinata a una fruizione privata, fosse stato Gaspar M\u00e9ndez de Haro, marchese del Carpio e politico spagnolo che \u00abamava i dipinti quasi quanto amava le donne\u00bb; degli studi condotti da \u00c1ngel Aterido nel 2001, tuttavia, hanno portato alla luce che il primo proprietario della tela \u00e8 stato Domingo Guerra Coronel, e che Haro avrebbe messo le mani sull'opera solo nel 1652. Questa scoperta ha sollevato diverse domande: come e quando la \"Venere\" divenne propriet\u00e0 di Coronel, e il motivo per cui il nome di Vel\u00e1zquez non sia citato nell'inventario di quest'ultimo. Il critico d'arte Javier Port\u00fas ha suggerito che quest'omissione possa essere avvenuta per la natura tendenzialmente erotica del dipinto, assai pericoloso in una Spagna che nel corso del Seicento era fortemente cattolica. Dopotutto gli unici nudi noti di tutta l'arte spagnola antica sono oggi la \"Venere\", appunto, e la \"Maja desnuda\" di Goya.\nLa datazione del dipinto \u00e8 altrettanto problematica. La tecnica pittorica ivi adottata non ci \u00e8 di aiuto, anche se la forte enfasi messa sui colori suggerisce che l'opera sia stata realizzata nel pieno della sua maturit\u00e0. Le elucubrazioni dei critici, in ogni caso, hanno datato la \"Venere\" tra il 1647 e il 1651, facendo s\u00ec che Vel\u00e1zquez l'abbia potuta completare o in Spagna o durante il suo ultimo soggiorno italiano. Pare che la modella fosse Flaminia Triva (1629 - post 1660), romana e anch'essa pittrice, amante di \nVel\u00e1zquez. \nDa Haro il dipinto pass\u00f2 alla figlia Catalina de Haro y Guzm\u00e1n e al genero Francisco \u00c1lvarez de Toledo. Nel 1802, Carlo IV ordin\u00f2 alla famiglia di vendere la \"Venere\", insieme ad altre opere, a Manuel Godoy, il nuovo favorito della corte di Spagna; nell'abitazione di Godoy il dipinto faceva \"pendant\" alla \"Maja vestida\" e alla \"Maja desnuda\" di Francisco Goya. Nel 1813 la tela venne portata in Inghilterra, dove venne acquistata per cinquecento sterline (29,000 nel 2016, al netto dell'inflazione) da John Morritt, che la inser\u00ec nella propria collezione privata a Rokeby Park, nello Yorkshire, donde il celebre soprannome del dipinto.\nNel 1906 la \"Venere Rokeby\" venne acquistata dal National Art Collections Fund ed entr\u00f2 a far parte delle collezioni della National Gallery di Londra, dove \u00e8 tuttora esposta; l'acquisizione fu sostenuta con molto fervore da Edoardo VII, che si adoper\u00f2 alla causa con un contributo anonimo di ottomila sterline (780,000 nel 2016).\nIl vandalismo del 1914.\nIl 10 marzo 1914 la \"Venere Rokeby\" fu sfregiata dalla suffragetta Mary Richardson, che con un coltello da macellaio produsse numerosi squarci, poi furono riparati col restauro condotto da Helmut Ruhemann.\nLa suffragetta venne condannata a sei mesi di prigionia, ai sensi delle leggi allora vigenti circa il deturpamento delle opere d'arte. La Richardson - che non gradiva \u00abil modo in cui gli uomini guardavano l'opera a bocca spalancata tutto il giorno\u00bb - avrebbe poi giustificato il suo gesto in questo modo:\nLa \"Slasher Mary\" (come venne sovente riportata dai giornali) sarebbe quindi stata motivata a sfregiare il dipinto dall'arresto di Emmeline Pankhurst, avvenuto la sera prima alla St. Andrew Hall di Glasgow; la Pankhurst era la fondatrice della Women's Social and Political Union, movimento che rivendicava i diritti delle donne e si batteva per il suffragio femminile.\nDescrizione e stile.\nLa \"Venere Rokeby\" raffigura la dea della bellezza, dell'amore, della fecondit\u00e0 e della natura primaverile adagiata languidamente su un letto tra lenzuola di raso, con la schiena rivolta verso l'osservatore e le ginocchia piegate. Quello della Venere vista di tergo \u00e8 un motivo assai ricorrente nella produzione letteraria e pittorica dell'antichit\u00e0; ci\u00f2 malgrado, la dea \u00e8 effigiata senza quegli accessori mitologici generalmente inclusi nelle raffigurazioni della scena; gioielli, rose, mirtilli sono elementi qui assenti (la Venere di Vel\u00e1zquez, tra l'altro, \u00e8 castana, e non bionda come voleva la tradizione). Possiamo riconoscere Venere nella figura femminile, inoltre, grazie alla presenza del suo figlio, Cupido.\nVenere sta fissando uno specchio retto da Cupido, collocato di fronte a lei, che inconsuetamente \u00e8 ritratto senza la faretra; in questo modo, la dea rivolge il proprio sguardo all'osservatore del dipinto mediante la sua immagine riflessa nello specchio. Ciononostante, il volto rispecchiato della Venere \u00e8 appannato e rivela solo parzialmente le sue caratteristiche facciali. La critica d'arte Natasha Wallace ha ipotizzato che il volto indistinto della Venere costituisce la chiave d'interpretazione dell'opera, che in questo modo \u00abnon si tratta n\u00e9 di un nudo femminile specifico, n\u00e9 di un ritratto di Venere, bens\u00ec di un'immagine dell'egocentrismo della bellezza\u00bb. La posizione dello specchio, comunque, non \u00e8 coerente con lo scorcio e in realt\u00e0 per vedere il volto della dea in quella posizione essa si dovrebbe trovare al posto dell'osservatore: si tratta di una licenza artistica.\nSullo specchio troviamo dei fiocchi serici di colore rosa che si intrecciano. La funzione figurativa di questo elemento \u00e8 stata soggetto di molti dibattiti; la speculazione suggerisce che si tratta di un'allusione al velo usato da Cupido per bendare gli amati, che era usato poco prima per sorreggere lo specchio, e eventualmente per avvolgere il volto di Venere. In tal senso, Juli\u00e1n Gallego rimase molto colpito dalla malinconia tenera e struggente del volto di Cupido, tanto da interpretare i fiocchi come bende che gli impediscono la visione della Bellezza e da conferire al dipinto il titolo di \u00abAmore Conquistato dalla Bellezza\u00bb.\nLe pieghe del lenzuolo su cui \u00e8 adagiata la dea riproducono - e, in un certo senso, enfatizzano - le ampie curve del suo corpo. La composizione fa un ricorso massiccio a toni rossi, bianchi e grigi, utilizzati pure per la morbida carnagione di Venere; malgrado questo schema cromatico \u00e8 stato altamente lodato, degli studi compiuti recentemente hanno fatto emergere che il lenzuolo in origine non era grigio, bens\u00ec di un intenso color viola poi scoloritosi. I colori luminescenti utilizzati per l'incarnato della dea, applicati con una \u00abpennellata liscia, pastosa, amalgamata\u00bb, contrastano con le tonalit\u00e0 grigio-nere del telo su cui \u00e8 stesa, e con il marrone della parete. La \"Venere Rokeby\" \u00e8 l'unico esempio superstite di un nudo femminile di Vel\u00e1zquez, che ne avrebbe realizzati altri tre, come attestato dagli inventari spagnoli del Seicento.\nInfluenze.\nI dipinti di nudi e di Venere furono una potente fonte d'ispirazione per Vel\u00e1zquez (Tintoretto, Tiziano e Rubens), che per\u00f2 - per usare le parole dello storico d'arte Andreas Prater - ha adottato \u00abuna concezione visuale assai indipendente che, pur avendo molti precursori, non ha un modello diretto\u00bb. In ogni caso, Vel\u00e1zquez fu assai sensibile all'influenza di Tiziano, autore di diversi dipinti raffiguranti Venere (fra tutti, celebre la \"Venere di Urbino\"), alle pose languide delle donne di Jacopo Palma il Vecchio, e infine alla \"Venere dormiente\" di Giorgione. Per quanto riguarda lo specchio, la fantasia creatrice di Vel\u00e1zquez \u00e8 stata probabilmente ispirata dal rinascimento italiano, animato da artisti - quali l'anzidetto Tiziano, Girolamo Savoldo e Lorenzo Lotto - che rendevano lo specchio un protagonista attivo delle proprie opere, elevandolo dallo \"status\" di accessorio utile solo a riempire lo spazio pittorico. Sia Tiziano che Rubens avevano comunque gi\u00e0 realizzato dipinti raffiguranti Venere che si guarda in uno specchio, ed entrambi avevano molti rapporti con la corte spagnola; le loro tele non devono essere passate inosservate a Vel\u00e1zquez, meritevole per\u00f2 di aver dato vita a una \u00abfanciulla con un punto vita stretto e un'anca sporgente\u00bb assai diversa dalle rotonde donne italiane.\nUn'altra innovazione apportata dalla \"Venere Rokeby\", quando comparata ad altri nudi di grandi dimensioni, \u00e8 la posa della Venere, che non rivolge lo sguardo all'osservatore. Questa soluzione compositiva era gi\u00e0 stata adottata nelle stampe di Giulio Campagnola, Agostino Veneziano, Hans Sebald Beham, e Theodor de Bry, e in sculture come l'\"Ermafrodito dormiente\" e l\"'Arianna addormentata\"."}
{"id": "1105058", "revid": "33751", "url": "https://it.wikipedia.org/wiki?curid=1105058", "title": "Calci piazzati", "text": ""}
{"id": "1105059", "revid": "287204", "url": "https://it.wikipedia.org/wiki?curid=1105059", "title": "Cuddrurieddru", "text": ""}
{"id": "1105063", "revid": "287204", "url": "https://it.wikipedia.org/wiki?curid=1105063", "title": "Campionato mondiale di snooker 2006", "text": "Il campionato mondiale di snooker 2006 si disput\u00f2 tra il 15 aprile ed il 1\u00ba maggio 2006 al Crucible Theatre di Sheffield. Shaun Murphy puntava a difendere il titolo vinto nel 2005, ma fu eliminato ai quarti di finale. Graeme Dott batt\u00e9 Peter Ebdon alle 00:53 GMT nella finale conclusasi all'ora pi\u00f9 tarda al Crucible (anche se non fu la finale pi\u00f9 lunga), ottenendo la sua prima vittoria da professionista in 12 anni di carriera.\nSponsor.\nIn seguito alle nuove leggi britanniche ed europee che hanno abolito la pubblicit\u00e0 del tabacco, il Campionato mondiale di snooker 2006 non pot\u00e9 essere sponsorizzato dalla Embassy, come era avvenuto nei precedenti trent'anni. Nel gennaio 2006 la WPBSA - l'ente che governa lo sport - annunci\u00f2 che il casino online 888.com sarebbe stato il nuovo sponsor.\nQuesta decisione ha portato ad una conflittualit\u00e0 con alcuni giocatori che perderebbero guadagni dai loro sponsor personali (che mostrano sui gilet) che sono aziende concorrenti della 888.com.\nCi sono state anche preoccupazioni espresse tra i maggiori giocatori per il calo del montepremi ed anche nel numero delle competizioni principali (ridotte a sei nella stagione 2005/06) dovute alla perdita delle sponsorizzazioni da tabacco. Nel Campionato mondiale del 2006 il vincitore ha guadagnato il 20% in meno rispetto al 2005.\nRisultati.\nSono qui mostrati i risultati per ogni turno, i numeri tra parentesi a lato di alcuni nomi sono la posizione come testa di serie (ogni campionato ha 16 teste di serie e 16 giocatori provenienti dalle qualificazioni).\nQualificazioni.\nLe qualificazioni per il Campionato mondiale di snooker 2006 si disputarono il 6-13 gennaio ed il 14-15 marzo 2006 al Pontin's Prestatyn. Ci furono 4 turni, per un totale di 80 concorrenti. 32 giocatori disputarono il primo turno, con i vincitori che affrontarono altri 16 giocatori nel turno successivo. Questo per altri due turni, con i 16 vincitori promossi alla fase finale del mondiale."}
{"id": "1105065", "revid": "729019", "url": "https://it.wikipedia.org/wiki?curid=1105065", "title": "Elaioplasto", "text": "Gli elaioplasti sono dei tipi di leucoplasti specializzati nell'immagazzinare lipidi. Gli elaioplasti conservano corpi oleosi sotto forma di plastoglobuli arrotondati, che sono essenzialmente delle gocce di lipidi. Essendo una variet\u00e0 dei leucoplasti, gli elaioplasti non sono pigmentati, e sono compresi nella pi\u00f9 grande categoria degli organelli dei plastidi delle piante."}
{"id": "1105074", "revid": "1654832", "url": "https://it.wikipedia.org/wiki?curid=1105074", "title": "Pino Calabrese", "text": "Biografia.\nInizia nel 1972 l\u2019inizio della carriera artistica di Pino Calabrese.\nDa 49 anni calca indifferentemente le tavole da palcoscenico, i set cinematografici e gli studi televisivi. Nel corso della sua carriera ha lavorato in teatro con Massimo Troisi, Lello Arena, Enzo De Caro, De Filippo, Gregoretti, Gino Bramieri, Franca Valeri, Gigi Proietti, Riccardo Reim, Enrico Montesano, Piera degli Esposti, Pippo Del Bono, passando dal cabaret al teatro drammatico, dai musical alle commedie comiche, dal teatro cantato ai monologhi a sfondo sociale e politico. Nel cinema debutta nel 1983 con Valerio Zecca, lavorando successivamente con registi come Pappi Corsicato, Peppuccio Tornatore, Maurizio Fiume, Pupi Avati, Renzo Martinelli, Eugenio Cappuccio, Roberto Faenza, Mario Martone, Daniele Vicari, Marco Simon Puccioni, Alfredo Fiorillo, Paolo Sorrentino. Ha lavorato anche in produzioni internazionali in cinema e in televisione con Alicia Scherson, Bruno Saglia, Evgheny Zvedzakov, Warren Fischer, Goran Paskalijevic, e per la televisione italiana in produzioni come Ris, Ris Roma, La squadra, Incantesimo, Un medico in famiglia, Gente di mare, Distretto di polizia, Il clan dei camorristi, Pupetta, Squadra Antimafia, fino a I Bastardi di Pizzofalcone. Si \u00e8 dedicato da alcuni anni al teatro civile portando in scena \u201cL\u2019Ombra di Aldo Moro\u201d e \u201cTortora, una storia semplice\u201d, spettacoli in forma di reading di Patrizio J. Macci. Del 2018 l\u2019uscita nelle sale del film Respiri di Alfredo Fiorillo di cui \u00e8 stato coprotagonista con Alessio Boni candidato per questo film ai Nastri d\u2019argento. Il film ha vinto nel 2018 il Milano Film Festival, Il Suspence Film Festival di Kolobrzeg, Opera Prima Film Festival in qualit\u00e0 di miglior film e Villammare Film Festival come migliore regia, Festival Internazionale di Tblisi e Dublino Film Festival come migliore fotografia. Sempre per Respiri, Pino Calabrese \u00e8 stato premiato nel 2019 per la migliore interpretazione maschile al Sorrento Film Festival."}
{"id": "1105077", "revid": "399", "url": "https://it.wikipedia.org/wiki?curid=1105077", "title": "Grande Cometa", "text": "Si indica con Grande Cometa una cometa divenuta particolarmente brillante e spettacolare. Sebbene le comete siano ufficialmente nominate dal nome dello scopritore, ci si riferisce ad alcune di esse come alla \"Grande Cometa dell'...\" anno in cui \u00e8 stata la pi\u00f9 brillante.\nCaratteristiche.\nPerch\u00e9 una cometa possa essere detta grande deve essere visibile ad occhio nudo e raggiungere una buona notoriet\u00e0 anche al di fuori della comunit\u00e0 astronomica. Le comete, in gran parte, attraversano il sistema solare interno senza essere notate da altri se non dagli astronomi perch\u00e9 generalmente non raggiungono la luminosit\u00e0 necessaria perch\u00e9 siano visibili ad occhio nudo. Occasionalmente una cometa pu\u00f2 raggiungere la luminosit\u00e0 necessaria perch\u00e9 ci\u00f2 accada, ancora pi\u00f9 raramente pu\u00f2 raggiungere o superare in luminosit\u00e0 le stelle pi\u00f9 brillanti. I documenti storici registrano circa 900 comete osservate ad occhio nudo. Lo studioso Donald Yeomans ha redatto un elenco delle grandi comete analizzando gli avvistamenti dall'antichit\u00e0 ad oggi. Delle 73 comete presenti nell'elenco 16 raggiunsero una magnitudine integrata negativa e 16 ebbero una coda pi\u00f9 lunga di 50\u00b0.\nLa luminosit\u00e0 massima raggiunta da una cometa dipende principalmente da tre fattori:\nAffinch\u00e9 una cometa sia spettacolare, \u00e8 condizione sufficiente, ma non necessaria, che soddisfi tutte e tre le condizioni sovraesposte. La Cometa Hale-Bopp, ad esempio, aveva un nucleo eccezionalmente largo e attivo, ma non si avvicin\u00f2 molto al Sole. Ci\u00f2 nonostante la sua apparizione nel 1997 incurios\u00ec l'opinione pubblica che la segu\u00ec con interesse. Similmente, la Cometa Hyakutake aveva un nucleo relativamente piccolo, ma fu assai luminosa perch\u00e9 nel 1996 transit\u00f2 molto vicina alla Terra.\nGrandi Comete recenti.\nLe Grandi Comete degli ultimi due secoli sono incluse nella lista seguente:\nLe Grandi Comete pi\u00f9 antiche di due secoli sono incluse nella lista seguente:\nCollegamenti esterni.\n (NASA website) Donald K. Yeomans (April 2007) JPL - \"Great Comets in History\""}
{"id": "1105078", "revid": "22414", "url": "https://it.wikipedia.org/wiki?curid=1105078", "title": "Crisopazio", "text": ""}
{"id": "1105082", "revid": "729019", "url": "https://it.wikipedia.org/wiki?curid=1105082", "title": "Teleskop 100", "text": "Il Graphoskop conosciuto anche con il nome di Teleskop100 \u00e8 un cannocchiale panoramico per uso turistico di produzione tedesca. Destinato principalmente all'osservazione libera all'interno di parchi e riserve naturali, fu quasi subito impiegato per usi turistici. Sul finire degli anni sessanta fu installato in molte citt\u00e0 italiane e ancora oggi \u00e8 possibile vederne tantissimi in funzione. L'apparecchio ottico, monta lenti e meccanismi di elevata qualit\u00e0. Questo apparecchio veniva prodotto in due versioni: senza gettoniera, funzionamento gratuito, e con una rousta gettoniera meccanica con un tempo massimo di apertura di 3 minuti."}
