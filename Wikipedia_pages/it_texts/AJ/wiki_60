{"id": "1172587", "revid": "4239", "url": "https://it.wikipedia.org/wiki?curid=1172587", "title": "Marine nationale", "text": "La Marine nationale \u00e8 un corpo della funzione pubblica di Stato e la forza militare navale (marina militare) della Repubblica francese. \u00c8 la componente marittima delle Forces arm\u00e9es fran\u00e7aises, le altre tre componenti sono l'Arm\u00e9e de terre, l'Arm\u00e9e de l'air, la Gendarmerie nationale, i \"services de soutien\" e gli \"organismes interarm\u00e9es\".\nLa sua flotta \u00e8 composta da un centinaio di navi di superficie (comprendendo anche il naviglio secondario come navi cisterna e rimorchiatori), tra cui una portaerei a propulsione nucleare (unica marina europea a possederne una), e da dieci sottomarini nucleari, di cui quattro armati con SLBM.\nNel 2014 essa impiegava 39.300 uomini (36.500 militari e 2.800 civili) reclutate per concorso. I suoi ufficiali sono formati all'\u00c9cole navale a Lanv\u00e9oc, dove si accede per concorso dopo due anni di preparazione.\nIl motto della \"Marine nationale\", stampato con lettere bianche su fondo blu e presente su tutte le unit\u00e0 della sua flotta, \u00e8: \u00ab \"Honneur, Patrie, Valeur, Discipline\" \u00bb (\"Onore, Patria, Valore, Disciplina\") e questo motto non \u00e8 mai cambiato dai tempi della \"Marine royale\".\n\u00c8 familiarmente chiamata \u00ab \"La Royale\" \u00bb, forse perch\u00e9 prima di essere imperiale o nazionale, era reale o ancora perch\u00e9 l'antico Ministero della Marina (dove aveva sede lo Stato maggiore della Marina fino al 2016) era situato al numero 2 di rue Royale a Parigi, o infine per distinguerla da \u00ab \"La Marchande\" \u00bb.\nStoria.\nLe origini.\nLa \"Marine royale\" fu creata nel 1624 da Richelieu. Dopo la rivoluzione francese la \"Marine de la R\u00e9publique\" le succede durante i primi due periodi repubblicani. Sotto il Primo e il Secondo Impero francese, essa si \u00e8 chiamata \"Marine imp\u00e9riale\".\nLa Marine royale vide un periodo brillante ai suoi inizi, grazie all'impulso dato da Richelieu (pot\u00e9 sconfiggere la marina spagnola nel Mediterraneo durante la guerra dei trent'anni), e poi sotto il regno di Luigi XIV, grazie all'azione del suo ministro Colbert che la riorganizz\u00f2 completamente e gli diede gli strumenti per poter combattere contro le marine olandesi e inglesi e difendere gli interessi coloniali del paese. Il periodo della \"R\u00e9gence\" e il regno di Luigi XV non videro la continuazione degli sforzi dei periodi precedenti e la marina reale non pot\u00e9 pi\u00f9 competere con la quella britannica.\nL'azione del ministro Choiseul per rinnovare la marina dopo la guerra dei sette anni diede un nuovo impulso alla Marine royale che partecip\u00f2 efficacemente alla guerra d'indipendenza delle tredici colonie americane dalla Gran Bretagna. Durante la Rivoluzione francese, cambi\u00f2 nome per diventare la \"Marine de la R\u00e9publique\". Una delle conseguenze di questo cambiamento fu la radiazione dalla marina di numerosi ufficiali rimasti leali al Re, e quindi un calo importante nella qualit\u00e0 dell'istituzione e nella sua efficienza. Nelle guerre immediatamente successive alla sua creazione, quelle napoleoniche, la \"Marine\" fu ampiamente surclassata dalla Royal Navy britannica, che le inflisse pesanti sconfitte (Trafalgar) e domin\u00f2 i mari e gli oceani per tutto il periodo napoleonico.\nNel 1870, anno della proclamazione della Terza Repubblica, la marina francese assunse il nome di \"Marine nationale\".\nLa prima guerra mondiale.\nLa \"Marine nationale\" non prese parte a guerre rilevanti sul piano navale, limitandosi a sostenere l'imperialismo coloniale francese, fino alla prima guerra mondiale, dove aiut\u00f2 la Royal Navy a contenere la Kaiserliche Marine tedesca nell'Atlantico, mentre nel Mediterraneo pot\u00e9 disimpegnarsi in quanto la Regia Marina italiana era pi\u00f9 che sufficiente contro la piccola flotta austriaca. Partecip\u00f2 comunque ad azioni nel Mediterraneo Orientale contro la flotta ottomana e come sostegno allo sbarco di Gallipoli. Nel dopoguerra, la Conferenza navale di Washington limit\u00f2 il potere navale francese, equiparandolo a quello italiano e ponendolo molto al di sotto di quello statunitense, inglese e giapponese.\nLa seconda guerra mondiale.\nDurante la seconda guerra mondiale la storia della Marine nationale fu travagliata. Prima dell'inizio della guerra, essa era la 4\u00aa marina militare mondiale ed era moderna (la maggior parte della flotta era stata messa in servizio dopo il 1926; essa constava di 176 navi militari principali per un tonnellaggio di tonnellate e cui si aggiungevano altre 117 navi pi\u00f9 piccole o ausiliarie per un tonnellaggio di tonnellate.\nDurante la strana guerra e poi la campagna di Francia, essa fu poco utilizzata e dopo la resa del giugno 1940 della Francia alla Germania nazista, pass\u00f2 sotto l'\"Etat fran\u00e7ais\" (ovvero la Francia di Vichy) e teoricamente usc\u00ec dalla guerra.\nAll'epoca la flotta era rimasta quasi completamente intatta, avendo partecipato a poche campagne militari. Ma gli inglesi temettero che la flotta francese fosse incorporata alla Regia Marina o alla Kriegsmarine, pertanto tentarono di giocare d'anticipo (Operazione Catapult) e tentarono di far approdare in porti inglesi il maggior numero possibile di navi da battaglia francesi per continuare ad usarle nel conflitto, atto che port\u00f2 a varie situazioni di tensione, perfino con affondamenti da parte britannica di navi francesi il .\nIl dopoguerra e la ricostruzione.\nAlla fine della seconda guerra mondiale, la Marine nationale conta pi\u00f9 di 300 navi vecchie e disparate, delle quali circa 200 provengono dalle flotte Alleate (britannica e statunitense) e le rimanenti risalgono a prima della guerra. La Francia ha ereditato dall'Italia alcune navi che appartenevano alla Regia Marina in conto riparazione danni di guerra: gli incrociatori leggeri classe Capitani Romani Attilio Regolo e Scipione Africano, trasformati in cacciaconduttori, i cacciatorpediniere Oriani, Mitragliere, Legionario e Velite e la nave coloniale Eritrea. Il programma di ricostruzione navale molto ambizioso venne rivisto al ribasso per via di motivazioni economiche. Dopo l'ingresso nella NATO nel 1949 e nel quadro del Mutual Defense Assistance Program, la Marine nationale riceve, in prestito o in cessione, diverse navi provenienti dal surplus della flotta statunitense, tra cui 2 portaerei leggere e 14 cacciatorpediniere di scorta della classe Cannon.\nGi\u00e0 dagli anni cinquanta cominciano i primi programmi navali per la ricostruzione della flotta con navi e sottomarini di produzione francese.\nGli \"escorteurs\".\nUno dei primi programmi navali prevede la costruzione di una flotta di navi di superficie, la denominazione adottata per queste navi \u00e8 \"escorteur\" (che letteralmente significa \"(nave) che scorta\"). Il termine \"escorteur\" sostituir\u00e0 nella terminologia navale francese i precedenti termini di \"destroyer\", \"contre-torpilleur\" e \"torpilleur\", che saranno definitivamente abbandonati. In seguito anche il termine \"escorteur\" sar\u00e0 abbandonato, negli anni settanta, a profitto dei termini \"fregata\", \"avviso\" e \"pattugliatore\".\nL'ingresso della Francia nella NATO e l'adozione del pennant number permette di classificare e comparare, con le altre marine militari, le differenti classi di navi francesi, a prescindere della denominazione specifica data dalla Marine nationale.\nGli \"escorteurs\" saranno declinati in 4 versioni:\nAlla fine degli anni sessanta, la Francia lancia una nuova serie di \"fregates de 1er rang\" per sostituire gli \"escorteurs d'escadre\" :\nGli \"escorteurs rapides\" furono dismessi tra il 1975 e il 1985 e sostituiti dalle \"fregates de 2\u00e8me rang\" della e della a partire dagli anni novanta.\nGli \"avisos escorteurs\" furono dismessi tra il 1988 e il 1996 e sostituiti dagli \"avvisi\" della a partire dagli anni settanta.\nGli \"escorteurs c\u00f4tiers\" furono dismessi tra il 1975 e il 1983.\nLe portaerei.\nLa Marina francese ha avuto 8 portaerei nel corso della sua storia: la , la \"Dixmude\", la \"Arromanches\", la \"La Fayette\", la \"Bois Belleau\" la , la e la .\nLa storia delle portaerei francesi \u00e8 strettamente legata allo sviluppo dell'A\u00e9ronautique navale a partire dall'inizio del XX secolo. La prima portaerei francese entra in servizio nel 1928, tuttavia, nel 1911, con la trasformazione dell'incrociatore \"Foudre\" in nave appoggio idrovolanti (il primo della storia), la Marine si dota dell'aviazione imbarcata; a questa nave, in servizio dal 1911 al 1921, seguir\u00e0 una seconda nave appoggio idrovolanti, la \"Commandant Teste\", in servizio tra il 1932 e il 1942.\nNel periodo tra l'inizio degli anni 50 e la fine degli anni 80, la Marine Nationale disponeva contemporaneamente di 3 portaerei, dalla dismissione della nel 1997, la Francia dispone di un'unica portaerei in servizio, , fino al 2000, e la , dal 2001.\nTra i progetti di portaerei rimasti incompiuti:\nInfine, un'altra portaeromobili, oltre alle citate 8 portaerei e alle 2 porta idrovolanti, fu la portaelicotteri , in servizio tra il 1964 e il 2010; da segnalare il progetto abbandonato PH 75 volto alla realizzazione di due portaelicotteri a propulsione nucleare.\nI sottomarini.\nAl termine della seconda guerra mondiale la Francia si ritrovava quasi completamente sprovvista di sottomarini e con un sensibile gap tecnologico da colmare. L'occupazione tedesca aveva impedito qualsiasi attivit\u00e0 di sviluppo nel settore e le principali infrastrutture risultavano pressoch\u00e9 distrutte.\nCi\u00f2 nonostante, l'impegno francese per recuperare il divario rispetto alle altre superpotenze fu estremamente efficace e gi\u00e0 nei primi anni cinquanta era iniziato lo sviluppo di unit\u00e0 dotate di propulsione nucleare privilegiando, contrariamente ad altri paesi, gli SSBN rispetto agli SSN, il primo sottomarino nucleare \"sperimentale\" fu il (negli anni sessanta). Nel 1971 entr\u00f2 in servizio la prima unit\u00e0 \"nucleare\" della , composta complessivamente da 6 unit\u00e0, sostituite solo a partire dal 1997 dai sottomarini della . Contrariamente alla Royal Navy la \"Marine nationale\" non equipaggi\u00f2 i propri SSBN con missili di fabbricazione statunitense ma svilupp\u00f2 un proprio sistema d'arma (missili M1, M2, M20, M4, M45 e M51). A partire dal 1983 gli SSBN francesi furono affiancati dagli SSN della che a partire dal 2017 saranno sostituiti dagli SSN della .\nNel 1951 l'impostazione del primo sottomarino in Francia dopo la seconda guerra mondiale; nel 1954 inizi\u00f2 la costruzione della prima unit\u00e0 della , una classe di SSK composta da 6 sottomarini, la prima unit\u00e0 entr\u00f2 in servizio nel 1959 e l'ultima fu disarmata nel 1986.\nNel 1957 inizi\u00f2 la costruzione della prima unit\u00e0 della , una classe di SSK composta da 4 sottomarini, la prima unit\u00e0 entr\u00f2 in servizio nel 1959 e l'ultima fu disarmata nel 1981.\nNel 1959 inizi\u00f2 la costruzione della prima unit\u00e0 della , una classe di SSK composta da 11 sottomarini, la prima unit\u00e0 entr\u00f2 in servizio nel 1964 e l'ultima fu disarmata nel 1997.\nNel 1969 inizi\u00f2 la costruzione della prima unit\u00e0 \"nucleare\" della , una classe di SSBN composta da 6 sottomarini, la prima unit\u00e0 entr\u00f2 in servizio nel 1971 e l'ultima fu disarmata nel 2008.\nNel 1974 inizi\u00f2 la costruzione della prima unit\u00e0 della , una classe di SSK composta da 4 sottomarini, la prima unit\u00e0 entr\u00f2 in servizio nel 1977 e l'ultima fu disarmata nel 1991.\nNel 1976 inizi\u00f2 la costruzione della prima unit\u00e0 della , una classe di SSN composta da 6 sottomarini, la prima unit\u00e0 entr\u00f2 in servizio nel 1983 e, al 2017, risultano tutti ancora in servizio attivo.\nNel 1994 inizi\u00f2 la costruzione della prima unit\u00e0 della , una classe di SSBN composta da 4 sottomarini, la prima unit\u00e0 entr\u00f2 in servizio nel 1997 e, al 2017, risultano tutti ancora in servizio attivo.\nNel 2007 \u00e8 iniziata la costruzione della prima unit\u00e0 della , una classe di SSN che sar\u00e0 composta da 6 sottomarini, la prima unit\u00e0 \u00e8 previsto che entri in servizio nel 2019.\nLa forza di dissuasione.\nDopo la fine della guerra, la Marine nationale, nell'ambito della politica di autonomia francese rispetto alle superpotenze Stati Uniti e Unione Sovietica, si dot\u00f2 di sottomarini nucleari capaci di lanciare missili con testate atomiche.\nMissioni.\nLa Francia, includendo anche l\"oltremare\", ha 7.000\u00a0km di coste e pi\u00f9 di 11 milioni di km\u00b2 di zona economica esclusiva e la \"Marine nationale\" ha il compito di controllare questo spazio nelle sue tre dimensioni (sotto il mare, sul mare e sopra il mare).\nFunzioni strategiche.\nLa \"Marine nationale\" contribuisce alla strategia di difesa della Francia che \u00e8 organizzata su 5 funzioni strategiche:\nMissioni e operazioni della Marine.\nNello specifico, per la \"Marine nationale\" si tratta di condurre:\nOrganizzazione.\nLa \"Marine nationale\" \u00e8 costituita di reparti ripartiti tra:\nComando.\nPer eseguire le sue attribuzioni organiche il suo ruolo di consigliere del Capo di Stato Maggiore delle Armate (CEMA), il Capo di Stato Maggiore della Marina (CEMM), assistito dal Major g\u00e9n\u00e9ral de la Marine (MGM) dispone dello Stato Maggiore della Marina (EMM), incaricato di definire e far applicare la politica generale della \"Marine\".\nIl comando degli elementi della \"Marine\" si esercita attraverso due canali distinti: il \"comando operativo\", incaricato della condotta dell'azione militare, e il \"comando organico\", incaricato della preparazione delle forze.\nComandi operativi.\nI comandi operativi sono organizzati in diverse zone marittime (e 3 \"prefetture marittime\") che assumono il controllo operativo delle forze navali impiegate nella loro zona di competenza.\nComandi organici.\nLa catena di comando organico, posta sotto l'autorit\u00e0 del Capo di Stato Maggiore della Marina (CEMM), \u00e8 responsabile della preparazione delle forze navali per le loro missioni e anche della disponibilit\u00e0 di attrezzature e formazione. Comprende quattro grandi forze organiche: FAN, FOST, AVIA e FORFUSCO.\nQueste quattro grandi \"forze organiche\" corrispondono alle principali componenti della \"Marine\":\nForze.\nLa \"Marine nationale \" \u00e8 organizzata in 6 \"componenti\" o \"forze\":\nForce d'action navale (FAN).\nLa \"Forza d'azione navale\" (\"Force d'action navale\" \u2013 FAN) comprende le forze di superficie. Essa comprende circa 10.500 marinai e 90 navi. Fornisce la maggior parte del contributo della marina alle missioni di prevenzione e di proiezione. Essa \u00e8 posta sotto il comando di un vice-amiral d'escadre (ALFAN).\nSi compone di sette grandi categorie di navi di superficie:\nForces sous-marines (FSM).\nLe \"Forze sottomarine\" (\"Forces sous-marines\" \u2013 FSM) sono una delle quattro principali componenti della marina francese, questa forza comprende tutti i sottomarini francesi ed \u00e8 composta da 4.000 marinai. L'insieme delle forze sottomarine sono poste sotto il comando del vice-amiral d'escadre comandante la FOST (ALFOST), il cui stato maggiore \u00e8 situato nel castello di Brest. Ciascuno dei dieci sottomarini francesi ha due equipaggi (chiamati \u00abBleu\u00bb e \u00abRouge\u00bb) per consentire il dispiegamento in mare 200 giorni all'anno.\nLe forze sottomarine sono un comando organico e sono composte da:\nA\u00e9ronautique navale (AVIA).\nLa \"Forza marittima dell'aeronautica navale\" (Force maritime de l'a\u00e9ronautique navale, conosciuta anche come A\u00e9ronautique navale, Aviation navale o \"A\u00e9ronavale\" \u2013 AVIA) \u00e8 una forza aeronavale composta da circa 200 aeromobili e 8.800 uomini, distribuiti su quattro basi aeronavali (\"Base d'a\u00e9ronautique navale\" o BAN): Landivisiau, Lann-Bihou\u00e9, Hy\u00e8res Le Palyvestre e Lanv\u00e9oc-Poulmic. Essa \u00e8 posta sotto il comando di un contre-amiral (ALAVIA) basato a Tolone. Essa comprende delle \"flottilles\" (4F, 11F, 12F, 17F, 21F, 23F, 24F, 25F, 28F, 31F, 32F, 33F, 34F, 35F e 36F) e delle \"escadrilles\" (CEPA/10S, 22S, 50S e 57S).\nL'A\u00e9ronautique navale \u00e8 composta da :\nFusiliers et commandos (FORFUSCO).\nLa \"Forza marittima dei fucilieri di marina e dei commando\" (\"Force maritime des fusiliers marins et commandos\" \u2013 FORFUSCO) sono delle forze speciali di fanteria di marina composte di fucilieri di marina e commando (\"fusiliers marins et commandos marine\"). Il \"FORFUSCO\" ha sede a Lorient, consta di 2.300 uomini (militari e civili), ripartiti in 18 unit\u00e0 dislocate su 10 siti in Francia ed \u00e8 sotto il comando di un contre-amiral (ALFUSCO). Questa forza partecipa a operazioni di terra dal mare, a interventi in mare in missioni di soccorso, a operazioni di forze speciali, a protezione di siti sensibili.\nIl FORFUSCO \u00e8 composto da due componenti:\nGendarmerie maritime.\nLa \"gendarmeria marittima\" (Gendarmerie maritime) \u00e8 una formazione specialistica della Gendarmerie nationale ed \u00e8 impiegata sotto l'autorit\u00e0 del Capo di Stato Maggiore della Marina. Essa \u00e8 comandata da un g\u00e9n\u00e9ral de division (equivalente a \"vice-amiral\") e si compone di 1.100 uomini e una trentina di pattugliatori e vedette basati in diversi porti della \"M\u00e9tropole\" dell\"Outre-mer\". Essa svolge:\nMarins-pompiers (BMPM).\nIl \"battaglione dei pompieri marini di Marsiglia\" (\"Bataillon de marins-pompiers de Marseille\" \u2013 BMPM) \u00e8 un'unit\u00e0 atipica della Marine nationale ed \u00e8 comandato da un viceammiraglio. Fuori bilancio, perch\u00e9 finanziata dal comune di Marsiglia \u00e8 l'unica unit\u00e0 militare sotto l'autorit\u00e0 di un sindaco. Il BMPM \u00e8 responsabile, sotto la direzione e gli ordini del sindaco di Marsiglia di soccorso tanto contro gli incendi tanto contro pericoli di ogni genere che minacciano la sicurezza pubblica sul territorio del comune, nei porti di Marsiglia e nell'aeroporto di Marsiglia Provenza. Con una forza lavoro di 2.400 persone (di cui 4% delle donne), il BMPM \u00e8 numericamente la pi\u00f9 ampia unit\u00e0 operativa della Marine nationale. Il BMPM ha condotto nel 2008 quasi 120.000 operazioni dei quali pi\u00f9 di due terzi di soccorso a vittime.\nSostegno delle forze.\nLa \"Marine nationale \" dispone anche di diversi servizi di \"sostegno delle forze\":\nService logistique de la Marine (SLM).\nIl \"Servizio logistico della Marina\" (\"Service logistique de la Marine\" \u2013 SLM) \u00e8 un servizio costituito in seguito ad una ristrutturazione delle forze armate il 1\u00ba gennaio 2010 per raggruppare tutte le attivit\u00e0 logistiche e tecniche relative agli arsenali militari (AMF) e al servizio di commissariato marittimo (SCM).\nService de soutien de la flotte (SSF).\nIl \"Servizio di supporto della flotta\" (\"Service de soutien de la flotte\" \u2013 SSF), creato nel giugno 2000 e composto da 800 uomini, si occupa dell'efficienza e del mantenimento in condizione operativa (MCO) delle unit\u00e0 (navi e sottomarini) della Marine nationale, nonch\u00e9 dei rapporti con le industrie navali.\nService hydrographique et oc\u00e9anographique (SHOM).\nIl \"Servizio idrografico e oceanografico della Marina\" (\"Service hydrographique et oc\u00e9anographique de la Marine\" \u2013 SHOM) \u00e8 un ente pubblico amministrativo (EPA), posto sotto la tutela del Ministero della Difesa francese; esso fu creato nel 1971 e dal 2007 \u00e8 un \"EPA\", la sede \u00e8 a Brest, impiega pi\u00f9 di 500 persone (esclusi gli equipaggi delle navi) ed ha a disposizione 5 navi (2 delle quali congiuntamentente con l'Ifremer).\nLo \"SHOM\" \u00e8 l'erede del primo servizio cartografico ufficiale al mondo (1720, data di creazione del \"D\u00e9p\u00f4t des cartes et plans de la Marine\").\nLo \"SHOM\" svolge 3 attivit\u00e0 primordiali:\nEnti di formazione.\nGli istituti di formazione sono:\nBasi.\nLa Marine nationale dispone, al 2016, di diversi porti, basi e installazioni in Francia e nel mondo:\nFlotta.\nA gennaio 2019, la flotta della \"Marine nationale\" si compone di sottomarini nucleari, di navi da combattimento, di navi ausiliarie ed aeromobili:\nUnit\u00e0 dismesse.\nLista delle precedenti navi della Marine nationale dal 1945:"}
{"id": "1172589", "revid": "1446238", "url": "https://it.wikipedia.org/wiki?curid=1172589", "title": "Westerheim (Baden-W\u00fcrttemberg)", "text": "Westerheim \u00e8 un comune tedesco di 2.848 abitanti, situato nel land del Baden-W\u00fcrttemberg."}
{"id": "1172591", "revid": "1446238", "url": "https://it.wikipedia.org/wiki?curid=1172591", "title": "Westerstetten", "text": "Westerstetten \u00e8 un comune tedesco di 2.196 abitanti, situato nel land del Baden-W\u00fcrttemberg."}
{"id": "1172592", "revid": "125999677", "url": "https://it.wikipedia.org/wiki?curid=1172592", "title": "A\u00e9ronautique navale", "text": "LA\u00e9ronautique navale (dal 1998 al 2006 Aviation navale, sigla AVIA), spesso abbreviata con il termine A\u00e9ronavale, \u00e8 la componente aerea della \"Marine nationale\", la marina militare della Francia, quest'ultima parte integrante delle forze armate francesi. \u00c8 nata dalla fusione tra le forze dell'aviazione imbarcata e le forze aeree di pattugliamento il 19 giugno 1998.\nIl 1910 segna la nascita dell\"A\u00e9ronautique maritime\", rinominata in seguito \"Service de l'Aviation Maritime\" nel 1912 e successivamente \"A\u00e9ronautique navale\".\nLa \"Force maritime de l'a\u00e9ronautique navale navale\" oggi \u00e8 una delle quattro grandi componenti della Marine nationale, insieme alla \"Force d'action navale\" (FAN), le navi di superficie, alle \"Forces sous-marines\" (FSM), i sottomarini, e alla \"Force maritime des fusiliers marins et commandos\" (FORFUSCO), le forze speciali.\nL\"A\u00e9ronavale\" \u00e8 posta sotto il comando di un ufficiale generale della marina (ALAVIA) basato a Tolone che \u00e8 responsabile dell'amministrazione, dell'addestramento e dell'operativit\u00e0 di tutti gli elementi che la compongono.\nMissioni.\nNel 2011, le missioni dell\"A\u00e9ronautique navale\" sono quattro :\nStoria.\n1870-1904.\nLe somiglianze tra la navigazione in mare e in aria hanno portato molti marinai a volare su palloni liberi durante l'assedio di Parigi nel 1870, ma \u00e8 stato solamente a partire dal 1880 che la \"Marine nationale\" si \u00e8 interessata al contributo degli aerostati per realizzare le sue missioni.\nDopo alcuni test a bordo di batterie galleggianti e di navi da guerra, lo Stato Maggiore comand\u00f2 dal 1888 allo stabilimento di Chalais-Meudon palloni sferici a idrogeno, il cosiddetto \"tipo della Marina\", realizzati in seta cinese coperta con una vernice di olio di lino. Un centro di test di palloni frenati per la \"Marine nationale\", il Parc de Lagoubran, \u00e8 allora stabilito a Tolone nel 1890. Nel 1904, \"Marine nationale\" rinuncia ai palloni i cui risultati sono considerati insufficienti e non li user\u00e0 di nuovo se non durante la prima guerra mondiale.\n1910-1918.\nLa traversata della Manica di Bleriot del 25 luglio 1909 segna l'inizio del trasporto aereo operativo e convince la \"Marine nationale\" a dotarsi di aeromobili. Nel 1910, un gruppo di sette ufficiali della \"Marine nationale\" \u00e8 designato per prendere lezioni di volo e la \"Marine nationale\" ordina il suo primo aeroplano. Lo stesso anno, Henri Fabre, un ex marinaio, sviluppa e mette a punto l\"idro-aeroplano\" Le Canard, l'antenato dell'idrovolante. Nel 1912, un decreto istituisce il \"Service de l'aviation maritime\" che comprende il Centro d'aviazione di Fr\u00e9jus-Saint-Rapha\u00ebl, 2 aerei e l'incrociatore \"La Foudre\" convertita in trasporto d'aviazione. Nel luglio del 1914, alla vigilia della prima guerra mondiale, un nuovo decreto crea il \"Service Central de l'A\u00e9ronautique maritime\" dalle competenze pi\u00f9 estese. All'epoca, questo servizio disponeva di 25 aerei diversi pilotati da 14 piloti e un centinaio di marinai \"non-volanti\", per\u00f2, nessuna mongolfiera o dirigibile. Durante la guerra, la necessit\u00e0 di effettuare delle multiple operazioni di ricognizione a seguito di bombardamenti cos\u00ec come l'aumento delle lotta antisommergibile imprimono un'accelerazione degli ordini per i velivoli, in particolare di idrovolanti. 36 centri di aviazione marittima sono quindi situati lungo la costa per proteggere i convogli costieri e mercantili. Alla fine del conflitto, l\"A\u00e9ronautique maritime\" impiega 650 aerei e il suo parco aerostatico \u00e8 composto da 200 palloni liberi o frenati del \"tipo Caquot\" e 40 dirigibili messi in servizio dal 1916.\nNel novembre 1910 negli Stati Uniti d'America, il pilota Eugene Burton Ely \u00e8 decollato da una piattaforma di legno montata sulla parte anteriore della corazzata \"Birmingham\". Si tratta di una prima mondiale che \u00e8 duplicata effettuando, nel gennaio 1911, il primo appontaggio della storia atterrando sul ponte della corazzata \"Pennsylvania\". In Francia, dopo una campagna di test nel 1910, l\"aviazione imbarcata\" debutta realmente nel 1912 con la trasformazione dell'incrociatore torpediniere \"La Foudre\" in trasporto d'aviazione. Un primo idrovolante \u00e8 stato installato a bordo, il \"Canard Voisin\", messo in acqua e recuperato sul ponte con un albero di carico specifico. \u00c8 anche a bordo della \"Foudre\", dotata di una piattaforma provvisoria, che il costruttore Ren\u00e9 Caudron fa un primo decollo a bordo del suo aereo a ruote nel maggio 1914, ma entrata in guerra ferma questi esperimenti. A quel tempo, l\"aviazione imbarcata\" ha solo 14 aerei. La \"Foudre\" \u00e8 presto seguita durante la guerra da 5 altre navi convertite in trasporto d'aviazione. Gli ultimi test di decollo a bordo della corazzata \"Paris\" nell'ottobre 1918, prima di essere interrotti dall'armistizio. I test riprenderanno nel 1920.\n1919-1945.\nDopo la prima guerra mondiale, l\"A\u00e9ronautique maritime\" francese a terra si limita all'uso di idrovolanti e dirigibili da osservazione. Questi ultimi, circa una trentina, scompariranno gradualmente fino alla loro estinzione nel 1937. Lo sviluppo di idrovolanti da esplorazione a grande autonomia nel 1920 ha dato luogo a numerosi \"raid\" e concorsi civili dove i giovani ufficiali di marina si distinguono e segnano record per la velocit\u00e0 e la distanza. Questi idrovolanti \"multimotore\", che spianeranno la strada per il trasporto aereo commerciale, sono anche declinati come bombardieri pesanti che partecipano alla guerra del Rif in Marocco tra il 1925 e il 1927.\nLa creazione del minist\u00e8re de l'Air nel 1928 e dell'Arm\u00e9e de l'air nel 1933 privano temporaneamente la \"Marine nationale\" della tutela della sua aeronautica, che essa ricopre nel 1936, con l'eccezione dello studio e della costruzione degli aerei e delle apparecchiature e della formazione iniziale dei piloti che restano assicurate dall'Arm\u00e9e de l'air. All'epoca della dichiarazione di guerra nel 1939, i 370 aerei e idrovolanti della \"Marine nationale\" sono vecchi e troppo diversi per preoccupare la forza aerea tedesca. Entro il giugno 1940, le formazioni si ritirarono nelle basi nel sud della Francia e il Nord Africa. Oltremare l\"A\u00e9ronautique navale\" rimasta fedele al governo di Vichy si oppose alle forze aeree inglesi e americane a Mers-el-K\u00e9bir, a Dakar, in Siria e in Marocco, tanto che i piloti e tecnici mobilitati per France libre sono inclusi nelle forze aeree alleate.\nAll'inizio degli anni venti, a differenza di Stati Uniti, Gran Bretagna e Giappone, la Francia non si indirizza rapidamente verso le portaerei e continua a esitare tra l'aereo e l'idrovolante. I test di decollo di aeromobili a ruote da navi dotate di piattaforme non danno risultati soddisfacenti, la trasformazione in portaerei della corazzata \"B\u00e9arn\" ha portato alla sua messa in servizio nel 1927. Quest'ultima, tuttavia, \u00e8 usata come nave per test. Nel 1938, \u00e8 stata decisa la costruzione di due portaerei, ma l'entrata in guerra interrompe il programma.\nPer gli idrovolanti, il desiderio della \"Marine nationale\" \u00e8 quello di dotare le sue corazzate e gli incrociatori e di farli decollare da essi. Una prima catapulta \u00e8 installata su un incrociatore nel 1927 e venti navi ne beneficeranno in dieci anni. Al fine di avere una base mobile di idrovolanti, un trasporto specifico di idrovolanti, la \"Commandant Teste\" \u00e8 stata lanciata nel 1932. Nell'ottobre 1939, all'entrata in guerra, le \"flottilles\" della \"B\u00e9arn\" sono unite alle basi a terra. La portaerei \u00e8 quindi inviata in Canada nel 1940 per ricevere un comando aereo ma viene deviata al ritorno per rimanere in Martinica fino al 1943. La nave \"Commandant Teste\" dopo alcune connessioni nel Mar Mediterraneo fu affondata a Tolone nel 1942.\n1945-1998.\nLa guerra d'Indocina (1946-1954) cambia la dimensione dell\"A\u00e9ronautique navale\" francese che diventa una \"forza maggiore\". La variet\u00e0 delle sue missioni, sorveglianza marittima, protezione di convogli, trasporto truppe, bombardamento, continuer\u00e0 durante la guerra d'Algeria (1956-1962) che generalizza anche l'uso dell'elicottero. All'inizio degli anni sessanta, gli idrovolanti da ricognizione sono abbandonati in favore di aeromobili pi\u00f9 versatili come i \"Neptune\" e poi i \"Breguet Atlantic\".\nOggi, l\"Atlantique II\", versione moderna del precedente, trasporta siluri anti-sommergibile e missili anti-nave e dispone una vasta gamma per strumenti per la rilevazione e la segnalazione.\nImpiegata in tutti i conflitti esterni in cui la Francia \u00e8 impegnata, l\"A\u00e9ronautique navale\" basata a terra si trova ugualmente al cuore di operazioni di servizio pubblico, compresa la sorveglianza della pesca, l'assistenza e salvataggio in mare. Partecipa infine nella lotta contro il traffico e la pirateria.\nL'avvento di aerei a reazione tra il 1945 e il 1948 precede di poco lo sviluppo di tre tecnologie principali a bordo delle portaerei:\nNel dopoguerra, l\"A\u00e9ronautique navale\" francese si ricostruisce con l'aiuto degli americani e dei britannici che le forniscono gli aerei e in particolare delle portaerei, diventati il fulcro delle grandi Marine militari. \u00c8 attorno alla portaerei che l\"A\u00e9ronautique navale\" \u00e8 impegnata, in primo luogo nella guerra d'Indocina e successivamente in molte operazioni oltremare.\nAll'inizio degli anni sessanta, la Francia si \u00e8 dotata di materiali ad alto rendimento e di progettazione e costruzione nazionale, tra cui due portaerei, una portaelicotteri, aerei ed elicotteri moderni.\nTra il 1993 e il 1996 prende parte alla guerra dei Balcani.\nDal 1998.\nLa fusione tra le forze dell'aviazione imbarcata e le forze aeree di pattugliamento e sorveglianza marittima viene decisa il 19 giugno 1998 con la nascita della \"Aviation navale\" (AVIA) fino al 2006. Quindi ha ripreso l'attuale denominazione di \"Force maritime de l'a\u00e9ronautique navale\".\nDagli anni 2000 gli aerei a bordo delle navi della \"Marine nationale\" sono francesi (Rafale, Super Etendard Modernis\u00e9, Panther), statunitensi (Hawkeye) ed europei (elicotteri Lynx poi NH 90). Il Super \u00c9tendard \u00e8 stato poi ritirato nel 2016.\nL'attuale organizzazione della Forza marittima di aeronautica navale, \u00e8 stata pubblicata nel Bollettino Ufficiale delle Forze armate francesi del 10 novembre 2011.\nOrganizzazione.\nAl 2011, l\"A\u00e9ronautique navale\" \u00e8 forza aerea composta da 162 aeromobili (esclusi quelli di sostegno) e 6.824 uomini distribuiti su 4 basi aeronavali (\"Base d'a\u00e9ronautique navale\" o BAN): Landivisiau, Lann-Bihou\u00e9, Lanv\u00e9oc-Poulmic e Hy\u00e8res (le \"BAN\" di N\u00eemes-Garons e Noum\u00e9a-Tontouta (in Nuova Caledonia) sono state chiuse nel 2011). Mentre il comando, affidato a un ufficiale generale di marina (ALAVIA), ha sede nel porto di Tolone.\nIl personale \u00e8 composto da :\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1172593", "revid": "339392", "url": "https://it.wikipedia.org/wiki?curid=1172593", "title": "African Futsal Championship", "text": ""}
{"id": "1172594", "revid": "110157", "url": "https://it.wikipedia.org/wiki?curid=1172594", "title": "Westhausen (Baden-W\u00fcrttemberg)", "text": "Westhausen \u00e8 un comune tedesco di 5.888 abitanti, situato nel land del Baden-W\u00fcrttemberg.\nIl suo territorio \u00e8 bagnato dal fiume Jagst."}
{"id": "1172596", "revid": "767487", "url": "https://it.wikipedia.org/wiki?curid=1172596", "title": "Widdern", "text": "Widdern \u00e8 un comune tedesco di 2.005 abitanti, situato nel \"land\" del Baden-W\u00fcrttemberg.\nIl suo territorio \u00e8 bagnato dal fiume Jagst."}
{"id": "1172597", "revid": "110157", "url": "https://it.wikipedia.org/wiki?curid=1172597", "title": "Wieden (Baden-W\u00fcrttemberg)", "text": "Wieden \u00e8 un comune tedesco di 582 abitanti, situato nel land del Baden-W\u00fcrttemberg."}
{"id": "1172598", "revid": "339016", "url": "https://it.wikipedia.org/wiki?curid=1172598", "title": "Wiernsheim", "text": "Wiernsheim \u00e8 un comune tedesco di 6.563 abitanti, situato nel land del Baden-W\u00fcrttemberg.\nGeografia fisica.\nPosizione Geografica.\nLa localit\u00e0 \u00e8 situata in Heckeng\u00e4u sulla cosiddetta \"Platte\" (tradotto in Italiano, piana) a circa 150 m al di sopra della Valle dell'Enz. Le principali strade che da nord-sud o est-ovest l'attraversano sono la L1134 e la L1135.\nComunit\u00e0 costituenti.\nIl comune Wiernsheim comprende le frazioni un tempo indipendenti di Iptingen, Pinache e Serres. Dopo la sua costituzione, il nome di tale antiche comunit\u00e0 sopravvisse come parte della toponomastica.\nStoria.\nPanoramica.\nLa fondazione dei nuclei pi\u00f9 antichi di Wiernsheim e Iptingen risale al periodo compreso tra il 500 e il 700. I due luoghi furono menzionati per la prima volta XII secolo e arrivarono nel W\u00fcrttemberg nel 1504 tramite il monastero di Maulbronn. I distretti di Pinache e Serres furono fondati nel 1699 da profughi religiosi (valdesi), ai quali il duca di W\u00fcrttemberg aveva assegnato terre nell'attuale Italia settentrionale dopo la loro espulsione dal Piemonte.\nQuando il giovane Regno del W\u00fcrttemberg fu riorganizzato all'inizio del XIX secolo, i quattro luoghi furono trasferiti dal monastero al Maulbronn Oberamt. Nel 1842 Iptingen si trasfer\u00ec nell'Oberamt Vaihingen, mentre Wiernsheim, Pinache e Serres rimasero con l'Oberamt (o dal 1934 al 1938 con il distretto) Maulbronn fino al 1934. Durante la riforma del distretto nell'era nazista nel W\u00fcrttemberg, tutte e quattro le citt\u00e0 divennero parte del distretto di Vaihingen nel 1938. Nel 1945 i luoghi caddero nella zona di occupazione americana e quindi appartenevano allo stato di recente fontana del W\u00fcrttemberg-Baden, che fu aggiunto allo stato del W\u00fcrttemberg-Baden nel 1952. A causa della riforma del distretto nel Baden-W\u00fcrttemberg i luoghi arrivarono all'Enzkreis nel 1973. Nel corso della riforma municipale del Baden-W\u00fcrttemberg, il 1\u00ba gennaio 1970 \u00e8 stata costruita la municipalit\u00e0 di Pinache. Il 1\u00ba gennaio furono incorporati i comuni di Iptingen e Serres.\nQuartieri.\nWiernsheim.\nWiernsheim fu probabilmente fondata in epoca francone (500-700 d.C.) e dal 1259 fu di propriet\u00e0 del monastero di Maulbronn. Quando il monastero divenne parte del W\u00fcrttemberg dopo la guerra di successione bavarese-palatina nel 1504, anche Wiernsheim divenne parte del W\u00fcrttemberg e divenne protestante nel 1535. Nel museo del macinacaff\u00e8, un edificio storico ristrutturato, c'\u00e8 la collezione unica e pi\u00f9 grande di macinacaff\u00e8 in Germania con reperti di tre secoli. A settembre 2013 \u00e8 entrato in funzione il centro di formazione con il suo innovativo sistema di riscaldamento (pompa di calore con accumulo solare di ghiaccio).\nPinache.\nPinache \u00e8 un villaggio valdese. Il luogo \u00e8 stato fondato nel 1699 in modo che i rifugiati religiosi della Valle del Chisone potessero stabilirsi l\u00ec. La pi\u00f9 antica chiesa valdese della Germania si trova a Pinache ed \u00e8 stata costruita nel 1721.\nSerres.\nSerres \u00e8 anche un villaggio valdese ed \u00e8 stata fondata contemporaneamente a Pinache. Lo stemma del luogo con le sette stelle e la fiamma ardente \u00e8 fortemente ispirato allo stemma dei Valdesi. L'11 aprile 1945, il 75% degli edifici di Serres fu distrutto da bombe incendiarie a seguito di un raid aereo. Durante la ricostruzione \u00e8 stata preservata la struttura tipica del villaggio valdese. Nel novembre 2009 \u00e8 stato inaugurato a Serres il primo asilo nido plus-energy della Germania. Nel 2010 ha vinto un premio concorso \"Protezione del clima municipale\" nella categoria \"Misure tecniche innovative in un edificio comunale\", che ha assegnato al comune 40.000 euro di premi in denaro.\nIptingen.\nA causa della fine del toponimo in -ingen, Iptingen dovrebbe essere considerata una fondazione allemanica antecedente al 500 d.C. La prima menzione documentata di Iptingen risale al 1120 circa. Il 4 febbraio 1206, re Filippo conferm\u00f2 la restituzione della propriet\u00e0 a Iptingen, che Ulrich da Iptingen aveva prima ceduto al monastero di Maulbronn, ma che fu successivamente venduta al conte palatino di Tubinga. Tra gli edifici di Iptingen vi \u00e8 la chiesa fortificata, che risale a un antico castello, menzionato per la prima volta nel 1994. Il campanile di oggi \u00e8 ancora il vecchio castello ad eccezione della parte a graticcio con orologio e campane che fu aggiunta in seguito. Intorno al 1250 furono aggiunte alle scorte gli arbusti ad anello ancora oggi conservanti. Nel 1504 il W\u00fcrttemberg ha assunto sovranit\u00e0 sul monastero di Maulbronn e quindi anche su Iptingen. Il luogo era evangelico durante la riforma in 1535 e subordinato all'ufficio monastero di Maulbronn nel 1557.\nReligione.\nCon la Riforma, Wiernsheim, come tutto il W\u00fcrttemberg, divenne protestante. Le parrocchie dei Valdesi protestanti, che si stabilirono a Pinache e Serres nel 1699, sono state nel frattempo incorporate nella Chiesa evangelica. Alla fine del XVIII secolo, Johann Georg Rapp guid\u00f2 una comunit\u00e0 di pietisti radicali di Iptingen, la maggior parte dei quali emigr\u00f2 in Nord America con Rapp all'inizio del XIX secolo. Oggi ci sono diverse parrocchie protestanti (per esempio, la Chiesa di Mauritius), nonch\u00e9 una congregazione cattolica romana e una neo-apostolica."}
{"id": "1172599", "revid": "110157", "url": "https://it.wikipedia.org/wiki?curid=1172599", "title": "Wies (Kleines Wiesental)", "text": "Wies \u00e8 una frazione del comune tedesco di Kleines Wiesental, nel Baden-W\u00fcrttemberg.\nConta (2007) 657 abitanti.\nStoria.\nWies fu nominata per la prima volta nel 1259.\nCostitu\u00ec un comune autonomo fino al 1\u00ba gennaio 2009."}
{"id": "1172601", "revid": "1776051", "url": "https://it.wikipedia.org/wiki?curid=1172601", "title": "Wiesenbach (Baden-W\u00fcrttemberg)", "text": "Wiesenbach \u00e8 un comune tedesco di 3.140 abitanti, situato nel land del Baden-W\u00fcrttemberg."}
{"id": "1172602", "revid": "110157", "url": "https://it.wikipedia.org/wiki?curid=1172602", "title": "Wiesensteig", "text": "Wiesensteig \u00e8 un comune tedesco di 2.312 abitanti, situato nel land del Baden-W\u00fcrttemberg."}
{"id": "1172603", "revid": "58420", "url": "https://it.wikipedia.org/wiki?curid=1172603", "title": "Fattore di sicurezza", "text": ""}
{"id": "1172604", "revid": "110157", "url": "https://it.wikipedia.org/wiki?curid=1172604", "title": "Wieslet", "text": "Wieslet \u00e8 una frazione del comune tedesco di Kleines Wiesental, nel Baden-W\u00fcrttemberg.\nConta (2007) 596 abitanti.\nStoria.\nWieslet fu nominata per la prima volta nel 1157.\nCostitu\u00ec un comune autonomo fino al 1\u00ba gennaio 2009."}
{"id": "1172605", "revid": "466539", "url": "https://it.wikipedia.org/wiki?curid=1172605", "title": "Wiesloch", "text": "Wiesloch \u00e8 un comune tedesco di 26.229 abitanti, situato nel nord del land del Baden-W\u00fcrttemberg, 15\u00a0km a sud della citt\u00e0 di Heidelberg. Dal 1\u00ba gennaio 1973 Wiesloch ha ufficialmente acquisito lo status di \u201cGro\u00dfe Kreisstadt\u201d (letteralmente: Grande Citt\u00e0 del Circondario).\nCaratteristiche del luogo e natura circostante.\nWiesloch \u00e8 situata in una zona inclusa tra le pendici meridionali della Odenwald, piccolo gruppo montuoso conosciuto per la fitta rete di sentieri escursionistici, l'Alta Valle del Reno ed il Kraichgau. Il clima in questa zona \u00e8 piuttosto mite.\nLa temperatura media nel mese di gennaio \u00e8 di circa 1,3\u00a0\u00b0C e in luglio 19,8\u00a0\u00b0C. \nLa particolare mitezza del clima e la conformazione del territorio hanno reso possibile in questa zona, come del resto nell'intera Bergstra\u00dfe, una prosperosa coltivazione della vite.\nStoria.\nLa prima fonte documentale attestante l'esistenza della citt\u00e0, menzionata con il nome di \"Wezzinloch\", consiste in un atto di donazione datato 12 settembre 801. I primi insediamenti intorno alla zona in cui ora \u00e8 situata la citt\u00e0, possono comunque farsi risalire ad un periodo di molto antecedente a tale data, come testimoniato da alcuni ritrovamenti archeologici.\nTra i fatti storici di maggior rilievo avvenuti in questa citt\u00e0, si ricorda in particolare la Battaglia di Wiesloch, che durante la guerra dei trent'anni (1618-1648) vide lo scontro tra le truppe svedesi, sotto il comando di Gustav II Adolf e le truppe imperiali. Successivamente, il 28 gennaio 1689, a seguito di un'azione offensiva che deve collocarsi nel corso della Guerra della Grande Alleanza che per nove anni interess\u00f2 il Palatinato, Wiesloch verr\u00e0 quasi completamente bruciata dalle truppe francesi.\nGli episodi avvenuti nel XVII secolo, ebbero forti conseguenze nella vita di questa citt\u00e0. Essi furono, infatti, di una gravit\u00e0 tale da determinare un forte abbassamento demografico. Nel 1697, la citt\u00e0 contava ormai solamente 265 abitanti (nel 1577 si registravano circa 1360 abitanti). Solo verso la fine del XVIII secolo la citt\u00e0 riusc\u00ec a registrare un progressivo aumento demografico (nel 1785 si contavano circa 1554 abitanti) e a completare la necessaria opera di ricostruzione.\nWiesloch e l'automobile.\nA Wiesloch comparve la prima stazione di rifornimento del mondo. Bertha Benz si ferm\u00f2 infatti a Wiesloch, nel luogo dove attualmente si trova una della farmacie cittadine, il 5 agosto del 1888. Stava facendo il primo lungo viaggio automobilistico della storia, da Mannheim sino alla citt\u00e0 di Pforzheim, a bordo di una Benz Patent Motorwagen Nr. 3., frutto del genio di Karl Benz, suo marito, che pochi anni prima aveva inventato e brevettato il nuovo mezzo di trasporto.\nNel febbraio 2008 la valenza storica di quel primo viaggio verso la modernit\u00e0, \u00e8 stata riconosciuta ufficialmente con l'istituzione della Bertha Benz Memorial Route.\nCalendario principali feste e manifestazioni.\nTutti gli anni, verso la fine di agosto, ha luogo la festa principale della citt\u00e0, dedicata alla vendemmia (das Kurpf\u00e4lzische Winzerfest, letteralmente traducibile \"festa palatina del viticoltore\"). La manifestazione, che si celebra dal 1935, dura circa dieci giorni ed ha tutte le caratteristiche delle tipiche Stra\u00dfenfest tedesche con mercatini e \"stand\" gastronomici di vario tipo.\nAltre manifestazioni:\nEconomia.\nLe principali aziende operanti sul territorio di questo comune sono:\nVoci correlate.\nBertha Benz Memorial Route (Mannheim-Wiesloch-Pforzheim-Mannheim)"}
{"id": "1172607", "revid": "110157", "url": "https://it.wikipedia.org/wiki?curid=1172607", "title": "Wildberg (Baden-W\u00fcrttemberg)", "text": "Wildberg \u00e8 un comune tedesco di 10.128 abitanti, situato nel land del Baden-W\u00fcrttemberg.\nAlla cittadina \u00e8 stato dedicato l'asteroide 117506 Wildberg."}
{"id": "1172608", "revid": "110157", "url": "https://it.wikipedia.org/wiki?curid=1172608", "title": "Wilhelmsdorf (Baden-W\u00fcrttemberg)", "text": "Wilhelmsdorf \u00e8 un comune tedesco di 4.759 abitanti, situato nel land del Baden-W\u00fcrttemberg."}
{"id": "1172609", "revid": "124750640", "url": "https://it.wikipedia.org/wiki?curid=1172609", "title": "Lupo di Bronzo", "text": "Il Lupo di Bronzo (\"Bronze Wolf\") \u00e8 la sola onorificenza attribuita dal Comitato Scout Mondiale e viene assegnata solo in riconoscimento di servizi eccellenti al movimento scout mondiale. Come suggerito dal nome, \u00e8 un lupo in bronzo, portato attorno al collo mediante un nastro verde bordato di giallo. \nStoria dell'istituzione.\nNei primissimi anni dello scautismo Robert Baden-Powell donava occasionalmente un Lupo d'Argento (\"Silver Wolf\") a Capi Scout che in qualsiasi paese avessero lavorato in modo eccellente per lo sviluppo del movimento.\nTuttavia, bench\u00e9 prestigioso e assegnato dal Capo Scout del mondo, il Lupo d'Argento era una decorazione dello scautismo britannico. Di conseguenza, nel 1924 il Comitato Internazionale decise di chiedere a Baden-Powell di valutare l'istituzione di una onorificenza speciale, \"\"to be awarded on the recommendation of the International Committee for outstanding international services to the Scout Movement\".\nSolo nel 1932 Baden-Powell, tradizionalmente diffidente verso la proliferazione di onorificenze e distintivi, acconsent\u00ec a riaprire la questione e nel giugno 1934 accett\u00f2 la richiesta.\nIl 2 agosto 1935 il Comitato Internazionale, riunitosi a Stoccolma, approv\u00f2 formalmente l'istituzione del Lupo di Bronzo. Inoltre, su proposta di uno dei suoi componenti, Walter H. Head, il Comitato internazionale assegn\u00f2 all'unanimit\u00e0 il primo Lupo di Bronzo al Capo Scout del Mondo, Lord Baden-Powell of Gilwell.\nStoria delle attribuzioni.\nDurante i primi venti anni furono assegnati solo dodici Lupi di Bronzo. Infatti, il Comitato Internazionale aveva stabilito due criteri: 1) che l'onorificenza fosse assegnata solo per \"outstanding international services\" e 2) che di norma non pi\u00f9 di due Lupi di bronzo fossero assegnati in ciascun biennio.\nIn seguito, data l'espansione dello scautismo nel mondo, sia come numero di associazioni nazionali sia come numero di scout, il World Scout Committee allarg\u00f2 i criteri, ridefinendo 1) nel senso di \"outstanding services by an individual to the World Scout Movement\"\" e 2) nel senso di un Lupo di Bronzo all'anno per ogni 2.000.000 di scout.\nOggi, il Lupo di Bronzo \u00e8 ancora l'unica onorificenza assegnata dal World Scout Committee. Nel 2020, a 85 anni dalla sua istituzione, i Lupi di Bronzo assegnati sono 371.\nL'unico italiano, ad oggi, ad averlo ricevuto \u00e8 Mario Sica; tra vi sono naturalmente Robert Baden-Powell e sua moglie Olave Baden-Powell, fondatori del movimento scout."}
{"id": "1172610", "revid": "110157", "url": "https://it.wikipedia.org/wiki?curid=1172610", "title": "Wilhelmsfeld", "text": "Wilhelmsfeld \u00e8 un comune tedesco di 3.336 abitanti, situato nel land del Baden-W\u00fcrttemberg."}
{"id": "1172611", "revid": "46291", "url": "https://it.wikipedia.org/wiki?curid=1172611", "title": "Ornithogalum corsicum", "text": "Ornithogalum corsicum \u00e8 una pianta appartenente alla famiglia delle Asparagacee.\nDescrizione.\nPortamento.\nPianta erbacea bulbosa.\nFoglie.\nLe foglie sono filiformi, larghe 2\u20136\u00a0mm, allungate e scanalate.\nFiori.\nI fiori, che compaiono tra marzo e aprile, sono grandi, peduncolati, di colore bianco e con sottili venature verdi.\nRadici.\nBulbo totalmente privo di bulbilli.\nDistribuzione e habitat.\nLa specie ha un areale ristretto alla Corsica e alla Sardegna.\nVegeta nei luoghi erbosi, i pascoli aridi e i campi incolti."}
{"id": "1172612", "revid": "110157", "url": "https://it.wikipedia.org/wiki?curid=1172612", "title": "Willst\u00e4tt", "text": "Willst\u00e4tt \u00e8 un comune tedesco di 9.151 abitanti, situato nel land del Baden-W\u00fcrttemberg.\nSport.\nLa tradizione sportiva di Willst\u00e4tt \u00e8 maggiormente rappresentata dal calcio e dalla pallamano.\nLo Sportclub Sand 1946 \u00e8 una societ\u00e0 polisportiva attiva in diversi sport individuali e di squadra, la pi\u00f9 rappresentativa delle quali \u00e8 la squadra di calcio femminile professionistica che milita in Frauen-Bundesliga, massimo livello del campionato tedesco di calcio femminile e che negli anni ha fornito alcune delle sue atlete nelle formazioni di calcio femminile nazionale.\nIl TV 08 Willst\u00e4tt \u00e8 una squadra di pallamano che tra il 1999 e il 2003 ha disputato l'Handball-Bundesliga, campionato di vertice del panorama pallamanistico tedesco, per poi affrontare un lento declino che nel 2004 l'ha fatta retrocedere in 2. Handball-Bundesliga-S\u00fcd (secondo livello, torneo meridionale), quindi dal 2010 in Oberliga Baden-W\u00fcrttemberg (campionato regionale di terzo livello)."}
{"id": "1172613", "revid": "9199726", "url": "https://it.wikipedia.org/wiki?curid=1172613", "title": "Biocronologia", "text": ""}
{"id": "1172614", "revid": "110157", "url": "https://it.wikipedia.org/wiki?curid=1172614", "title": "Wimsheim", "text": "Wimsheim \u00e8 un comune tedesco di 2.688 abitanti, situato nel land del Baden-W\u00fcrttemberg."}
{"id": "1172615", "revid": "110157", "url": "https://it.wikipedia.org/wiki?curid=1172615", "title": "Winden im Elztal", "text": "Winden im Elztal \u00e8 un comune tedesco di 2.869 abitanti, situato nel land del Baden-W\u00fcrttemberg."}
{"id": "1172616", "revid": "767487", "url": "https://it.wikipedia.org/wiki?curid=1172616", "title": "Winnenden", "text": "Winnenden \u00e8 un comune tedesco di 27.699 abitanti, situato nel land del Baden-W\u00fcrttemberg. \u00c8 tristemente noto per un grave fatto di cronaca accaduto l'11 marzo 2009, in cui un ragazzo di 17 anni, Tim Kretschmer, studente della Albertville-Realschule, uccise 15 persone e ne fer\u00ec ben 11 con dei colpi di pistola, per poi morire poco dopo suicida."}
{"id": "1172617", "revid": "110157", "url": "https://it.wikipedia.org/wiki?curid=1172617", "title": "Winterbach (Baden-W\u00fcrttemberg)", "text": "Winterbach \u00e8 un comune tedesco di 7.901 abitanti, situato nel land del Baden-W\u00fcrttemberg."}
{"id": "1172619", "revid": "38120", "url": "https://it.wikipedia.org/wiki?curid=1172619", "title": "Lupo di bronzo", "text": ""}
{"id": "1172620", "revid": "767487", "url": "https://it.wikipedia.org/wiki?curid=1172620", "title": "Un cappello pieno di pioggia (film)", "text": "Un cappello pieno di pioggia (\"A Hatful of Rain\") \u00e8 un film del 1957 di Fred Zinnemann in Cinemascope adattato dall'omonimo dramma teatrale di Michael V. Gazzo.\nTrama.\nReduce dalla guerra di Corea, Johnny Pope \u00e8 diventato morfinomane e perci\u00f2 i suoi rapporti con l'ignara moglie Celia, che aspetta un figlio e teme che il marito la tradisca, e con suo fratello Polo si fanno sempre pi\u00f9 difficili. Il ritorno del padre, John sr., catalizza il dramma fra i personaggi."}
{"id": "1172621", "revid": "110157", "url": "https://it.wikipedia.org/wiki?curid=1172621", "title": "Winterlingen", "text": "Winterlingen \u00e8 un comune tedesco di 6.679 abitanti, situato nel land del Baden-W\u00fcrttemberg."}
{"id": "1172622", "revid": "116351425", "url": "https://it.wikipedia.org/wiki?curid=1172622", "title": "Wittighausen", "text": "Wittighausen \u00e8 un comune tedesco di 1632 abitanti, situato nel land del Baden-W\u00fcrttemberg."}
{"id": "1172623", "revid": "767487", "url": "https://it.wikipedia.org/wiki?curid=1172623", "title": "Wittlingen", "text": "Wittlingen \u00e8 un comune tedesco di 958 abitanti, situato nel land del Baden-W\u00fcrttemberg."}
{"id": "1172624", "revid": "656701", "url": "https://it.wikipedia.org/wiki?curid=1172624", "title": "Centoventi", "text": ""}
{"id": "1172626", "revid": "110157", "url": "https://it.wikipedia.org/wiki?curid=1172626", "title": "Wittnau (Germania)", "text": "Wittnau \u00e8 un comune tedesco di 1.451 abitanti, situato nel land del Baden-W\u00fcrttemberg."}
{"id": "1172627", "revid": "11792", "url": "https://it.wikipedia.org/wiki?curid=1172627", "title": "Ventitr\u00e9", "text": ""}
{"id": "1172629", "revid": "110157", "url": "https://it.wikipedia.org/wiki?curid=1172629", "title": "Wolfach", "text": "Wolfach \u00e8 una citt\u00e0 tedesca di 5.934 abitanti, situata nel land del Baden-W\u00fcrttemberg."}
{"id": "1172630", "revid": "110157", "url": "https://it.wikipedia.org/wiki?curid=1172630", "title": "Wolfegg", "text": "Wolfegg \u00e8 un comune tedesco di 3.435 abitanti, situato nel land del Baden-W\u00fcrttemberg gemellato dal 1986 con il Comune di Colico (Provincia di Lecco).\nArchitetture e opere d'arte.\nAll'interno della biblioteca, presente nel castello, fino al 2001 erano custoditi in un faldone di propriet\u00e0 del cosmografo rinascimentale Johannes Shoner, i dodici stacchi componenti il grande planisfero a stampa (Universalis Cosmographia Secundum Ptholomaei Traditionem et Americi Vespucii aliorumque Lustrationes) realizzato nel 1507 dal cosmografo Martin Waldsemmuller; la prima carta geografica a registrare sul territorio del Nuovo Mondo il toponimo America."}
{"id": "1172631", "revid": "9199802", "url": "https://it.wikipedia.org/wiki?curid=1172631", "title": "Geocronologia", "text": ""}
{"id": "1172632", "revid": "110157", "url": "https://it.wikipedia.org/wiki?curid=1172632", "title": "Wolfschlugen", "text": "Wolfschlugen \u00e8 un comune tedesco di 6.264 abitanti, situato nel land del Baden-W\u00fcrttemberg."}
{"id": "1172633", "revid": "767487", "url": "https://it.wikipedia.org/wiki?curid=1172633", "title": "Wolpertshausen", "text": "Wolpertshausen \u00e8 un comune tedesco di 2.009 abitanti, situato nel land del Baden-W\u00fcrttemberg."}
{"id": "1172637", "revid": "767487", "url": "https://it.wikipedia.org/wiki?curid=1172637", "title": "Wolpertswende", "text": "Wolpertswende \u00e8 un comune tedesco di 4.135 abitanti, situato nel land del Baden-W\u00fcrttemberg.\nAmministrazione.\nGemellaggi.\nWolpertswende \u00e8 gemellata con Menaggio (CO)"}
{"id": "1172638", "revid": "767487", "url": "https://it.wikipedia.org/wiki?curid=1172638", "title": "W\u00f6rnersberg", "text": "W\u00f6rnersberg \u00e8 un comune tedesco di 249 abitanti, situato nel land del Baden-W\u00fcrttemberg."}
{"id": "1172641", "revid": "110157", "url": "https://it.wikipedia.org/wiki?curid=1172641", "title": "W\u00f6rt", "text": "W\u00f6rt \u00e8 un comune tedesco di 1.438 abitanti, situato nel land del Baden-W\u00fcrttemberg."}
{"id": "1172642", "revid": "767487", "url": "https://it.wikipedia.org/wiki?curid=1172642", "title": "Wurmberg", "text": "Wurmberg \u00e8 un comune tedesco di 2.904 abitanti, situato nel land del Baden-W\u00fcrttemberg."}
{"id": "1172643", "revid": "20090", "url": "https://it.wikipedia.org/wiki?curid=1172643", "title": "Super Frelon", "text": ""}
{"id": "1172644", "revid": "287204", "url": "https://it.wikipedia.org/wiki?curid=1172644", "title": "Chaetodon vagabundus", "text": "Chaetodon vagabundus, conosciuto anche come pesce farfalla spigato, \u00e8 un pesce d'acqua salata appartenente alla famiglia dei Chaetodontidae.\nDistribuzione e habitat.\nVive nella regione Indopacifica dal Mar Rosso meridionale alle Isole Tuamotu. La sua presenza \u00e8 segnalata lungo le coste dell'Africa orientale, Mar del Giappone e costa orientale australiana. Vive in prossimit\u00e0 delle formazioni madreporiche, in acque con temperatura tra i 24 e i 28\u00a0\u00b0C, prediligendo fondali poco profondi, lagune coralline, anche in prossimit\u00e0 di estuari di corsi d'acqua dolce. Si incontra fino a 30 m di profondit\u00e0.\nDescrizione.\nPresenta corpo ovaloide, fortemente compresso ai fianchi. Il muso \u00e8 allungato. La pinna dorsale copre tutto il dorso ed \u00e8 formata da 13 spine.\nLa livrea \u00e8 bianca e gialla nella zona caudale, percorsa da strisce nere diagonali. Due bande nere verticali percorrono la testa e la parte terminale e una la coda.\nPu\u00f2 raggiungere i 23\u00a0cm di lunghezza.\nComportamento.\nVive da solo o in coppia ed \u00e8 marcatamente territoriale e monogamo.\nAlimentazione.\nSi nutre essenzialmente di microfauna recifale, coralli, piccoli invertebrati e alghe filamentose."}
{"id": "1172645", "revid": "441316", "url": "https://it.wikipedia.org/wiki?curid=1172645", "title": "Wurmlingen (Tuttlingen)", "text": "Wurmlingen \u00e8 un comune tedesco di 3.816 abitanti, situato nel land del Baden-W\u00fcrttemberg."}
{"id": "1172647", "revid": "474175", "url": "https://it.wikipedia.org/wiki?curid=1172647", "title": "Passo delle Radici", "text": "Il passo delle Radici (detto anche foce delle Radici o Passo di San Pellegrino in Alpe - 1.527\u00a0m s.l.m.) \u00e8 un valico dell'Appennino Tosco-Emiliano che separa la Toscana a sud dall'Emilia a nord ed in particolare la provincia di Lucca (comune di Castiglione di Garfagnana), dalla provincia di Modena (comune di Frassinoro): da esso nasce, sul versante emiliano, il torrente Dragone.\nDescrizione.\n\u00c8 attraversato dalla ex-strada statale 324 del Passo delle Radici che mette in comunicazione la Garfagnana con la valle dell'alto Secchia, attraversando da est a ovest tutto l'alto Appennino modenese, oggi denominata strada provinciale 72 (SP 72) in provincia di Lucca e strada provinciale 324 (SP 324) nel tratto modenese. Una caratteristica del passo sono le molteplici vie di accesso. Infatti oltre alla suddetta ex-statale 324 che lo attraversa, pu\u00f2 essere raggiunto anche attraverso altre vie.\nIl passo delle Radici \u00e8 uno dei punti di accesso al Parco del Frignano (Alto Appennino Modenese)."}
{"id": "1172648", "revid": "767487", "url": "https://it.wikipedia.org/wiki?curid=1172648", "title": "W\u00fcstenrot", "text": "W\u00fcstenrot \u00e8 un comune tedesco di 6.831 abitanti, situato nel land del Baden-W\u00fcrttemberg."}
{"id": "1172649", "revid": "110157", "url": "https://it.wikipedia.org/wiki?curid=1172649", "title": "Wutach", "text": "Wutach \u00e8 un comune tedesco di 1.248 abitanti, situato nel land del Baden-W\u00fcrttemberg."}
{"id": "1172650", "revid": "110157", "url": "https://it.wikipedia.org/wiki?curid=1172650", "title": "Wut\u00f6schingen", "text": "Wut\u00f6schingen \u00e8 un comune tedesco di 6.614 abitanti, situato nel land del Baden-W\u00fcrttemberg."}
{"id": "1172652", "revid": "110157", "url": "https://it.wikipedia.org/wiki?curid=1172652", "title": "Wyhl am Kaiserstuhl", "text": "Wyhl am Kaiserstuhl \u00e8 un comune tedesco di 3.667 abitanti, situato nel land del Baden-W\u00fcrttemberg."}
{"id": "1172655", "revid": "110157", "url": "https://it.wikipedia.org/wiki?curid=1172655", "title": "Zaberfeld", "text": "Zaberfeld \u00e8 un comune tedesco di 3.961 abitanti, situato nel land del Baden-W\u00fcrttemberg.\nNel suo territorio nasce il fiume Zaber."}
{"id": "1172657", "revid": "110157", "url": "https://it.wikipedia.org/wiki?curid=1172657", "title": "Zaisenhausen", "text": "Zaisenhausen \u00e8 un comune tedesco di 1.721 abitanti, situato nel land del Baden-W\u00fcrttemberg."}
{"id": "1172658", "revid": "339392", "url": "https://it.wikipedia.org/wiki?curid=1172658", "title": "A\u00e9ronavale", "text": ""}
{"id": "1172659", "revid": "120133260", "url": "https://it.wikipedia.org/wiki?curid=1172659", "title": "Germano di Kazan' e Svija\u017esk", "text": "\u00c8 venerato come santo dalla Chiesa ortodossa russa, che lo ricorda il 6 novembre, il 23 giugno e il 25 settembre.\nBiografia.\nOriginario di Starica e membro della famiglia boiarda dei Polevi, prese in giovent\u00f9 i voti monastici nel monastero di Volokolamsk. Qui, sotto la direzione dell'egumeno Gurij pass\u00f2 i primi anni della propria vita svolgendo il compito di copista. Nel 1551 fu nominato archimandrita del monastero di Staritsa, ruolo che occuper\u00e0 per due anni: lo sostituir\u00e0 il monaco Giobbe, destinato a diventare il primo Patriarca russo. Nel 1553 prese parte al \"sobor\" di Mosca, durante il quale l'assemblea decise di lasciare alle sue cure nel monastero di Volokolamsk il religioso Ba\u0161kin, accusato di eresia poich\u00e9, nelle sue predicazioni, negava la Santa Trinit\u00e0.\nA seguito della conquista del Khanato di Kazan', Giurij, padre spirituale di Germano, fu nominato arcivescovo di Kazan'. Germano fu a sua volta posto da quest'ultimo a capo del Monastero Bogoroditskij sito a Svija\u017esk, nella nuova diocesi. Qui, secondo quanto tramandatoci dalle sue agiografie, pose le basi per la futura cristianizzazione della regione. Dopo la morte di Giurj, avvenuta nel 1564, Germano fu eletto come suo successore. Su insistenza di Ivan IV di Russia e contro il suo volere fu nominato due anni pi\u00f9 tardi Metropolita di Mosca e di tutta la Russia. Occup\u00f2 il seggio per pochi mesi: incessantemente critico nei confronti della politica dello zar cadde in disgrazia presso quest'ultimo che lo dichiar\u00f2 decaduto dal proprio ruolo e lo condann\u00f2 a vivere nella capitale sotto stretta sorveglianza degli opri\u010dniki. Mor\u00ec il 6 novembre 1567.\nCulto.\nLe sue reliquie furono in seguito traslate nel 1595 nella Cattedrale dell'Ascensione di Svija\u017esk e nel 1714 nel Monastero Bogoroditskij."}
{"id": "1172660", "revid": "110157", "url": "https://it.wikipedia.org/wiki?curid=1172660", "title": "Zell am Harmersbach", "text": "Zell am Harmersbach \u00e8 una citt\u00e0 tedesca di 8130 abitanti, situata nel land del Baden-W\u00fcrttemberg."}
{"id": "1172661", "revid": "2191593", "url": "https://it.wikipedia.org/wiki?curid=1172661", "title": "Zell im Wiesental", "text": "Zell im Wiesental \u00e8 un comune tedesco di 6.044 abitanti, situato nel land del Baden-W\u00fcrttemberg.\nHa dato i natali al soprano Josepha Hofer, nonch\u00e9 alla sua pi\u00f9 nota sorella Constanze, che diventer\u00e0 la moglie di Wolfgang Amadeus Mozart. Peter Palme \u00e9 il Sindaco di Zell im Wiesental da 2017."}
{"id": "1172665", "revid": "110157", "url": "https://it.wikipedia.org/wiki?curid=1172665", "title": "Zell unter Aichelberg", "text": "Zell unter Aichelberg \u00e8 un comune tedesco di 3171 abitanti, situato nel land del Baden-W\u00fcrttemberg."}
{"id": "1172666", "revid": "124560384", "url": "https://it.wikipedia.org/wiki?curid=1172666", "title": "Circondario di Dahme-Spreewald", "text": "Il circondario di Dahme-Spreewald (in tedesco \"Landkreis Dahme-Spreewald\", in basso sorabo \"Wokrejs Damna-B\u0142ota\"), \u00e8 un circondario (\"Landkreis\") del Brandeburgo, in Germania.\nComprende 8 citt\u00e0 e 29 comuni.\nIl capoluogo \u00e8 L\u00fcbben (Spreewald), il centro maggiore K\u00f6nigs Wusterhausen.\nStoria.\nIl circondario di Dahme-Spreewald fu creato nel 1993 nell'ambito della riforma amministrativa del Brandeburgo. Fu composto da:\nGeografia fisica.\nIl circondario di Dahme-Spreewald, lungo la foresta della Sprea, confina a nord con Berlino, ad ovest col Teltow-Fl\u00e4ming, ad est con l'Oder-Spree ed a sud con lo Spree-Nei\u00dfe, l'Oberspreewald-Lausitz e l'Elbe-Elster.\nSuddivisione amministrativa.\nIl circondario di Dahme-Spreewald si compone di 4 citt\u00e0 indipendenti (\"Amtsfreie Stadt\"), 9 comuni indipendenti (\"Amtsfreie Gemeinde\") e 4 comunit\u00e0 amministrative (\"Amt\"), che raggruppano complessivamente 4 citt\u00e0 e 20 comuni.\nCitt\u00e0 indipendenti\nComuni indipendenti\nComunit\u00e0 amministrative"}
{"id": "1172667", "revid": "110157", "url": "https://it.wikipedia.org/wiki?curid=1172667", "title": "Zimmern ob Rottweil", "text": "Zimmern ob Rottweil \u00e8 un comune tedesco di 6.026 abitanti, situato nel land del Baden-W\u00fcrttemberg."}
{"id": "1172668", "revid": "204012", "url": "https://it.wikipedia.org/wiki?curid=1172668", "title": "Donkey Kong Country 3 - Dixie Kong's Double Trouble", "text": ""}
{"id": "1172669", "revid": "110157", "url": "https://it.wikipedia.org/wiki?curid=1172669", "title": "Zimmern unter der Burg", "text": "Zimmern unter der Burg \u00e8 un comune tedesco di 488 abitanti, situato nel land del Baden-W\u00fcrttemberg."}
{"id": "1172670", "revid": "767487", "url": "https://it.wikipedia.org/wiki?curid=1172670", "title": "Gran variet\u00e0 (film)", "text": "Gran variet\u00e0 \u00e8 un film del 1953 diretto da Domenico Paolella.\nSi tratta di un film ad episodi, scritto da diversi sceneggiatori, tra cui Ettore Scola, gi\u00e0 collaboratore della RAI e del settimanale il \"Marc'Aurelio\" e futuro regista.\nTrama.\nIl film \u00e8 suddiviso in 5 episodi:\n\"Mariantonia\".\nUna contadina, si presenta per errore su un palcoscenico, viene scambiata, dal pubblico, per una componente dello spettacolo, riesce a improvvisare una scenetta e viena acclamata ripetutamente. L'impresario dopo le prime perplessit\u00e0 la trasforma in una diva del Variet\u00e0.\n\"Cuttica\".\nUn attore imitatore specializzato in caricature di militari scansafatiche e pavidi, diventa suo malgrado un eroe di guerra.\n\"Il fine dicitore\".\nDeclino di un attore di caf\u00e9 chantant, vanesio e vendicativo, a causa del suo repertorio ormai datato.\n\"Fregoli\".\nUn attore, veloce trasformista, riesce ad allontanare i corteggiatori dalla donna di cui \u00e8 innamorato fingendosi vari personaggi.\n\"Il censore\".\nUn addetto alla censura fa tagliare consistenti parti di spettacoli non conformi alle idee politiche del periodo fascista, riciclandosi poi nello stesso ruolo anche nel dopoguerra.\nProduzione.\nLa pellicola \u00e8 girata in Ferraniacolor, un materiale al tempo da poco messo a punto negli stabilimenti della Ferrania a Ferrania (SV), dai colori ancora molto instabili, come si pu\u00f2 ancora vedere nella visione del film.\nNell'episodio di Renato Rascel del censore si tent\u00f2 con le tecniche di allora di sdoppiare l'immagine di Rascel dando l'impressione che nella stessa scena recitino due persone diverse, ma sulla pellicola come si pu\u00f2 vedere uno dei due Rascel appare come fosse un fantasma trasparente. In seguito per\u00f2 la tecnica \u00e8 migliorata ed \u00e8 stato possibile realizzare scene in cui lo stesso attore potesse recitare personaggi diversi, come nel film \"Tot\u00f2 diabolicus\"."}
{"id": "1172671", "revid": "767487", "url": "https://it.wikipedia.org/wiki?curid=1172671", "title": "Zuzenhausen", "text": "Zuzenhausen \u00e8 un comune tedesco di 2.135 abitanti, situato nel land del Baden-W\u00fcrttemberg."}
{"id": "1172672", "revid": "1501558", "url": "https://it.wikipedia.org/wiki?curid=1172672", "title": "Coppa delle nazioni oceaniane (calcio a 5)", "text": "La Coppa delle nazioni oceaniane () \u00e8 il campionato continentale oceaniano di calcio a 5 ed \u00e8 organizzato da Oceania Football Confederation.\nLa prima edizione ufficialmente in carico a OFC \u00e8 del 2004, bench\u00e9 in precedenza, dal 1992, si tenesse un campionato continentale analogo che, pur senza la caratteristica di ufficialit\u00e0 dell'organismo continentale, era comunque valido come qualificazione alla fase finale del campionato mondiale organizzato dalla FIFA.\nFin dalle origini la manifestazione \u00e8 stata storicamente dominata dall', vincitrice di tutte le 3 edizioni non ufficiali e della prima organizzata dall'OFC; nel 2005 gli australiani si affiliarono alla federazione asiatica lasciando campo libero alle , vincitrici da allora di 6 edizioni di torneo, di cui 4 consecutive.\nLa frequenza del torneo \u00e8 variabile: non ha un posto fisso nel calendario internazionale."}
{"id": "1172673", "revid": "767487", "url": "https://it.wikipedia.org/wiki?curid=1172673", "title": "Zweiflingen", "text": "Zweiflingen \u00e8 un comune tedesco di 1.723 abitanti, situato nel land del Baden-W\u00fcrttemberg."}
{"id": "1172676", "revid": "110157", "url": "https://it.wikipedia.org/wiki?curid=1172676", "title": "Zwiefalten", "text": "Zwiefalten \u00e8 un comune tedesco di 2.144 abitanti, situato nel land del Baden-W\u00fcrttemberg."}
{"id": "1172677", "revid": "767487", "url": "https://it.wikipedia.org/wiki?curid=1172677", "title": "Hartheim am Rhein", "text": "Hartheim am Rhein \u00e8 un comune tedesco di 4.553 abitanti, situato nel land del Baden-W\u00fcrttemberg.\nGeografia fisica.\nSuddivisione del territorio\nAd Hartheim am Rhein appartengono i comuni, una volta autonomi, di Bremgarten e Feldkirch. Questi comuni, indipendenti prima della riforma della suddivisione amministrativa del Baden-W\u00fcrttemberg del 1970, costituiscono le tre frazioni del comune.\nStoria.\nIl nome \"Hartheim\" deriva dal vocabolo medio alto tedesco \"hart\", che identifica un solido terreno sabbioso o terreno boschivo, e rinvia quindi ad un'origine della localit\u00e0 nel bosco o al limitare di questo. Il comune \u00e8 citato documentalmente per la prima volta nell'anno 772 nel \"Lorscher Codex\" (codice di Lorsch).\nNel XV secolo Hartheim fin\u00ec sotto la signoria della citt\u00e0 di Breisach. Nel 1635 venne completamente distrutta nel corso della guerra dei trent'anni, finita la quale sia Hartheim che Breisach vennero inglobate nel regno di Francia. Nel 1768 venne fondata per la prima volta una scuola, che dal 1823 dispose di un proprio edificio.\nAssorbimenti comunali: 1973: Bremgarten, 1974: Feldkirch\nStoria delle frazioni Bremgarten e Feldkirch.\nBremgarten.\nBremgarten \u00e8 citata per la prima volta nel 1313, allorch\u00e9 Johannes von Staufen vendette il paese all'Ordine di Malta. Da questo passer\u00e0 poi ai conti di Freiburg in Breisgau. Anche Bremgarten venne quasi completamente distrutta nel corso della guerra dei trent'anni, ma venne rapidamente riedificata. Anche durante la seconda guerra mondiale la localit\u00e0 visse, nuovamente, notevoli distruzioni. Nel 1973 venne inserita nella municipalit\u00e0 di Hartheim.\nFeldkirch.\nIntorno al 1160 appare nei documenti il nome di \"Veltkilcha\", nel 1475 esistono 10 \"fuochi\", cio\u00e8 10 nuclei familiari, che si sono stabiliti intorno alla \"chiesa sul campo\" (questa sarebbe infatti la traduzione in italiano del nome \"Feldkirch\"). Durante la gi\u00e0 citata guerra dei trent'anni (1618\u201348) villaggio e chiesa vennero annientati; nel 1690 cominci\u00f2 la trasformazione del castello di Wessenberg, che assunse sostanzialmente l'aspetto odierno. Nel 1866 termin\u00f2 la presenza dei Wessenberg a Feldkirch e da tale epoca il castello cambi\u00f2 frequentemente proprietario, fino a giungere al 1899 quando ne entr\u00f2 in possesso il sindaco Heinrich Rinderles, che magnanimamente suddivise i campi tra i contadini del luogo. \nNel 1960 si concluse il restauro completo della chiesa di San Martino. Nel 1974 la localit\u00e0 entr\u00f2 a far parte del comune di Hartheim.\nPolitica.\nSindaci:\nConsiglio comunale:\nLe elezioni comunali del 13 giugno 2004 hanno dato la seguente suddivisione dei seggi:\nAmministrazione.\nGemellaggi.\nHartheim \u00e8 gemellata dal 1993 con il comune di Fessenheim in Alsazia (D\u00e9partement Haut-Rhin). Vi sono inoltre rapporti stretti con la citt\u00e0 di Mindszent (Ungheria)."}
{"id": "1172679", "revid": "729019", "url": "https://it.wikipedia.org/wiki?curid=1172679", "title": "Banca Popolare di Bologna e Ferrara", "text": "La Banca Popolare di Bologna e Ferrara \u00e8 stato un istituto di credito nato il 1\u00ba marzo 1865 con il nome di Banca Popolare di Credito in Bologna.\nL'istituto con sede a Bologna, per espandere il proprio bacino di utenza, cerc\u00f2 di approdare nella provincia di Ferrara. In questo senso, trov\u00f2 un importante partner nella Banca R. Vallini &amp; C. di Ferrara: il piccolo istituto infatti venne acquisito l'11 maggio 1957 dalla Banca Popolare di Credito in Bologna.\nL'incorporazione diede vita ad un nuovo istituto, nato con il nome di Banca Popolare di Bologna e Ferrara.\nLa nuova banca venne poi a sua volta acquisita a 30 anni di distanza: il 1\u00ba gennaio 1988 la Banca Popolare di Milano \u00e8 entrata in possesso della banca emiliana, che \u00e8 cos\u00ec confluita nell'istituto meneghino."}
{"id": "1172680", "revid": "110157", "url": "https://it.wikipedia.org/wiki?curid=1172680", "title": "Hasel (Baden-W\u00fcrttemberg)", "text": "Hasel \u00e8 un comune tedesco di 1.107 abitanti, situato nel land del Baden-W\u00fcrttemberg."}
{"id": "1172683", "revid": "135224", "url": "https://it.wikipedia.org/wiki?curid=1172683", "title": "Linea del tempo", "text": ""}
{"id": "1172685", "revid": "118299794", "url": "https://it.wikipedia.org/wiki?curid=1172685", "title": "Haslach im Kinzigtal", "text": "Haslach im Kinzigtal (letteralmente: \u00abHaslach nella valle della Kinzig\u00bb) \u00e8 una citt\u00e0 tedesca di abitanti, situata nel land del Baden-W\u00fcrttemberg."}
{"id": "1172687", "revid": "767487", "url": "https://it.wikipedia.org/wiki?curid=1172687", "title": "Ha\u00dfmersheim", "text": "Ha\u00dfmersheim \u00e8 un comune tedesco di 4.917 abitanti, situato nel land del Baden-W\u00fcrttemberg."}
{"id": "1172688", "revid": "110157", "url": "https://it.wikipedia.org/wiki?curid=1172688", "title": "Hattenhofen (Baden-W\u00fcrttemberg)", "text": "Hattenhofen \u00e8 un comune tedesco di 3.004 abitanti, situato nel land del Baden-W\u00fcrttemberg."}
{"id": "1172691", "revid": "118299808", "url": "https://it.wikipedia.org/wiki?curid=1172691", "title": "Hausach", "text": "Hausach \u00e8 una citt\u00e0 tedesca di abitanti, situata nel land del Baden-W\u00fcrttemberg. Si trova nella Foresta Nera, sul fiume Kinzig, a 25 km da Offenburg."}
{"id": "1172692", "revid": "1446238", "url": "https://it.wikipedia.org/wiki?curid=1172692", "title": "Hausen am Bussen", "text": "Hausen am Bussen \u00e8 un comune tedesco di 308 abitanti, situato nel land del Baden-W\u00fcrttemberg."}
{"id": "1172693", "revid": "110157", "url": "https://it.wikipedia.org/wiki?curid=1172693", "title": "Hausen am Tann", "text": "Hausen am Tann \u00e8 un comune tedesco di 504 abitanti, situato nel land del Baden-W\u00fcrttemberg."}
{"id": "1172694", "revid": "120661799", "url": "https://it.wikipedia.org/wiki?curid=1172694", "title": "Grumman", "text": "La Grumman Aircraft Engineering Corporation, successivamente Grumman Aerospace Corporation e pi\u00f9 comunemente nota come Grumman, \u00e8 stata un'importante industria aeronautica statunitense del XX secolo. Venne fondata nel 1929 da Leroy Grumman ed altri cinque soci e nel 1994 venne acquisita dalla Northrop Corporation, che diede vita alla nuova azienda Northrop Grumman Corporation. Per oltre 60 anni la Grumman \u00e8 stata una delle pi\u00f9 importanti aziende aeronautiche del mondo per la produzione di aerei militari, producendo alcuni dei modelli pi\u00f9 famosi della storia dell'aviazione, come l'F6F Hellcat, l'A-6 Intruder e l'F-14 Tomcat.\nStoria.\nLe origini.\nLeroy Grumman, un ex pilota della Marina ora ingegnere, lavorava per la Loening Aircraft Engineering Corporation negli anni venti, ma quando l'azienda venne acquistata dalla Keystone Aircraft Corporation e spostata da New York in Pennsylvania, Grumman ed altri colleghi (Edmund Ward Poor, William Schwendler, Jake Swirbul e Clint Towl) avviarono una loro azienda in una vecchia fabbrica della Cox-Kleim Aircraft Corporation a Long Island (New York).\nL'azienda venne fondata il 5 dicembre 1929 e avvi\u00f2 le operazioni il 2 gennaio 1930. Impegnata inizialmente nella saldatura di tubi di alluminio per camion, l'azienda aspirava ad un contratto con la US Navy. Grumman si immise nel mercato realizzando i primi galleggianti per idrovolanti dotati di carrello retrattile per la Marina.\nTra il 1931 e il 1933 Grumman e Schwendler convinsero la Marina Statunitense ad affidar loro lo sviluppo di un nuovo caccia e di un nuovo ricognitore. Questi due aerei impiegavano i nuovi galleggianti progettati dalla Grumman, che permettevano sia di atterrare sulle portaerei che di ammarare in acqua, cosa che nessun aereo prima di allora era in grado di fare. Il nuovo caccia venne chiamato FF-1 \"Fert'l Myrt'l\": era un biplano biposto che poteva partire da un aeroporto o da una portaerei e che poteva anche atterrare sull'acqua e rimanere a galla se necessario. La versione da ricognizione venne chiamata invece JF Duck ed era dotata di speciali galleggianti. Entrambi questi aerei, insieme all'F3F, versione monoposto dell'FF-1, costituirono l'ossatura dell'aviazione navale statunitense degli anni trenta.\nNonostante i forti legami con la Marina Statunitense, a met\u00e0 degli anni '30 la Grumman decise di sviluppare anche aerei per il mercato commerciale per non dover dipendere da un solo cliente. I primi prodotti non destinati al mercato militare furono il G-21 Goose e il G-22 Gulfhawk, sviluppati nel 1936. Il Goose veniva incontro alle esigenze di un piccolo gruppo di uomini d'affari newyorchesi, che desideravano un servizio taxi \"marino\" per spostarsi rapidamente dallo specchio d'acqua di fronte ai loro uffici di Wall Strett alle loro propriet\u00e0 nella lontana Long Island. Il G-21 era un idrovolante monoplano bimotore che poteva trasportare 8 passeggeri e due membri dell'equipaggio. Il Goose si dimostr\u00f2 cos\u00ec versatile che allo scoppio della seconda guerra mondiale sia la U.S. Navy che l'USAAF ne impiegarono alcune versioni modificate.\nIl G-22 Gulfhawk era un aereo costruito su ordinazione di Al Williams, un famoso pilota acrobatico e detentore di un record del mondo di velocit\u00e0. Williams aveva sempre ammirato le realizzazioni della Grumman e si rivolse a loro quando aveva bisogno di costruire un nuovo aereo acrobatico. Il G-22 era un biplano monomotore molto maneggevole, in grado di volare ad una velocit\u00e0 massima di 475\u00a0km/h. Ai comandi di Williams l'aereo era formidabile e fu la maggiore attrazione degli air show tenuti in quegli anni.\nDiversamente dalle altre aziende aeronautiche che si trovarono in difficolt\u00e0 durante la grande depressione, la Grumman aument\u00f2 le sue fabbriche il numero degli impiegati negli anni '30 grazie ai suoi affari con i militari. Con la crescita della compagnia, nel 1937 le sede venne spostata dalla Valley Stream a Farmingdale fino a Bethpage, la sede finale (tutte le localit\u00e0 sono a Long Island). Per buona parte della guerra fredda la Grumman \u00e8 stata il pi\u00f9 grande singolo datore di lavoro di Long Island.\nDurante la seconda guerra mondiale.\nNell'autunno del 1941 la Grumman aveva circa 6500 impiegati, ma la sua espansione non accennava a fermarsi. Per produrre tutti gli aerei di cui la Marina aveva bisogno durante la seconda guerra mondiale, i lavoratori della Grumman crescevano al ritmo di 1000 al mese, fino al picco di 25000 impiegati nel settembre del 1943. Anche la dimensione delle fabbriche cresceva e si lavorava 24 ore al giorno, producendo pi\u00f9 aerei di qualsiasi altra azienda durante la guerra. Nel marzo del 1945 la Grumman stabil\u00ec un record, consegnando 664 esemplari prodotti in una singola fabbrica.\nLe realizzazioni della Grumman erano considerate cos\u00ec robuste ed affidabili che l'azienda veniva spesso soprannominata \"Grumman Ironworks\" (ovvero \"ferriera Grumman\").\nIl primo importante aereo della Grumman impiegato in guerra fu l'F4F Wildcat, un caccia-bombardiere imbarcato monomotore e monoposto. Fu il primo caccia monoplano realizzato dall'azienda ed era in grado di piegare le ali in modo da risparmiare spazio negli hangar delle portaerei. Sebbene fosse inferiore in agilit\u00e0 rispetto al giapponese Mitsubishi A6M \"Zero\", i piloti statunitensi riuscivano comunque a tenergli testa nei combattimenti ravvicinati grazie alle sue eccellenti capacit\u00e0 di picchiata e virata.\nIl TBF Avenger era invece un aerosilurante monoplano monomotore che diede un contributo significativo alla vittoria degli Alleati sul Giappone e la Germania. L'equipaggio era composto da un pilota, un mitragliere posteriore ed un addetto radio/puntatore; a pieno carico, l'Avenger pesava il doppio del Wildcat. Grazie alla mitragliatrice difensiva posteriore, il TBF era un ottimo aereo da combattimento particolarmente efficiente negli attacchi in picchiata o a bassa quota. La U.S. Navy l\u00ec us\u00f2 con successo, in coppia con i Wildcat, contro i sottomarini giapponesi. Il primo Avenger fu consegnato nel gennaio del 1942.\nLa Grumman realizz\u00f2 inoltre uno degli aerei da combattimento della seconda guerra mondiale che divennero poi dei \"classici\": l'F6F Hellcat. Essenzialmente era una versione pi\u00f9 sofisticata dell'F4F Wildcat, ma appositamente progettata per poter rivaleggiare con lo Zero. Come il Wildcat, era un caccia-bombardiere monomotore monoposto con ali ripiegabili, ma poteva volare 97\u00a0km/h pi\u00f9 veloce dell'F4F, aveva un'autonomia maggiore di 403\u00a0km e poteva trasportare pi\u00f9 armi. I primi Hellcat vennero impiegati nel Pacifico nel settembre del 1943 e guadagnarono rapidamente un'ottima reputazione tra gli equipaggi grazie alle loro prestazioni e alla loro robustezza: potevano subire gravi danni ma riportare comunque il pilota a casa. L'F6F \u00e8 stato uno degli aerei pi\u00f9 prodotti della guerra ed \u00e8 il detentore di un record impressionante: delle 6744 vittorie aeree dichiarate dagli aviatori navali, 4957 erano state ottenute a bordo dell'Hellcat.\nIl dopoguerra.\nCon la fine della guerra, sebbene la Grumman continu\u00f2 con i rapporti con la Marina Statunitense, le esigenze militari erano cambiate e di conseguenza anche l'azienda dovette reinventarsi, aumentano la produzione destinata al mercato commerciale ed entrando nel settore dei voli spaziali.\nVerso la fine della guerra, vennero sviluppati i primi motori a getto, dando vita ad una nuova era del volo. Anche la Grumman lavor\u00f2 intensamente per migliorare questa nuova tecnologia. Il primo aereo della dell'azienda dotato di fu l'F9F Panther, divenuto operativo nel 1949 ed il pi\u00f9 importante caccia della Marina durante la guerra di Corea, con 78000 missioni alle spalle.\nA met\u00e0 degli anni cinquanta la concorrenza tra le varie industrie aeronautiche divenne enorme; una in particolare, la McDonnell, era interessata ad assicurarsi un contratto della U.S. Navy per un caccia multiruolo. La Grumman venne battuta dalla McDonnell grazie al suo superiore F-4 Phantom: le ci vollero oltre 10 anni prima di realizzare un aereo che fosse migliore del Phantom.\nI successi pi\u00f9 grandi della compagnia furono l'A-6 Intruder (anni sessanta) e l'F-14 Tomcat (anni settanta).\nNonostante la perdita del contratto, l'azienda continu\u00f2 a costruire aerei navali, specialmente per i ruoli di ricognizione e sorveglianza. Nel 1953 venne realizzato l'S-2 Tracker, un bimotore specializzato nella guerra anti-sottomarini in grado di trasportare una vasta gamma di armamenti. Nel febbraio del 1958 venne prodotto il secondo pi\u00f9 importante aereo per la sorveglianza navale: l'E-1 Tracer, il primo aereo AEW imbarcato. Il Tracer era in grado di individuare aerei nemici a grande distanza e di coordinare gli aerei alleati per il contro-attacco. Una delle caratteristiche pi\u00f9 insolite del Tracer era il grande radar a forma di fungo sopra la fusoliera. Il Tracer rimase il pi\u00f9 importante aereo da sorveglianza fino a quando non venne sviluppato il suo successore, l'E-2.\nL'E-2 Hawkeye, entrato in servizio nell'ottobre del 1960, \u00e8 ancora oggi un aereo fondamentale per la protezione della flotta. Grazie ai suoi sensori allo stato dell'arte e alla capacit\u00e0 di essere rifornito in volo, l'Hawkeye \u00e8 il pi\u00f9 prodotto, e uno dei pi\u00f9 avanzati, aerei da sorveglianza. Gi\u00e0 alla met\u00e0 degli anni '70 il suo ATDS (\"Airborne Tactical Data System\") era in grado di seguire 200 obiettivi nemici contemporaneamente e sviluppare piani di difesa. Nel 1991 gioc\u00f2 un ruolo fondamentale nella guerra del Golfo e nel 2002 ha contribuito alla guerra statunitense al terrorismo.\nQuando la Grumman perse il contratto per il primo caccia-bombardiere imbarcato per la Marina, decise di diversificare gli investimenti e produrre aerei anche per il mercato commerciale. Nel 1958 venne realizzato il Gulfstream, un piccolo aereo \"executive\", in grado di trasportare 19 persone, che ottenne un enorme successo commerciale. Del Gulfstream ne venne prodotto anche un altro modello, il Gulfstram II, dotato di due motori a getto e presentato nell'ottobre del 1966.\nTra gli anni '50 e '60 la Grumman costru\u00ec anche alcune canoe, aliscafi sperimentali, sottomarini e camion.\nNonostante l'ingresso nel mercato commerciale, la Grumman rimase comunque nel campo della progettazione di aerei navali. Alla fine degli anni '50 questa strategia diede i suoi frutti quando la U.S. Navy scelse la Grumman per produrre un nuovo aereo da attacco a bassa quota ognitempo, quello che poi sarebbe diventato l'A-6 Intruder. L'A-6 era un aereo da attacco imbarcato subsonico con un equipaggio costituito dal pilota e dal bombardiere seduti affiancati; entr\u00f2 in servizio nell'aprile del 1960 e divenne una delle armi fondamentali impiegate durante la guerra del Vietnam, in grado com'era di trasportare 9 tonnellate di missili o bombe. La Marina era talmente soddisfatta dell'A-6 che chiese alla Grumman una versione pi\u00f9 avanzata che incorporasse sensori e armi per la guerra elettronica, l'EA-6B Prowler, impiegato anche durante la guerra del Golfo.\nCon la diversificazione degli investimenti alla fine degli anni '50, la Grumman entr\u00f2 anche nel nuovissimo campo dell'esplorazione spaziale. Nel 1960 vinse un contratto per la realizzazione dell'Orbiting Astronomical Observatories (OAO). Questi osservatori furono i primi telescopi spaziali, gli antenati diretti del telescopio spaziale Hubble. Ne vennero costruiti 4 in tutto.\nL'esperienza guadagnata con gli OAO aiut\u00f2 la Grumman a vincere, il 7 novembre 1962, il contratto per la costruzione del Modulo Lunare Apollo (LEM), la navicella spaziale che permise agli astronauti di atterrare sulla Luna. Il LEM \u00e8 la prima vera navicella spaziale perch\u00e9 operava totalmente fuori dall'atmosfera terrestre. Il LEM venne utilizzato anche come \"scialuppa di salvataggio\" dall'equipaggio dell'Apollo 13, durante la loro disastrosa missione nell'aprile del 1970. La Grumman per questo uso straordinario pretese dalla NASA una gratifica aggiuntiva. In tutto vennero costruiti 12 LEM, di cui 6 atterrarono sulla Luna.\nQuando il programma Apollo venne chiuso, la Grumman fu uno dei partecipanti per l'appalto della costruzione dello Space Shuttle, ma il contratto venne vinto dalla Rockwell International.\nNel frattempo, nel 1969, l'azienda cambi\u00f2 nome in Grumman Aerospace Corporation e nel 1978 la divisione Grumman-America venne venduta alla Gulfstream Aerospace.\nLa Grumman cercava comunque di riguadagnare la sua posizione di primo fornitore per i caccia della Marina. Gli ingegneri della Grumman si misero al lavoro non appena apparve il Phantom. Il loro nuovo concetto, quello di ala a geometria variabile, venne inizialmente impiegato sull'F-111 nel 1964, ma il progetto non divenne mai un prototipo a causa di numerosi problemi tra le varie forze armate degli Stati Uniti. Gli ingegneri della Grumman applicarono per\u00f2 questo concetto al loro nuovo caccia imbarcato, l'F-14 Tomcat. La Marina rimase impressionata dalle capacit\u00e0 dell'F-14 e lo rese il suo pi\u00f9 importante caccia: nel settembre del 1972 il Tomcat cominci\u00f2 a rimpiazzare il Phantom sui ponti delle portaerei statunitensi. Grazie alla sua velocit\u00e0 massima di Mach 2,5 anche a livello del mare, alla sua estrema agilit\u00e0 e alla superiorit\u00e0 dei suoi sistemi d'arma, l'F-14 \u00e8 stato il migliore caccia della Marina per oltre 20 anni. \u00c8 stato ritirato dal servizio nel 2006\nLa crisi e la fusione con la Northrop.\nLa Grumman ebbe serie difficolt\u00e0 finanziarie negli anni ottanta, nonostante continuasse a costruire i Tomcat e gli Hawkeye per tutto il decennio, la fine della guerra fredda e il conseguente ridimensionamento della spesa per la difesa alla fine degli anni novanta port\u00f2 ad una serie di fusioni e fallimenti tra le industrie aerospaziali.\nNel 1994 la Grumman stava affrontando problemi molto seri e l'indipendenza dell'azienda fu messa a rischio: se durante la guerra fredda i suoi dipendenti erano circa 23000, ora erano scesi a 8900. La Northrop Corporation, sua concorrente, la acquis\u00ec, dando vita alla Northrop Grumman Corporation, la terza pi\u00f9 importante industria per la difesa statunitense."}
{"id": "1172696", "revid": "110157", "url": "https://it.wikipedia.org/wiki?curid=1172696", "title": "Hausen im Wiesental", "text": "Hausen im Wiesental \u00e8 un comune tedesco di 2.397 abitanti, situato nel land del Baden-W\u00fcrttemberg."}
{"id": "1172698", "revid": "767487", "url": "https://it.wikipedia.org/wiki?curid=1172698", "title": "Serafino (film)", "text": "Serafino \u00e8 un film del 1968 diretto da Pietro Germi.\nTrama.\nSulle montagne al confine tra Lazio, Abruzzo, Umbria e Marche, nel Comune di Arquata del Tronto, vive il giovane Serafino Fiorin, pastore del gregge dell'avido zio Agenore e della bonaria zia Gesuina; egli, tornato dal servizio militare a Milano, congedato anzitempo per insufficienza mentale, rivede e diventa l'amante della cugina Lidia, figlia di Agenore. Nel frattempo, Serafino ha modo di reincontrare e riallacciare una relazione anche con Asmara, una prostituta che, non si sa se volentieri o malvolentieri, fa questo mestiere per garantire un futuro ai suoi quattro bambini. Quando la zia Gesuina muore d'infarto, Serafino, che era il suo prediletto, si trova erede di tutti i suoi beni e comincia a fare una generosa beneficenza ai suoi amici pi\u00f9 poveri, arrivando per\u00f2 a dar l'impressione di voler dilapidare il patrimonio: proprio per questo, zio Agenore riesce a fare inabilitare il nipote, che mantiene la capacit\u00e0 di contrarre matrimonio. Questo avvenimento non turba, per\u00f2, Serafino, che, una sera, accetta di passare la notte nella camera di Lidia: l\u00ec, per\u00f2, lo aspetta lo zio Agenore, che lo costringe ad accettare le nozze con la figlia. Giunto in chiesa per il matrimonio, Serafino dice \"s\u00ec\" molte volte, ma in modo sbagliato, davanti al celebrante. Sposer\u00e0 alla fine Asmara, per creare insieme a lei un nuovo tipo di famiglia, adatto al suo spirito indipendente e scanzonato.\nProduzione.\nRiprese.\nIl film \u00e8 stato girato in massima parte nel comune di Arquata del Tronto e nelle sue frazioni, tra le quali spiccano Spelonga e Capodacqua, per le numerose scene interne ed esterne girate. Infatti la scena finale, la panoramica in montagna, riprende proprio il monte Vettore con l'anello dei Sibillini e la Piana di Castelluccio, che si trovano tra le province di Ascoli Piceno (Arquata), Perugia (Norcia) e Macerata (Visso). Altre scene sono state girate in Abruzzo a Campo Imperatore (L'Aquila). Alcune scene del film sono state girate anche ad Amatrice come per esempio tutto il servizio militare e la scena della caciotta da dare all'avvocato girata sotto il porticato del Comune di Amatrice a parte alcune scene come quella del cantato in osteria che in realt\u00e0 era in casa della famiglia Gherardi di Iesi.\nColonna sonora.\nLe musiche originali del film sono state composte da Carlo Rustichelli. La colonna sonora completa non \u00e8 stata pubblicata in album. Alcuni brani sono per\u00f2 stati distribuiti in 45 giri. Esistono infatti due 7\" pubblicati dall'etichetta discografica Clan Celentano:\n\"La storia di Serafino\" gode inoltre di numerose cover non ufficiali, pubblicate da case discografiche minori e interpretate da turnisti anonimi. Tra le tante ad averne pubblicato un 7\" figurano la Junior, la Fonola, la Combo Record e la GR.\nDistribuzione.\nIl film \u00e8 stato distribuito dalla Cineriz il 17 dicembre 1968. Doppiaggio affidato alla CDC.\nAccoglienza.\nIncassi.\nIl film fu il pi\u00f9 visto in Italia dell'intera stagione 1968-69, con un introito economico di oltre tre miliardi di lire dell'epoca.\n\"Serafino\" detiene ad oggi il ventesimo posto nella classifica dei film italiani pi\u00f9 visti di sempre con spettatori paganti.\nCuriosit\u00e0.\nCome gi\u00e0 capitato precedentemente con il dolcevita, il titolo del film ha ribattezzato anche il capo di abbigliamento utilizzato dal protagonista durante il film.\nDifatti con il termine serafino ci si riferisce anche a un tipo ben preciso di maglia contraddistinta da scollo arrotondato e bottoni."}
{"id": "1172699", "revid": "113683437", "url": "https://it.wikipedia.org/wiki?curid=1172699", "title": "Hausen ob Verena", "text": "Hausen ob Verena \u00e8 comune tedesco situato nel \"Land\" del Baden-W\u00fcrttemberg."}
{"id": "1172700", "revid": "767487", "url": "https://it.wikipedia.org/wiki?curid=1172700", "title": "H\u00e4usern", "text": "H\u00e4usern \u00e8 un comune tedesco di 1.311 abitanti, situato nel land del Baden-W\u00fcrttemberg."}
{"id": "1172701", "revid": "767487", "url": "https://it.wikipedia.org/wiki?curid=1172701", "title": "Gli Ignoranti", "text": "Gli Ignoranti sono una band punk italiana, nata a Genova nel 1998, formata da Giovanni Belcastro, Fabio Leonelli, Stefano Giovanetti e Simone Gazzano.\nStoria.\nSempre a Genova, precedentemente a questa band, G. Belcastro e S. Gazzano avevano suonato in altri gruppi tra cui i \"Beat-Offs\", gi\u00e0 dal 1995. Oltre a suonare, Giovanni, Simone e Fabio, gi\u00e0 amici, insieme ad un vasto gruppo di persone legate alla musica, organizzavano concerti; in un'epoca in cui a Genova la presenza di spazi adibiti a questo erano veramente pochi e male organizzati, riuscirono a creare un giro di serate e pubblico consistente, e a portare nella citt\u00e0 molti gruppi, tra cui: i Fichissimi (al loro primo \"7), i Derozer (al loro primo \"7), I Punkreas (al loro primo disco - United Rumor of Punkreas), e moltissime altre band, internazionali, nazionali e liguri, variando dal thrash metal, al grindcore, dal punk rock all'hardcore punk. Nel 1998 i tre amici si unirono al batterista, S.Giovanetti, decisero di chiamarsi Ignoranti per il modo di insultarsi fra di loro, e mettere Ignorant al posto dei reali cognomi, come i \"Ramones\". Dal 1999 al 2001 incisero tre dischi, oltre a partecipare in numerosi concerti, a fianco, per esempio, dei Punkreas e i Persiana Jones. Nel 2000, Giovanni, detto Joe Ignorant e Stefano, Steve Ignorant, decisero di fondare una casa discografica, la Wynona Records (dal nome dell'attrice W.Ryder) producendo gruppi come: \"Stinking Polecats\", \"Retarded\", \"Melody Fall\", \"Meanwhile\", \"Vanilla Sky\", \"9MM\", \"Pink Panthers\", \"The Jersey Line\", \"Forty Winks\", \"Face The Fact\", \"Remove\", \"BeerBong\" , \"I Guerrieri\" e altri.\nNel 2007 si riuniscono e pubblicano la raccolta \"Ignoranthology\" che contiene tutti e tre gli album pubblicati, pi\u00f9 qualche traccia inedita, cover e versioni demo.\nDopo un lungo silenzio tornano per qualche sporadico live dal 2018, mentre nel 2019 vengono pubblicati due nuovi pezzi contenuti nello split su 7\" con la band Animols.\nInfluenze.\nDa loro dichiarazione: Sprained Ankle, Ramones, Queers, Screeching Weasel, I Guerrieri, Dead Boys Can't Fly, I Fichissimi, Lillingtons, Fairlanes, Sandro Carraro e molti altri."}
{"id": "1172702", "revid": "17351", "url": "https://it.wikipedia.org/wiki?curid=1172702", "title": "Grumman Aircraft Engineering Corporation", "text": ""}
{"id": "1172703", "revid": "767487", "url": "https://it.wikipedia.org/wiki?curid=1172703", "title": "Hayingen", "text": "Hayingen \u00e8 una citt\u00e0 tedesca di 2.222 abitanti, situata nel land del Baden-W\u00fcrttemberg."}
{"id": "1172704", "revid": "17351", "url": "https://it.wikipedia.org/wiki?curid=1172704", "title": "Grumman Aerospace Corporation", "text": ""}
{"id": "1172706", "revid": "110157", "url": "https://it.wikipedia.org/wiki?curid=1172706", "title": "Heddesbach", "text": "Heddesbach \u00e8 un comune tedesco di 494 abitanti, situato nel land del Baden-W\u00fcrttemberg."}
{"id": "1172707", "revid": "110157", "url": "https://it.wikipedia.org/wiki?curid=1172707", "title": "Heddesheim", "text": "Heddesheim \u00e8 un comune tedesco di 11.658 abitanti, situato nel land del Baden-W\u00fcrttemberg."}
{"id": "1172708", "revid": "106456", "url": "https://it.wikipedia.org/wiki?curid=1172708", "title": "Heidenheim an der Brenz", "text": "Heidenheim an der Brenz (in alemanno \"Hoidna\") \u00e8 un comune tedesco di abitanti, situato nel land del Baden-W\u00fcrttemberg. \u00c8 la pi\u00f9 popolosa citt\u00e0 del Circondario di Heidenheim. \u00c8 celebre anche per essere stata la citt\u00e0 natale del famoso generale tedesco Erwin Rommel. \nStoria.\nFu un forte militare romano del limes germanico-retico di un'unit\u00e0 ausiliaria dalla fine del principato di Domiziano/ inizi di quello di Traiano (93-100 circa), fino a quello di Antonino Pio, quando fu abbandonato (attorno al 146).\nSport.\nL'1. Fussballclub Heidenheim 1846 \u00e8 la principale societ\u00e0 calcistica cittadina. Attualmente milita in 2.Bundesliga, la seconda serie del calcio tedesco.\nLa locale squadra di baseball, l'Heidenheim Heidek\u00f6pfe, \u00e8 stata campione di Germania e vicecampione d'Europa.\nComuni viciniori.\nI seguenti comuni confinano con la citt\u00e0 di Heidenheim an der Brenz circondandola. Eccoli citati in senso orario: Aalen e Neresheim (Ostalbkreis), Nattheim (Circondario di Heidenheim), Syrgenstein (Circondario di Dillingen an der Donau, Baviera) come Giengen an der Brenz, Herbrechtingen, Steinheim am Albuch e K\u00f6nigsbronn (tutti del circondario di Heidenheim)."}
{"id": "1172713", "revid": "767487", "url": "https://it.wikipedia.org/wiki?curid=1172713", "title": "Heiligenberg (Germania)", "text": "Heiligenberg \u00e8 un comune tedesco di 2.910 abitanti, situato nel land del Baden-W\u00fcrttemberg."}
{"id": "1172715", "revid": "110157", "url": "https://it.wikipedia.org/wiki?curid=1172715", "title": "Heiligkreuzsteinach", "text": "Heiligkreuzsteinach \u00e8 un comune tedesco di 3.121 abitanti, situato nel land del Baden-W\u00fcrttemberg."}
{"id": "1172717", "revid": "767487", "url": "https://it.wikipedia.org/wiki?curid=1172717", "title": "Heimsheim", "text": "Heimsheim \u00e8 una citt\u00e0 tedesca di abitanti, situata nel land del Baden-W\u00fcrttemberg."}
{"id": "1172718", "revid": "110157", "url": "https://it.wikipedia.org/wiki?curid=1172718", "title": "Heiningen (Baden-W\u00fcrttemberg)", "text": "Heiningen \u00e8 un comune tedesco di 5.480 abitanti, situato nel land del Baden-W\u00fcrttemberg."}
{"id": "1172719", "revid": "110157", "url": "https://it.wikipedia.org/wiki?curid=1172719", "title": "Heitersheim", "text": "Heitersheim \u00e8 un comune tedesco di 5.848 abitanti, situato nel land del Baden-W\u00fcrttemberg. Fu la sede del Gran Priorato di Germania dell'Ordine di San Giovanni di Malta fino al 1806."}
{"id": "1172720", "revid": "1543377", "url": "https://it.wikipedia.org/wiki?curid=1172720", "title": "Stefan Persson", "text": "\u00c8 il figlio di Erling Persson, il fondatore della compagnia di moda e di negozi H&amp;M. Stefen guida l'azienda fondata dal padre fin dal 1982, e da quell'anno ne \u00e8 anche il principale azionista. \nDa molti anni a questa parte \u00e8 da considerarsi uno degli uomini pi\u00f9 ricchi del mondo, d'Europa e in assoluto la persona pi\u00f9 ricca della Svezia. A confermare ci\u00f2 \u00e8 la rivista statunitense Forbes, la quale stima che egli possieda nell'anno 2016 un patrimonio netto personale di 19,4 miliardi di USD.\nVive a Stoccolma con la moglie e i 3 figli."}
{"id": "1172721", "revid": "110157", "url": "https://it.wikipedia.org/wiki?curid=1172721", "title": "Helmstadt-Bargen", "text": "Helmstadt-Bargen \u00e8 un comune tedesco di 3.941 abitanti, situato nel land del Baden-W\u00fcrttemberg."}
{"id": "1172722", "revid": "116250902", "url": "https://it.wikipedia.org/wiki?curid=1172722", "title": "Hemmingen (Baden-W\u00fcrttemberg)", "text": "Hemmingen \u00e8 un comune tedesco di 8079 abitanti, situato nel land del Baden-W\u00fcrttemberg."}
{"id": "1172724", "revid": "189072", "url": "https://it.wikipedia.org/wiki?curid=1172724", "title": "Sedevacantisti", "text": ""}
{"id": "1172725", "revid": "110157", "url": "https://it.wikipedia.org/wiki?curid=1172725", "title": "Hemsbach", "text": "Hemsbach \u00e8 un comune tedesco di 12.301 abitanti, situato nel nord - ovest del land del Baden-W\u00fcrttemberg."}
{"id": "1172727", "revid": "767487", "url": "https://it.wikipedia.org/wiki?curid=1172727", "title": "Herbertingen", "text": "Herbertingen \u00e8 un comune tedesco di 4.938 abitanti, situato nel land del Baden-W\u00fcrttemberg."}
{"id": "1172728", "revid": "200568", "url": "https://it.wikipedia.org/wiki?curid=1172728", "title": "Herbolzheim", "text": "Herbolzheim \u00e8 un comune tedesco di 9.846 abitanti, situato nel land del Baden-W\u00fcrttemberg."}
{"id": "1172729", "revid": "106456", "url": "https://it.wikipedia.org/wiki?curid=1172729", "title": "Herbrechtingen", "text": "Herbrechtingen \u00e8 un comune tedesco di 13.168 abitanti, situato nel land del Baden-W\u00fcrttemberg.\nSono sue frazioni Herbrechtingen, Bolheim, Bissingen, Hausen, Anhausen ed Eselsburg."}
{"id": "1172731", "revid": "110157", "url": "https://it.wikipedia.org/wiki?curid=1172731", "title": "Herdwangen-Sch\u00f6nach", "text": "Herdwangen-Sch\u00f6nach \u00e8 un comune tedesco di 3.276 abitanti, situato nel land del Baden-W\u00fcrttemberg."}
{"id": "1172732", "revid": "74801", "url": "https://it.wikipedia.org/wiki?curid=1172732", "title": "Circondario della Sprea-Nei\u00dfe", "text": "Il circondario della Sprea-Nei\u00dfe (; in lusaziano \"Wokrejs Sprjewja-Nysa\") \u00e8 un circondario rurale del \"Land\" tedesco del Brandeburgo.\nComprende 7 citt\u00e0 e 23 comuni.\nIl capoluogo \u00e8 Forst (Lausitz), il centro maggiore Spremberg.\nStoria.\nIl circondario della Sprea-Nei\u00dfe fu creato nel 1993 dall'unione dei 4 precedenti circondari di Cottbus-Land, Forst (Lausitz), Guben e Spremberg.\nGeografia fisica.\nIl circondario della Sprea-Nei\u00dfe confina a nord con il Dahme-Spreewald e l'Oberhavel, ad ovest con l'Oberspreewald-Lausitz, a sud con i circondari di G\u00f6rlitz e Bautzen (in Sassonia), ad est con la Polonia (Voivodato di Lubusz o distretto di Krosno Odrza\u0144skie).\nIl circondario circonda, ma non comprende, la citt\u00e0 extracircondariale di Cottbus.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.\nSuddivisione amministrativa.\nIl circondario della Sprea-Nei\u00dfe si compone di 5 citt\u00e0 extracomunitarie (\"Amtsfreie Stadt\"), 3 comuni extracomunitari (\"Amtsfreie Gemeinde\") e 3 comunit\u00e0 amministrative (\"Amt\"), che raggruppano complessivamente 2 citt\u00e0 e 20 comuni."}
{"id": "1172733", "revid": "110157", "url": "https://it.wikipedia.org/wiki?curid=1172733", "title": "Hermaringen", "text": "Hermaringen \u00e8 un comune tedesco di 2.297 abitanti, situato nel land del Baden-W\u00fcrttemberg. \u00c8 il pi\u00f9 piccolo comune indipendente del distretto di Heidenheim."}
{"id": "1172734", "revid": "1446238", "url": "https://it.wikipedia.org/wiki?curid=1172734", "title": "Heroldstatt", "text": "Heroldstatt \u00e8 un comune tedesco di 2.608 abitanti, situato nel land del Baden-W\u00fcrttemberg."}
{"id": "1172737", "revid": "1705737", "url": "https://it.wikipedia.org/wiki?curid=1172737", "title": "Monte Venda", "text": "Il Monte Venda, situato nei comuni di Teolo, Cinto Euganeo, Galzignano e di Vo' \u00e8, con i suoi 601,3 metri, la maggiore elevazione dei Colli Euganei. Adiacente ad esso \u00e8 il Monte Rua, sulla cui cima si erge il famoso Eremo; per poco non pu\u00f2 essere considerato una montagna, secondo i parametri internazionali, in quanto non raggiunge i 2000 piedi (610 metri). \nSulla cima, tra installazioni militari ormai in disuso e ripetitori radiotelevisivi, sorgono le rovine dell'antico Monastero degli Olivetani, nato intorno al 1100 su iniziativa di un eremita, e un secolo dopo passato ai monaci Benedettini. I ruderi, recentemente restaurati e messi in sicurezza, permettono di godere la pace di un posto panoramico e tranquillo, con splendide visioni su tutti i Colli, sulla Pianura Padana e sul Monte Rua.\nOspita uno dei pi\u00f9 importanti e strategici centri di trasmissione radiotelevisivi in Italia, che copre tutto il Veneto, parte del Friuli-Venezia Giulia, del Trentino, dell'Emilia-Romagna, e delle province di Brescia e Mantova. Durante le escursioni \u00e8 consigliabile comunque portare con s\u00e9 una mappa della zona, che pu\u00f2 aiutare molto in fase di orientamento e nella scelta di percorsi alternativi. Ottime le mappe fornite tramite la Regione Veneto dal Parco regionale dei Colli Euganei."}
{"id": "1172738", "revid": "110157", "url": "https://it.wikipedia.org/wiki?curid=1172738", "title": "Herrenberg", "text": "Herrenberg \u00e8 una citt\u00e0 tedesca di abitanti, situata nel land del Baden-W\u00fcrttemberg.\nHerrenberg \u00e8 capolinea della linea S1 della S-Bahn di Stoccarda.\nAmministrazione.\nGemellaggi.\nHerrenberg \u00e8 gemellata con:\nLa frazione di G\u00fcltstein \u00e8 gemellata con:"}
{"id": "1172740", "revid": "767487", "url": "https://it.wikipedia.org/wiki?curid=1172740", "title": "Herrischried", "text": "Herrischried \u00e8 un comune tedesco di 2.784 abitanti, situato nel land del Baden-W\u00fcrttemberg."}
{"id": "1172741", "revid": "116251166", "url": "https://it.wikipedia.org/wiki?curid=1172741", "title": "Hessigheim", "text": "Hessigheim \u00e8 un comune tedesco di 2474 abitanti, situato nel land del Baden-W\u00fcrttemberg."}
{"id": "1172743", "revid": "767487", "url": "https://it.wikipedia.org/wiki?curid=1172743", "title": "Hettingen", "text": "Hettingen \u00e8 un comune tedesco di 1.998 abitanti, situato nel land del Baden-W\u00fcrttemberg."}
{"id": "1172745", "revid": "1776051", "url": "https://it.wikipedia.org/wiki?curid=1172745", "title": "Heubach", "text": "Heubach \u00e8 un comune tedesco di 10.158 abitanti, situato nel land del Baden-W\u00fcrttemberg."}
{"id": "1172746", "revid": "110157", "url": "https://it.wikipedia.org/wiki?curid=1172746", "title": "Heuchlingen", "text": "Heuchlingen \u00e8 un comune tedesco di 1.859 abitanti, situato nel land del Baden-W\u00fcrttemberg."}
{"id": "1172747", "revid": "767487", "url": "https://it.wikipedia.org/wiki?curid=1172747", "title": "Heuweiler", "text": "Heuweiler \u00e8 un comune tedesco di 1.008 abitanti, situato nel land del Baden-W\u00fcrttemberg."}
{"id": "1172748", "revid": "113953865", "url": "https://it.wikipedia.org/wiki?curid=1172748", "title": "Hildrizhausen", "text": "Hildrizhausen \u00e8 un comune tedesco situato nel land del Baden-W\u00fcrttemberg."}
{"id": "1172749", "revid": "767487", "url": "https://it.wikipedia.org/wiki?curid=1172749", "title": "Hilzingen", "text": "Hilzingen \u00e8 un comune tedesco di 8.432 abitanti, situato nel land del Baden-W\u00fcrttemberg."}
{"id": "1172752", "revid": "1543377", "url": "https://it.wikipedia.org/wiki?curid=1172752", "title": "Hinterzarten", "text": "Hinterzarten \u00e8 un comune tedesco di 2.606 abitanti, situato nel land del Baden-W\u00fcrttemberg.\nStazione sciistica specializzata nello sci nordico, \u00e8 attrezzata con i Trampolini dell'Adler.\nCinema.\nNella zona di Wunderlehof \u00e8 stato girato nel 2010 gran parte del film \"Black Forest\", del regista Gert Steinheimer."}
{"id": "1172753", "revid": "110157", "url": "https://it.wikipedia.org/wiki?curid=1172753", "title": "Hirrlingen", "text": "Hirrlingen \u00e8 un comune tedesco di 2.946 abitanti, situato nel land del Baden-W\u00fcrttemberg."}
{"id": "1172755", "revid": "2166047", "url": "https://it.wikipedia.org/wiki?curid=1172755", "title": "Anapa", "text": "Anapa \u00e8 una citt\u00e0 della Russia europea meridionale (Kraj di Krasnodar), situata sulle coste del Mar Nero 160 km a ovest di Krasnodar. \nAnapa \u00e8 il centro amministrativo del distretto di Anapskij pur non facendo parte - n\u00e9 a livello territoriale che amministrativo - di questo rajon e costituendo invece una citt\u00e0 di rilevanza federale che si pone sullo stesso livello del rajon stesso e raggruppa sotto di s\u00e9 tre localit\u00e0 rurali; a livello municipale, costituisce anche un okrug di tipo urbano.\nStoria.\nLa citt\u00e0 attuale venne fondata nel 1846 dallo zar russo Nicola I sul sito di una preesistente fortezza sul Mar Nero.\nSul sito dell'odierna Anapa si trovava l'antica citt\u00e0 di \"Sindica\"; dal IV secolo a.C. al III secolo d.C. la citt\u00e0 ebbe nome Gorgippia, mentre nel XIV secolo la citt\u00e0 divenne una colonia genovese con il nome di \"Mapa\". Nel 1475 la citt\u00e0 fu occupata dai Turchi che la tennero poi per tre secoli e mezzo; risale al 1781-82 la costruzione, da parte loro, di una fortezza.\nAlla fine del XVIII secolo la citt\u00e0 ha acquisito il nome moderno Anapa, ma \u00e8 solo dopo le guerre russo-turche del 1829 che la citt\u00e0 entr\u00f2 definitivamente a far parte della Russia.\nDurante gli anni '30 del XX secolo la citt\u00e0 vide un forte sviluppo economico grazie al turismo di massa dalla restante parte dell'unione Sovietica; sub\u00ec gravi danneggiamenti durante la seconda guerra mondiale, venendo per\u00f2 ricostruita negli anni immediatamente seguenti.\nSociet\u00e0.\nEvoluzione demografica.\nFonte: informacion site fo Anapa\nEconomia.\nLe risorse economiche della citt\u00e0 di Anapa sono il turismo estivo, l'industria tessile e l'agricoltura commerciale, principalmente per la produzione di vino visto il clima abbastanza favorevole.\nInfrastrutture e trasporti.\n\u00c8 servita dall'aeroporto di Anapa-Vitjazevo, con voli giornalieri per le principali localit\u00e0 russe d'estate e per Mosca e San Pietroburgo d'inverno.\nAnapa \u00e8 dotata di un porto internazionale.\nLa citt\u00e0 di Anapa \u00e8 un nodo ferroviario di una certa importanza collegato con i treni passeggeri stagionali con la Russia europea, con l'Ucraina, la Bielorussia e con la Siberia.\nCultura.\nIl Museo Archeologico della citt\u00e0 dispone di una ricca collezione di reperti risalenti al periodo storico della Grecia antica.\nSport.\nLa squadra di calcio maschile della citt\u00e0 \u00e8 il Futbol'nyj Klub Anapa."}
{"id": "1172761", "revid": "1501558", "url": "https://it.wikipedia.org/wiki?curid=1172761", "title": "Campionato mondiale di calcio Under-20", "text": "Il campionato mondiale di calcio Under-20 (in inglese FIFA U-20 World Cup; in francese coupe du monde de football des moins de 20 ans) \u00e8 la massima competizione mondiale di calcio giovanile per squadre nazionali ed \u00e8 organizzata dalla FIFA. Istituita nel 1977 a cadenza biennale negli anni dispari, ha visto disputare ventidue edizioni.\nLa squadra pi\u00f9 titolata del torneo \u00e8 l' con sei vittorie. Campione uscente \u00e8 l'Ucraina vincitrice dell'edizione 2019 in Polonia.\nStoria.\nLa prima edizione si tenne nel 1977 in Tunisia e fu vinta dall'. Si disputa tutti gli anni dispari. L'Argentina \u00e8 la squadra che ha vinto pi\u00f9 mondiali di categoria (6 volte).\nIn questo campionato spesso si sono messi in mostra per la prima volta alcuni dei pi\u00f9 famosi campioni del calcio. Fra quelli che hanno vinto il torneo ci sono Diego Armando Maradona (1979), Bebeto, Dunga (1983), Rom\u00e1rio, Cl\u00e1udio Taffarel (1985), Zvonimir Boban, Davor \u0160uker, Robert Prosine\u010dki (1987), Paulo Sousa, Fernando Couto, Jo\u00e3o Pinto (1989), Rui Costa, Lu\u00eds Figo (1991), Juan Rom\u00e1n Riquelme, Pablo Aimar, Esteban Cambiasso (1997), Xavi, Iker Casillas (1999), Javier Saviola (2001), Daniel Alves (2003), Lionel Messi (2005), Sergio Ag\u00fcero (2007) e Paul Pogba (2013).\nLa competizione ha ispirato anche una serie giapponese (manga) della saga di Capitan Tsubasa (meglio noto in Italia come Holly e Benji), \"Capitan Tsubasa World Youth\", in cui la Nazionale giapponese riesce dopo tante avversit\u00e0 a vincerlo.\nVittorie per squadra.\nDi seguito sono riportate le 38 nazionali che hanno raggiunto almeno la semifinale del torneo.\n1 Come Jugoslavia."}
{"id": "1172771", "revid": "74801", "url": "https://it.wikipedia.org/wiki?curid=1172771", "title": "Circondario dell'Oberspreewald-Lusazia", "text": "Il circondario dell'Oberspreewald-Lusazia (in tedesco \"Landkreis Oberspreewald-Lausitz\", in basso sorabo \"Wokrejs Gorne B\u0142ota-\u0141u\u017eyca\", in alto sorabo \"Wokrjes Hornjo B\u0142ota-\u0141u\u017eica\") \u00e8 un circondario del Brandeburgo, in Germania.\nComprende 9 citt\u00e0 e 16 comuni.\nCapoluogo e centro maggiore \u00e8 Senftenberg.\nStoria.\nIl circondario dell'Oberspreewald-Lusazia fu creato nel 1993 dall'unione dei 2 precedenti circondari di Calau e Senftenberg.\nGeografia fisica.\nIl circondario dell'Oberspreewald-Lusazia confina ad ovest con l'Elbe-Elster, a nord col Dahme-Spreewald, ad est con lo Spree-Nei\u00dfe, a sud con i circondari di Bautzen e Mei\u00dfen (in Sassonia).\nSuddivisione amministrativa.\nIl circondario dell'Oberspreewald-Lusazia si compone di 7 citt\u00e0 extracomunitarie (\"Amtsfreie Stadt\"), 1 comune extracomunitario (\"Amtsfreie Gemeinde\") e 3 comunit\u00e0 amministrative (\"Amt\"), che raggruppano complessivamente 2 citt\u00e0 e 15 comuni."}
{"id": "1172773", "revid": "110026533", "url": "https://it.wikipedia.org/wiki?curid=1172773", "title": "Libro di No\u00e8", "text": "Il Libro di No\u00e8 \u00e8 un apocrifo dell'Antico Testamento, scritto originariamente in greco verso l'inizio del II secolo a.C. in ambiente giudaico. \nMenzionato come testo autonomo in altri testi apocrifi, oggi \u00e8 andato perduto nella sua redazione integrale. Alcuni passi per\u00f2 sono parzialmente confluiti in 1 Enoch. Inoltre ne sono stati ritrovati frammenti tra i manoscritti non biblici di Qumran.\nConteneva particolari circa la caduta degli angeli, il diluvio universale e la nascita di No\u00e8."}
{"id": "1172777", "revid": "1186766", "url": "https://it.wikipedia.org/wiki?curid=1172777", "title": "Angeli", "text": ""}
{"id": "1172780", "revid": "75435", "url": "https://it.wikipedia.org/wiki?curid=1172780", "title": "Martirio di Isaia", "text": ""}
{"id": "1172781", "revid": "75435", "url": "https://it.wikipedia.org/wiki?curid=1172781", "title": "Testamento di Ezechia", "text": ""}
{"id": "1172784", "revid": "131358", "url": "https://it.wikipedia.org/wiki?curid=1172784", "title": "Campionato del mondo di calcio Under-20", "text": ""}
{"id": "1172787", "revid": "628767", "url": "https://it.wikipedia.org/wiki?curid=1172787", "title": "Linea degli alberi", "text": "Il limite degli alberi o linea degli alberi \u00e8 quell'astrazione della climatologia che fissa il confine ecologico, a seconda di diversi ambienti, cui si possono trovare forme di vita vegetale sviluppate come appunto l'albero.\nIl limite degli alberi pu\u00f2 riferirsi ad altitudine nel caso di rilievi montuosi, latitudine nel caso delle zone polari, o semplicemente topografico nel caso di zone desertiche.\nIn montagna.\n\u00c8 soggetta a variazioni in base alla latitudine della regione presa in considerazione: per esempio, in Himalaya, la catena montuosa pi\u00f9 grande al mondo, essa si trova a 3\u00a0600\u00a0m sul livello del mare, quota oltre la quale il pino, che \u00e8 l'albero pi\u00f9 resistente al freddo, non cresce pi\u00f9. In Norvegia gi\u00e0 al di sopra dei 1\u00a0000 metri di altitudine gli alberi non vegetano. Di solito, sono proprio i pini che demarcano tale confine superiore.\nNelle Alpi italiane tale linea si attesta mediamente sui 2\u00a0000 metri anche se in taluni casi pu\u00f2 arrivare anche fino a 2\u00a0300 metri a seconda dell'esposizione al sole e di altri fattori climatici e ambientali (umidit\u00e0, pendenza e tipologia del terreno, piovosit\u00e0)."}
{"id": "1172789", "revid": "110157", "url": "https://it.wikipedia.org/wiki?curid=1172789", "title": "Thayer (Illinois)", "text": "Thayer \u00e8 un comune degli Stati Uniti d'America, nella contea di Sangamon, nello Stato dell'Illinois, .\nLa popolazione, in occasione del censimento del 2000, era di 750 persone, scesa a 694 nella stima del 2006."}
{"id": "1172791", "revid": "36426", "url": "https://it.wikipedia.org/wiki?curid=1172791", "title": "Chiesa di Santa Maria del Soccorso (Livorno)", "text": "La chiesa di Santa Maria del Soccorso \u00e8 la pi\u00f9 grande chiesa di Livorno.\nSi trova in piazza della Vittoria, con la facciata scenograficamente posta in asse con via Magenta (si veda la voce Stradario di Livorno). L'ingresso alla chiesa \u00e8 preceduto dal \"Monumento ai Caduti\", realizzato tra il 1922 ed il 1924: l'opera \u00e8 costituita da un gruppo di uomini in atto di solenne giuramente e da una statua raffigurante la Vittoria.\nStoria.\nLa decisione di innalzare questo grandioso tempio risale alla prima met\u00e0 dell'Ottocento, quando, a seguito della violenta epidemia di colera del 1835, alcuni cittadini aprirono una sottoscrizione per la costruzione di una chiesa votiva, al fine di invocare la protezione della Madonna.\nIl lotto prescelto si inseriva nella zona meridionale della citt\u00e0, oltre i fossi medicei, in un'area dove si era anche proposto, senza fortuna, di innalzare il nuovo grande ospedale a pianta semicircolare progettato da Luigi de Cambray Digny.\nPertanto, nel 1836, dopo l'approvazione del disegno di Gaetano Gherardi, furono avviati i lavori della nuova chiesa, che nel giugno 1856 fu solennemente consacrata dal vescovo Girolamo Gavi.\nIl progetto originario prevedeva anche la costruzione di un campanile che per\u00f2 non fu mai realizzato, cos\u00ec come il grande collegio che avrebbe dovuto affiancare l'edificio; lo spazio attorno alla chiesa fu cos\u00ec trasformato in un vasto parco alberato avente una superficie di circa 40.000 metri quadri.\nRisparmiata dagli eventi bellici, negli anni successivi alla seconda guerra mondiale la chiesa del Soccorso divenne per un breve periodo il centro delle principali celebrazioni religiose della Diocesi di Livorno a causa della temporanea inagibilt\u00e0 del Duomo, semidistrutto nel corso dei bombardamenti e all'epoca in fase di ricostruzione.\nDescrizione.\nQuello che rappresenta il massimo tempio cittadino per dimensioni, misura 90 metri di lunghezza, 34 metri di larghezza alla facciata e 60 metri al transetto.\nLa pianta \u00e8 a croce latina, con una cupola all'intersezione dei bracci e due piccole absidi aperte alle estremit\u00e0 del transetto medesimo.\nLa severa facciata a salienti \u00e8 dotata di tre grandi portoni sormontati da altrettante finestre semicircolari di derivazione romana con richiami dorici; quattro massicci pilastri sorreggono la trabeazione e un pronunciato frontone, al centro del quale si trova un orologio proveniente dalla facciata del Duomo e qui collocato nel 1882.\nL'interno con pianta a croce latina, compreso il transetto, \u00e8 suddiviso in tre navate da pilastri a sezione rettangolare sui quali sono impostati sette archi a tutto sesto per lato; la navata \u00e8 illuminata solo da strette finestre poste al di sotto del piano di copertura.\nIl ritmo delle navate laterali \u00e8 scandito da un rapido susseguirsi di cappelle poco profonde e coperte da una volta a botte decorata secondo i temi dell'architettura neoclassica.\nL'impostazione generale della chiesa rimanda per\u00f2 ai temi del Rinascimento ed in particolare alle architetture di Filippo Brunelleschi: la planimetria a tre navate, con la modularit\u00e0 delle cappelle e lo schema delle aperture, \u00e8 affine all'impostazione della basilica di Santo Spirito a Firenze. In tal senso si pu\u00f2 annoverare l'opera tra quelle che anticiparono lo stile neorinascimentale della seconda met\u00e0 del XIX secolo.\nTuttavia nella chiesa livornese le eleganti colonne sono sostituite da pilastri minimalisti che mutano radicalmente la percezione dello spazio interno, irrigidendolo con rigore neoclassico.\nDal punto di vista artistico il tempio, scampato alle distruzioni della seconda guerra mondiale, ospita dipinti realizzati dai pi\u00f9 importanti artisti livornesi dell'epoca come Enrico Pollastrini che dipinse ad esempio \"San Lorenzo che distribuisce in catacomba ai poveri i doni della Chiesa\" (1862, seconda cappella a destra). \nOltre la seconda cappella segue l'altare con il \"Miracolo di San Francesco\" di Ferdinando Folchi, commissionato dal conte Fran\u00e7ois Jacques de Larderel. Di minore interesse il \"San Pietro\" di Giuseppe Baldini. Nella successiva cappella Bertagni vi sono alcuni arredi interessanti e un \"San Francesco\" attribuito alla scuola del Cigoli; segue il dipinto del Pollastrini del \"Miracolo della resurrezione del figlio della vedova di Naim\" (1839). L'altare della crociata fu eretto a spese dei monaci di Montenero con un tabernacolo di Ferdinando Magagnini, contenente l'immagine di \"Maria del Soccorso\". L'altare maggiore fu costruito a spese del Municipio come si legge nell'iscrizione \"aere municipale A.D. 1854\".\nL\"Incoronazione di Maria Vergine con angeli\" nella tribuna \u00e8 di Carlo Morelli. Nella cappella successiva Nicola Ulacci dipinse la \"Madre di Ges\u00f9 che dona un ramo di ulivo ad un angelo perch\u00e9 lo porti ai colerosi\". Interessante l'altare del Sacramento sormontato da cupola con colonne corinzie.\nQui sono inoltre ospitate, dagli anni cinquanta del Novecento, due sculture ottocentesche di Paolo Emilio Demi provenienti dalla distrutta chiesa armena di San Gregorio.\nNella chiesa era collocato anche il dipinto \"Cristo coronato di spine\", di Beato Angelico, successivamente trasferito in cattedrale.\nOrgano a canne.\nNella conca dell'abside semicircolare, dietro l'altare maggiore, si trova l'organo a canne della chiesa, risalente al XX secolo ed ampliato dalla ditta Michelotto nel 2003. Lo strumento, a trasmissione elettrica, ha due tastiere di 61 note ciascuna ed una pedaliera concavo-radiale di 32."}
{"id": "1172795", "revid": "1543377", "url": "https://it.wikipedia.org/wiki?curid=1172795", "title": "Centro spaziale di Tanegashima", "text": "Il centro spaziale di Tanegashima (TNSC, \"Tanegashima Space Center\") \u00e8 la pi\u00f9 grande installazione per lo sviluppo di applicazioni spaziali del Giappone. \u00c8 localizzato sull'isola di Tanegashima, 115 km a sud dell'isola di Ky\u016bsh\u016b. \u00c8 stato fondato nel 1969 quando fu costituita l'agenzia spaziale giapponese NASDA. Dal 2003 \u00e8 amministrato dall'attuale agenzia spaziale giapponese JAXA.\nNel centro sono svolte attivit\u00e0 che includono l'assemblaggio, i test, il lancio e il tracciamento di satelliti e gli esperimenti di accensione dei motori a razzo in fase di sviluppo.\nInstallazioni.\nIl centro spaziale comprende due complessi di lancio, Yoshinobu e Osaki. Yoshinobu ha due piattaforme di lancio, una per i veicoli leggeri (fino a 2 tonnellate con immissione in un'orbita geostazionaria), e l'altra per veicoli con un peso compreso tra le 2 e le 4 tonnellate. In una delle strutture per i test di accensione dei motori a razzo viene testato il nuovo motore LE-7A del primo stadio del lanciatore H-IIA . La struttura comprende inoltre altre edifici dove avviene l'assemblaggio dei satelliti artificiali e strutture per il tracciamento ottico e radar delle fasi di lancio e delle missioni in orbita."}
{"id": "1172797", "revid": "114051952", "url": "https://it.wikipedia.org/wiki?curid=1172797", "title": "Wladimir K\u00f6ppen", "text": "\u00c8 assai noto in campo climatologico poich\u00e9 padre dell'omonima classificazione dei vari climi in base alle loro caratteristiche peculiari.\nFamiglia ed educazione.\nIl nonno paterno di K\u00f6ppen apparteneva alla schiera di medici tedeschi che erano stati invitati alla corte russa dall'imperatrice Caterina II per migliorare le condizioni igieniche nelle province e in seguito divenne un medico personale dello zar. Suo padre, Peter K\u00f6ppen, fu un noto geografo, storico ed etnografo delle antiche culture russe e contribu\u00ec in modo decisivo allo scambio intellettuale tra gli slavisti occidentali e gli scienziati russi. Wladimir frequent\u00f2 le scuole superiori a Simferopoli in Crimea e inizi\u00f2 a studiare botanica all'Universit\u00e0 di San Pietroburgo nel 1864. Viaggiava frequentemente tra la Crimea e San Pietroburgo; la grande biodiversit\u00e0 della penisola di Crimea e i forti contrasti climatici tra questa e la Russia centrosettentrionale furono la causa del suo interessamento tra clima e ambiente naturale. Nel 1867 si trasfer\u00ec all'Universit\u00e0 di Heidelberg e discusse la tesi di dottorato all'Universit\u00e0 di Lipsia nel 1870, riguardo agli effetti della temperatura sulla crescita delle piante.\nCarriera.\nTra il 1872 e il 1873 K\u00f6ppen fu impiegato nel servizio meteorologico russo. Nel 1875 torn\u00f2 in Germania e divenne il capo della nuova Divisione di Meteorologia Marina dell'Osservatorio navale tedesco (\"Deutsche Seewarte\") ad Amburgo. Qui divenne responsabile per stabilire un servizio di previsioni meteorologiche per la Germania nordoccidentale e le contigue aree marine. Dopo quattro anni di servizio, lasci\u00f2 l'ufficio meteorologico e si dedic\u00f2 completamente alla ricerca pura.\nK\u00f6ppen dedic\u00f2 gran parte della sua vita al problema della classificazione dei climi. Si serv\u00ec di palloni sonda meteorologici per raccogliere dati dagli strati superiori dell'atmosfera. La sua prima pubblicazione riguardo alle zone climatiche del mondo basate su degli intervalli di temperatura apparve nel 1884. La prima versione completa della classificazione apparve nel 1918 e, dopo alcune migliorie, la versione finale fu pubblicata nel 1936.\nK\u00f6ppen cooper\u00f2 con il climatologo tedesco Rudolf Geiger per produrre un'opera in cinque volumi, \"Handbuch der Klimatologie\" (\"Manuale di Climatologia\"). Questo non fu mai completato, ma varie parti furono pubblicate, di cui tre scritte da K\u00f6ppen stesso. Fu anche coautore del primo Atlante delle nubi, pubblicato nel 1890.\nFu anche un sostenitore dell'Esperanto, lingua nella quale tradusse molte delle sue pubblicazioni."}
{"id": "1172809", "revid": "118415615", "url": "https://it.wikipedia.org/wiki?curid=1172809", "title": "Circondario dell'Uckermark", "text": "Il circondario dell'Uckermark (targa UM) \u00e8 un circondario (\"Landkreis\") del Brandeburgo, in Germania.\nComprende 7 citt\u00e0 e 27 comuni.\nIl capoluogo \u00e8 Prenzlau, il centro maggiore Schwedt/Oder.\nStoria.\nL'Uckermark fu creato nel 1993 dall'unione dei 3 precedenti circondari di Angerm\u00fcnde, Prenzlau e Templin, pi\u00f9 la citt\u00e0 extracircondariale di Schwedt/Oder.\nGeografia fisica.\nL'Uckermark confina a nord con i circondari Meclemburgo-Strelitz e Uecker-Randow (nel Meclemburgo-Pomerania), ad ovest e a sud con il Barnim, ad est con la Polonia (voivodato di Lubusz). Il confine polacco \u00e8 rappresentato dal fiume Oder.\nSuddivisione amministrativa.\nL'Uckermark si compone di 5 citt\u00e0 extracomunitarie (\"Amtsfreie Stadt\"), 3 comuni extracomunitari (\"Amtsfreie Gemeinde\") e 5 comunit\u00e0 amministrative (\"Amt\"), che raggruppano complessivamente 2 citt\u00e0 e 24 comuni."}
{"id": "1172816", "revid": "2184720", "url": "https://it.wikipedia.org/wiki?curid=1172816", "title": "La finestra", "text": "La finestra \u00e8 il quarto album in studio del gruppo musicale italiano Negramaro, pubblicato l'8 giugno 2007 dalla Sugar Music.\nDescrizione.\nIl disco ha riscosso un grande successo nelle classifiche italiane, tanto da essere uno dei dischi pi\u00f9 venduti del 2007. Il primo singolo estratto dall'album \u00e8 \"Parlami d'amore\", vincitore del Festivalbar 2007, mentre il secondo singolo \u00e8 stato \"L'immenso\". Il terzo singolo estratto dall'album \u00e8 \"Cade la pioggia\", scritta con Jovanotti, il quale canta l'ultima parte rappata del brano. Il quarto singolo estratto dall'album \u00e8 \"Via le mani dagli occhi\", seguito dal quinto singolo \"Un passo indietro\". Il 30 novembre 2007 \u00e8 uscita l'edizione deluxe dell'album, contenente il CD con una nuova traccia inedita e il DVD con il film rockumentary \"Dall'altra parte della luna\".\nTour.\nI Negramaro sono partiti in contemporanea all'uscita del loro nuovo album in un tour per l'Italia fino ad agosto 2007. Da settembre hanno invece portato la loro musica a teatro, enfatizzando le sonorit\u00e0 acustiche dei nuovi pezzi."}
{"id": "1172826", "revid": "174925", "url": "https://it.wikipedia.org/wiki?curid=1172826", "title": "Quinto libro dei Maccabei", "text": "Il Quinto libro dei Maccabei \u00e8 un apocrifo dell'Antico Testamento, scritto probabilmente verso la fine del I secolo d.C. in ambiente giudaico in ebraico, ma pervenutoci in arabo.\nDescrive eventi storici relativi alla Giudea tra il 186 a.C. e il 6 a.C., in parte sovrapposti ai racconti di 1-2 Maccabei e con molte aggiunte proprie."}
{"id": "1172827", "revid": "75435", "url": "https://it.wikipedia.org/wiki?curid=1172827", "title": "5 Maccabei", "text": ""}
{"id": "1172835", "revid": "765341", "url": "https://it.wikipedia.org/wiki?curid=1172835", "title": "Carlo Leone Denuelle", "text": "Biografia.\nNapoleone non volle mai riconoscerne ufficialmente la paternit\u00e0, arrivando persino a non permettere alla madre di battezzare il figlio con il nome di Napoleone ma solo con la seconda met\u00e0 del medesimo, in quanto non voleva trasmettere l'impero di Francia ad un erede illegittimo.\nCarlo Leone fu comunque elevato dal padre alla dignit\u00e0 di conte. Nel suo testamento Napoleone gli lasci\u00f2 75.000 franchi, ma non \u00e8 certo che lui li abbia potuti riscuotere, considerate le difficolt\u00e0 legali che il principale erede ed esecutore testamentario, Carlo Tristano di Montholon dovette affrontare per far valere i relativi diritti, suoi e dei colegatari, cos\u00ec come apparivano dall'ultimo testamento dell'imperatore.\nCarlo Leone era decisamente diverso dal padre: egli fu per tutta la vita piuttosto pigro e spendaccione. Diversamente dal fratellastro Alessandro Walewski, figlio di Maria Walewska, che non amava vantarsi della propria paternit\u00e0, Carlo Leone non perdeva occasione per farsene merito. Inizi\u00f2 a frequentare l'Universit\u00e0 di Heidelberg, ma abbandon\u00f2 presto gli studi. Numerose iniziative imprenditoriali temerarie (quali, ad esempio, la fabbricazione di un sottomarino) lo portarono a coprirsi di debiti. Successivamente riusc\u00ec a percorre la carriera militare fino ad arrivare al comando di un battaglione ma dovette dimettersi a causa della propria scarsa propensione all'obbedienza. Anche il tentativo di diventare prete fall\u00ec. La sua passione per il gioco d'azzardo e le donne che gravitavano nell'ambiente del gioco, lo portarono alla rovina, nonostante la disponibilit\u00e0 di aiuti finanziari da parte del fratellastro Alessandro Colonna-Walewski e della nonna Letizia Ramolino. Dopo un tentativo di citare in tribunale persino la madre, per ottenere denaro, fin\u00ec in carcere per debiti e una volta rilasciato, dovette adattarsi a vivere per un certo tempo in un ricovero per senzatetto. \nLa rivoluzione del 1848 gli forn\u00ec un'altra opportunit\u00e0: la politica. Si leg\u00f2 ai socialisti, arrivando a proclamare nemico suo cugino Luigi-Napoleone, che dopo una zuffa in Londra, provocata volutamente da Carlo Leone, gli diede un aiuto finanziario.\nSi rec\u00f2 due volte in Inghilterra, in Germania ed in Italia e nel 1862 spos\u00f2 una certa Fran\u00e7oise Jonet, di ben 25 anni pi\u00f9 giovane e dalla quale aveva avuto gi\u00e0 quattro figli (e ne ebbe poi altri due):"}
{"id": "1172836", "revid": "164710", "url": "https://it.wikipedia.org/wiki?curid=1172836", "title": "Live Peace in Toronto", "text": ""}
{"id": "1172838", "revid": "1318658", "url": "https://it.wikipedia.org/wiki?curid=1172838", "title": "Antonio da Noli (cacciatorpediniere)", "text": "L\u2019Antonio da Noli \u00e8 stato un esploratore e successivamente un cacciatorpediniere della Regia Marina.\nStoria.\nNome e motto.\nIl \"Da Noli\" ha preso nome dal navigatore genovese Antonio de Noli (o \"da Noli\") che nel XV secolo fu tra i primi ad esplorare le Isole di Capo Verde per conto del re del Portogallo, divenendone infine governatore nel 1472.\nIl motto della nave, \"Prendimi teco a l'ultima fortuna\", \u00e8 un verso tratto dalla tragedia \"La nave\" di Gabriele D'Annunzio.\nGli anni Trenta.\nIl \"Da Noli\" inizi\u00f2 la sua lunga e difficile carriera operativa dopo i primi lavori di modifica del 1930 per il miglioramento della stabilit\u00e0 (alleggerimento e abbassamento delle sovrastrutture), nonch\u00e9 la sostituzione di timone (1932) e tubi lanciasiluri.\nDal dicembre 1930 all'inizio del 1931 partecip\u00f2 in funzione di appoggio di appoggio agli idrovolanti di Italo Balbo alla celebre trasvolata Italia-Brasile.\nSuccessivamente partecip\u00f2 alle attivit\u00e0 di squadra, comprese le operazioni di appoggio navale durante la guerra civile spagnola (1936-1938).\nTra la fine del 1939 e l'inizio del 1940 sub\u00ec nuovi lavori di modifica che videro la ricostruzione della prua, l'allargamento dello scafo e l'incremento dell'armamento.\nLa seconda guerra mondiale.\nAll'ingresso dell'Italia nel secondo conflitto mondiale faceva parte della XIV Squadriglia Cacciatorpediniere, insieme ai gemelli \"Vivaldi\", \"Pancaldo\" e \"Malocello\". All'inizio della guerra venne quasi subito destinato alla difficile attivit\u00e0 di scorta ai convogli per l'Africa Settentrionale, posa mine, pattugliamento e soccorso.\nPartecip\u00f2 alla battaglia di Punta Stilo del 9 luglio 1940, facendo parte del gruppo di protezione e sostegno composto da V Divisione corazzate, IV e VIII Divisione incrociatori con altre quattro Squadriglie di cacciatorpediniere. In realt\u00e0 la XIV Squadriglia (\"Vivaldi\", \"Da Noli\" e \"Pancaldo\") era stata inizialmente lasciata in porto di riserva a Taranto ma, mentre l'operazione in corso si trasformava da scorta convogli a scontro con la Mediterranean Fleet, tre cacciatorpediniere andarono in avaria e l'ammiraglio Inigo Campioni, comandante la flotta italiana, decise di far muovere anche \"Vivaldi\", \"Da Noli\" e \"Pancaldo\" a rinforzo del gruppo, in sostituzione delle tre unit\u00e0 guaste; la partenza della XIV Squadriglia da Taranto avvenne alle 6.18 del 9 luglio. Ad ogni modo il \"Da Noli\" and\u00f2 a sua volta in avaria, dovendo rientrare in porto prima di poter prendere parte alla battaglia.\nIl 1\u00ba agosto lasci\u00f2 Augusta insieme ai gemelli \"Vivaldi\", \"Pessagno\", \"Usodimare\" e \"da Recco\" per una missione di caccia antisommergibile, che si concluse con l'affondamento del sommergibile britannico \"Oswald\" da parte del \"Vivaldi\".\nTra il 31 agosto ed il 2 settembre scort\u00f2 (insieme ai cacciatorpediniere \"Aviere\", \"Gioberti\", \"Camicia Nera\", \"Usodimare\" e \"Pessagno\") un convoglio composto dai trasporti truppe \"Victoria\", \"Neptunia\" ed \"Oceania\" in rientro da Tripoli a Taranto; le navi giunsero indenni a destinazione, nonostante un attacco da parte del sommergibile britannico \"Upholder\".\nNella notte tra il 7 e l'8 ottobre il \"Da Noli\", insieme ai gemelli \"Vivaldi\" e \"Tarigo\", pos\u00f2 un campo minato al largo di Capo Bon: su queste mine affond\u00f2 successivamente il cacciatorpediniere britannico \"Hyperion\".\nIntorno alle otto del mattino del 12 ottobre salp\u00f2 da Messina insieme alle due unit\u00e0 sezionarie ed agli incrociatori della III Divisione (\"Trento\", \"Trieste\", \"Bolzano\") per soccorrere le unit\u00e0 coinvolte nello scontro di Capo Passero; quando si vide che le navi superstiti non necessitavano di soccorsi, le unit\u00e0 partite da Messina si misero alla ricerca delle unit\u00e0 inglesi, cercandole fino ad oltre mezzogiorno senza per\u00f2 individuarle.\nIl 7 novembre fu inviato insieme a \"Vivaldi\" e \"Malocello\" ad attaccare unit\u00e0 nemiche, ma non riusc\u00ec a trovarle.\nNella notte tra il 7 e l'8 gennaio 1941, insieme ai gemelli \"Vivaldi\", \"Malocello\" e \"Tarigo\" ed alle torpediniere \"Vega\" e \"Sagittario\", effettu\u00f2 la posa dei campi minati \u00abX 2\u00bb ed \u00abX 3\u00bb (180 mine ciascuno) al largo di Capo Bon.\nIl 22 gennaio rilev\u00f2, insieme a \"Vivaldi\", \"Malocello\" e \"Tarigo\", i cacciatorpediniere \"Freccia\" e \"Saetta\" nella scorta, sulla rotta Napoli-Trapani, ai trasporti truppe \"Marco Polo\", \"Conte Rosso\", \"Esperia\" e \"Victoria\": il convoglio giunse indenne a Tripoli il 24, nonostante un attacco portato dal sommergibile HMS \"Unique\" contro l\u2019\"Esperia\", che non fu nemmeno notato.\nAlle 19 del 23 febbraio 1941 salp\u00f2 da Napoli e scort\u00f2 a Tripoli, insieme ai cacciatorpediniere \"Aviere\" e \"Geniere\" ed alla torpediniera \"Castore\", i mercantili \"Ankara\", \"Marburg\", \"Reichenfels\" e \"Kybfels\".\nIl 5 marzo salp\u00f2 da Napoli scortando, insieme ai cacciatorpediniere \"Lampo\", \"Malocello\", \"Vivaldi\" e \"Folgore\", i trasporti tedeschi \"Ankara\", \"Reichenfels\", \"Marburg\" e \"Kybfels\"; dopo una tappa a Palermo l'8, l'indomani il convoglio prosegu\u00ec per la Libia.\nDal 2 al 4 aprile scort\u00f2 \u2013 insieme a \"Vivaldi\" e \"Malocello\" \u2013 da Tripoli a Napoli, nella navigazione di ritorno, il trasporto truppe \"Galilea\" (silurato e gravemente danneggiato alcuni giorni prima dal sommergibile \"Upright\") e i mercantili \"Ankara\", \"Reichenfels\", \"Marburg\" e \"Kybfels\".\nIl 12 aprile scort\u00f2, unitamente ai cacciatorpediniere \"Vivaldi\", \"Dardo\" e \"Malocello\" (scorta poi rinforzata con l'invio, da Tripoli, delle torpediniere \"Circe\" e \"Montanari\") un convoglio composto dai piroscafi \"Galilea\", \"Marburg\", \"Ankara\", \"Reichenfels\" e \"Kybfels\" (da Malta furono fatti uscire i cacciatorpediniere \"Jervis\", \"Janus\", \"Nubian\" e \"Mohawk\" per intercettare il convoglio, ma non vi riuscirono).\nSempre in aprile prese parte alle operazioni di salvataggio dei sopravvissuti del convoglio \u00abTarigo\u00bb, distrutto da una formazione di cacciatorpediniere britannici il 16 aprile.\nDal 4 al 5 maggio scort\u00f2 da Napoli a Tripoli, insieme ai gemelli \"Vivaldi\" e \"Malocello\" ed alla torpediniera \"Pegaso\", un convoglio composto dai trasporti truppe \"Victoria\" e \"Calitea\" e dalle motonavi merci \"Andrea Gritti\", \"Barbarigo\", \"Sebastiano Venier\", \"Marco Foscarini\" ed \"Ankara\".\nIl 26 maggio salp\u00f2 da Napoli per scortare a Tripoli, insieme al gemello \"Vivaldi\" ed alle torpediniere \"Cigno\", \"Procione\" e \"Pegaso\", le motonavi \"Andrea Gritti\", \"Marco Foscarini\", \"Sebastiano Venier\", \"Rialto\", \"Ankara\" e \"Barbarigo\"; nonostante gli attacchi aerei, che danneggiarono la \"Foscarini\" e la \"Venier\", il convoglio giunse a destinazione il 28.\nIl 25 giugno salp\u00f2 da Napoli di scorta (insieme ai cacciatorpediniere \"Aviere\", \"Geniere\" e \"Gioberti\") ai trasporti truppe \"Esperia\", \"Marco Polo\", \"Neptunia\" ed \"Oceania\" (scorta indiretta era fornita dagli incrociatori \"Trieste\" e \"Gorizia\" e dai cacciatorpediniere \"Ascari\", \"Corazziere\" e \"Carabiniere\"); dopo una sosta a Taranto il 27, le navi giunsero a Tripoli il 29 nonostante alcuni attacchi aerei (che procurarono lievi danni all\u2019\"Esperia\").\nNelle prime ore della sera del 16 settembre part\u00ec da Taranto per scortare il convoglio \u00abVulcania\u00bb, diretto a Tripoli: formavano il convoglio i trasporti truppe \"Neptunia\" ed \"Oceania\", scortati, oltre che dal \"Da Noli\", dai cacciatorpediniere \"Nicoloso Da Recco\", \"Vincenzo Gioberti\", \"Emanuele Pessagno\" ed \"Antoniotto Usodimare\". Il 17 settembre \"Da Noli\" e \"Gioberti\" effettuarono un lancio \u201cdissuasivo\u201d di bombe di profondit\u00e0. Il convoglio incapp\u00f2 per\u00f2 in uno sbarramento formato al largo delle coste libiche dai sommergibili britannici \"Upholder\", \"Unbeaten\", \"Upright\" ed \"Ursula\": alle 4.15 del 18 settembre, i siluri lanciati dall\u2019\"Upholder\" centrarono il \"Neptunia\" e l\u2019\"Oceania\", che s'immobilizzarono ed iniziarono ad imbarcare acqua. Mentre il \"Vulcania\", indenne, proseguiva con la scorta dell\u2019\"Usodimare\" (entrambe le navi giunsero indenni a Tripoli nonostante un attacco dell\u2019\"Ursula\"), gli altri cacciatorpediniere diedero infruttuosamente la caccia al sommergibile attaccante, fornirono assistenza all\u2019\"Oceania\" e recuperarono i naufraghi della \"Neptunia\", ormai in via di affondamento (la nave s'inabiss\u00f2, di poppa, alle 6.50). Alle 8.50 l\u2019\"Oceania\", che era in corso di evacuazione mentre se ne preparava il rimorchio da parte del \"Pessagno\", fu nuovamente silurata dall\u2019\"Upholder\" ed affond\u00f2 rapidamente; ai cacciatorpediniere non rimase che recuperare i naufraghi. Dei 5818 uomini imbarcati sulle due navi fu possibile trarne in salvo 5434; il \"Da Noli\" contribu\u00ec all'operazione di soccorso recuperando 682 superstiti.\nIl 2 ottobre salp\u00f2 da Napoli per scortare\u00a0\u2013 insieme ai cacciatorpediniere \"Euro\", \"Vincenzo Gioberti\" ed \"Antoniotto Usodimare\", cui poi si aggiunsero le torpediniere \"Partenope\" e \"Calliope\" \u2013 un convoglio formato dai trasporti \"Vettor Pisani\", \"Fabio Filzi\", \"Rialto\" e \"Sebastiano Venier\"; quando\u00a0\u2013 il 5 ottobre\u00a0\u2013 la \"Rialto\", colpita da aerosiluranti britannici dell'830th Squadron, col\u00f2 a picco in posizione 33\u00b030' N e 15\u00b053' E.\nVerso il 20 ottobre svolse insieme ai gemelli \"Zeno\" e \"Pessagno\" una missione di trasporto truppe a Bengasi; nelle prime ore del 21 ottobre, durante la navigazione di ritorno ad Augusta, le tre navi vennero infruttuosamente attaccate da un sommergibile una quindicina di miglia a nord di Bengasi.\nIl 21 novembre 1941 usc\u00ec in mare per scortare a Messina, insieme all'incrociatore leggero \"Garibaldi\", ai cacciatorpediniere \"Vivaldi\", \"Alpino\", \"Granatiere\", \"Fuciliere\", \"Corazziere\" e \"Carabiniere\" ed alla torpediniera \"Perseo\", l'incrociatore leggero \"Duca degli Abruzzi\", gravemente danneggiato da aerosiluranti durante una missione di scorta indiretta a due convogli per la Libia.\nAlle tre del pomeriggio del 13 dicembre salp\u00f2 da Taranto insieme ai gemelli \"Vivaldi\", \"Malocello\", \"Da Recco\" e \"Zeno\" e si aggreg\u00f2 al gruppo scorta indiretta \u2013 corazzate \"Littorio\" e \"Vittorio Veneto\", cacciatorpediniere \"Granatiere\", \"Bersagliere\", \"Fuciliere\" ed \"Alpino\", torpediniere \"Clio\" e \"Centauro\" \u2013 nell'ambito dell'operazione \u00abM 41\u00bb, che fu per\u00f2 funestata dagli attacchi dei sommergibili, che danneggiarono la \"Vittorio Veneto\" ed affondarono due mercantili, il \"Filzi\" ed il \"Del Greco\": il \"Da Noli\" scort\u00f2 a Taranto, insieme ai cacciatorpediniere \"Vivaldi\", \"Aviere\", \"Geniere\", \"Carabiniere\" e \"Camicia Nera\" ed alle torpediniere \"Lince\" ed \"Aretusa\", la corazzata danneggiata.\nDal 16 al 18 dicembre, nell'ambito dell'operazione di traffico \u00abM 42\u00bb, scort\u00f2 da Taranto a Tripoli, unitamente ai gemelli \"Vivaldi\", \"Malocello\", \"Da Recco\", \"Zeno\" e \"Pessagno\", il convoglio \u00abL\u00bb, composto dalle moderne motonavi \"Napoli\", \"Monginevro\" e \"Vettor Pisani\" (inizialmente le navi viaggiarono insieme ad un altro convoglio, l'\u00abN\u00bb \u2013 motonave \"Ankara\", cacciatorpediniere \"Saetta\", torpediniera \"Pegaso\" \u2013 separandosi poi al largo di Misurata). Alle 21.40 del 18 dicembre la \"Napoli\" fu colpita da bombardieri ed aerosiluranti al largo di Tagiura riportando seri danni, ma il \"Da Noli\" la prese a rimorchio trainandola a Tripoli (ove arriv\u00f2 l'indomani).\nAlle 18.50 del 3 gennaio 1942 salp\u00f2 da Taranto unitamente ai cacciatorpediniere \"Carabiniere\", \"Geniere\", \"Ascari\", \"Pigafetta\", \"Aviere\", \"Alpino\" e \"Camicia Nera\", agli incrociatori pesanti \"Trento\" e \"Gorizia\" ed alle corazzate \"Littorio\", \"Cesare\" e \"Doria\" per fornire scorta indiretta all'operazione \u00abM 43\u00bb (tre convogli per la Libia con in mare complessivamente 6 mercantili, 6 cacciatorpediniere e 5 torpediniere): tutti i mercantili giunsero a destinazione il 5 gennaio ed alle 17 di quel giorno il gruppo \u00abLittorio\u00bb, \"Da Noli\" compreso, rientr\u00f2 a Taranto.\nIl 22 gennaio fece parte\u00a0\u2013 insieme ai cacciatorpediniere \"Vivaldi\", \"Camicia Nera\", \"Malocello\", \"Geniere\" ed \"Aviere\" ed alle torpediniere \"Orsa\" e \"Castore\" \u2013 della scorta diretta aell'operazione \u00abT. 18\u00bb (un convoglio formato dal trasporto truppe \"Victoria\" \u2013 partito da Taranto\u00a0\u2013 e dai cargo \"Ravello\", \"Monviso\", \"Monginevro\" e \"Vettor Pisani\" \u2013 salpati da Messina \u2013, con a bordo in tutto 15.000 tonnellate di materiali, 97 carri armati, 271 automezzi e 1467 uomini); il 23, durante la navigazione, la \"Victoria\" fu immobilizzata e poi affondata da due attacchi di aerosiluranti, mentre il resto del convoglio giunse a destinazione.\nIl 21-22 febbraio fu, insieme agli incrociatori \"Trento\", \"Gorizia\" e \"Bande Nere\", tra le unit\u00e0 che fornirono scorta indiretta all'operazione di traffico per la Libia \u00abK 7\u00bb (motonavi \"Monginevro\", \"Unione\", \"Ravello\", \"Lerici\", \"Monviso\", motocisterna \"Giulio Giordani\", 10 cacciatorpediniere, due torpediniere, carico di 29.517 di rifornimenti vari, 113 carri armati, 575 veicoli, 405 uomini), che si concluse senza perdite.\nL'11 aprile, in navigazione nella nebbia, fu speronato dal piroscafo \"Honestas\": il \"Da Noli\" ebbe gravi danni, dovendo trascorrere alcuni mesi in cantiere per le riparazioni. Durante tali lavori imbarc\u00f2 inoltre 2 mitragliere da 37\u00a0mm e 7 da 20\u00a0mm al posto dei tubi lanciasiluri di poppa e delle mitragliere da 13,2\u00a0mm.\nIl 2 dicembre fu inviato con altre unit\u00e0 (cacciatorpediniere \"Lampo\" e \"Pigafetta\" e torpediniera \"Partenope\") a soccorrere le unit\u00e0 coinvolte nella battaglia del banco di Skerki, che aveva visto la distruzione di un convoglio italiano ad opera di un gruppo di incrociatori e cacciatorpediniere britannici: partecip\u00f2 al recupero dei naufraghi delle navi affondate e prese a bordo una sessantina di ustionati del cacciatorpediniere \"Da Recco\", gravemente danneggiato nello scontro, trasportandoli a Trapani.\nIl 10 dicembre effettu\u00f2 una missione di trasporto truppe da Trapani a Biserta.\nNel febbraio 1943 pos\u00f2 il campo minato \u00abS 62\u00bb insieme ai gemelli \"Pigafetta\" e \"Zeno\" e scortato dai cacciatorpediniere \"Malocello\", \"Mitragliere\" e \"Legionario\".\nIl 28 febbraio dello stesso anno, mentre rientrava in porto dopo aver posato la prima pezzata dello sbarramento di mine \u00abS 10\u00bb, la squadriglia venne attaccata da un sommergibile. Mentre manovrava per evitare i siluri, il \"Da Noli\", colto da un'avaria al timone, speron\u00f2 violentemente lo \"Zeno\" a centro nave. Entrambe le unit\u00e0 riportarono gravi danni (il \"Da Noli\" ebbe la prua semidistrutta), ma riuscirono a rientrare in porto con i propri mezzi.\nL'unit\u00e0 trascorse quindi altri mesi in riparazione.\nL'ultima missione del Da Noli.\nNell'ambito delle vicende dell'armistizio il \"Da Noli\" (al comando del capitano di fregata Pio Valdambrini) ed il gemello \"Vivaldi\" salparono da La Spezia per portarsi a Civitavecchia, dove avrebbero dovuto imbarcare il re Vittorio Emanuele III in fuga da Roma. Dato che il re aveva deciso invece di dirigersi verso Pescara, \"Vivaldi\" e \"Da Noli\" ricevettero, nella mattinata del 9 settembre 1943, l'ordine di fare rotta per La Maddalena, ove avrebbero incontrato il grosso della squadra navale italiana, partita da La Spezia. Alle 14.33 dello stesso giorno fu ordinato loro di \u00ab\"Uscire dall'estuario della Maddalena verso ponente, affondando durante il passaggio tutti i mezzi tedeschi che stavano trafficando tra Sardegna e Corsica\"\u00bb. Al largo di Razzoli, nelle bocche di Bonifacio, le due navi si scontrarono, tra le 16 e le 17.15 del 9 settembre, con alcune motovedette e motozattere tedesche, affondandone o danneggiandone alcune e costringendo le altre a ripiegare; ma furono poi prese di mira dal tiro delle batterie costiere tedesche della Corsica. Il \"Da Noli\" fu centrato da due proiettili riportando danni non molto gravi ma, mentre manovrava per allontanarsi, urt\u00f2 una mina a centro nave: l'esplosione invest\u00ec la plancia uccidendo il comandante Valdambrini (nato a Roma il 17 agosto 1903) e tutti coloro che vi si trovavano, e la nave, spezzata in due, affond\u00f2 rapidamente alle 17.50 (per altre fonti 17.20), cinque miglia ad ovest dal faro di Pertusato. Cos\u00ec l'affondamento del \"Da Noli\" fu descritto dal capitano di vascello Camicia, comandante del \"Vivaldi\": \u00ab\"Ha preso parte al tiro contro le unit\u00e0 e le batterie dal lato della Corsica, sembra anch'esso colpito; si allarga dalla costa, mi sopravanza, in velocit\u00e0 verso sud-ovest e fa molto fumo. Alle 17.50 una grande colonna di acqua biancastra, come di esplosione di mina, avvolge il \"Da Noli\" che spezzato in due al centro affonda. Si vede molta gente in mare e poco dopo anche una motolancia in moto vicino alle zattere di salvataggio\"\u00bb. Il \"Vivaldi\", gravemente colpito dalle batterie costiere e poi da aerei, non pot\u00e9 fare nulla per soccorrere i naufraghi del \"Da Noli\"; la torpediniera \"Pegaso\", inviata sul posto a tale scopo, fu a sua volta impossibilitata ad adempiere al proprio compito dagli attacchi aerei. Parte dei superstiti del \"Da Noli\", con altri del \"Vivaldi\", furono salvati nella serata del 12 settembre dal sommergibile britannico \"Sportsman\" e condotti in un campo di concentramento in Algeria, altri raggiunsero la Corsica lottando contro il violento vento spirante da est.\nIn tutto tra l'equipaggio del \"Da Noli\" si ebbero 218 (per altre fonti 228) fra morti e dispersi e solo 39 sopravvissuti.\nNel corso del conflitto l'unit\u00e0 aveva svolto 208 missioni di guerra per un totale di 70.466 miglia percorse e poco meno di 3300 ore di moto.\nIl ritrovamento del relitto.\nIl ritrovamento del relitto \u00e8 avvenuto nel 1975 ad opera del corallaro Giovanni Spigno di Santa Teresa Gallura, il quale durante una battuta di pesca al corallo nelle Bocche di Bonifacio, al momento di tirar su l'attrezzatura, si accorse che questa era piena di proiettili e avvis\u00f2 subito le autorit\u00e0 che dopo qualche settimana mandarono sul posto la nave militare \"Cavezzale\" che identific\u00f2 il relitto, confermando che si trattava del cacciatorpediniere \"Antonio Da Noli\".\nLa prima immersione di subacquei \u00e8 avvenuta soltanto nel settembre 2009. Il relitto giace spezzato in due tronconi su un fondale sabbioso, a 5,85 miglia dalla costa corsa e ad una profondit\u00e0 compresa tra i 93 e i 108 metri.\nNel luglio 2016 un gruppo di subacquei ha deposto sul relitto del cacciatorpediniere una targa donata dal Comune di Noli, paese natale del navigatore eponimo della nave. Il Team di subacquei della Global Underwater Explore - GUE - era cos\u00ec composto Mario Arena, Marco Colman, Luca Palezza, Graham Blackmore.\nComandanti.\nCapitano di fregata Achille Zoli \"(nato a Pesaro il 19 agosto 1900)\" (10 giugno 1940 - 1 agosto 1940)\nCapitano di vascello Giovanni Galati \"(nato a Napoli il 19 settembre 1897)\" (agosto - settembre 1940)\nCapitano di fregata Achille Zoli \"(nato a Pesaro il 19 agosto 1900)\" (settembre 1940 - aprile 1941)\nCapitano di fregata Corrado Tagliamonte \"(nato a Noto il 1 novembre 1900)\" (aprile - agosto 1941)\nCapitano di fregata Luigi Cei Martini \"(nato a Vicopisano il 16 febbraio 1900)\" (settembre 1941 - 25 agosto 1942) (\"nave ammiraglia del contrammiraglio Amedeo Nomis di Pollone, comandante del Gruppo Cacciatorpediniere di Scorta\")\nCapitano di fregata Pio Valdambrini \"(nato a Roma il 17 agosto 1903)\" (\u2020) (26 agosto 1942 - 9 settembre 1943)"}
{"id": "1172842", "revid": "2166782", "url": "https://it.wikipedia.org/wiki?curid=1172842", "title": "Vie somatosensoriali", "text": "Le vie somatosensoriali sono delle vie nervose afferenti sensitive che trasmettono impulsi della sensibilit\u00e0 tattile, propriocettiva, termica e dolorifica.\nQuasi tutte le informazioni della sensibilit\u00e0 somatica entrano nel midollo spinale attraverso le radici dorsali dei nervi spinali. Una significativa parte della sensibilit\u00e0 della testa e della faccia \u00e8 trasportata invece da alcuni nervi cranici. Dopo l'ingresso nel midollo spinale o nel tronco encefalico, tali fibre si dividono in diversi sistemi di vie ascendenti diretti verso il telencefalo o il cervelletto. Le principali sono quattro:\nLa maggior parte delle vie della sensibilit\u00e0 somatica sono costituite da neuroni collegati in serie da sinapsi eccitatorie diretti dalla periferia alla corteccia. Il primo neurone della via (protoneurone) \u00e8 in genere un neurone pseudounipolare (a \"T\") contenuto all'interno del ganglio dorsale di uno dei nervi spinali o del ganglio sensoriale di un nervo encefalico dotato di una componente somatosensoriale. Tale neurone presenta un unico neurite che si biforca in due prolungamenti a direzione opposta, uno diretto verso la periferia e uno verso il nevrasse. Il prolungamento periferico del protoneurone prende contatto con numerosi recettori situati a livello cutaneo o dell'apparato locomotore (muscoli, ossa, articolazioni); Il prolungamento centrale raggiunge il secondo neurone situato nel sistema nervoso centrale.\nSistema posteriore (lemnisco mediale).\nIl sistema di fibre ascendenti della colonna posteriore del midollo spinale \u00e8 responsabile della trasmissione degli impulsi della sensibilit\u00e0 tattile epicritica e della sensibilit\u00e0 propriocettiva cosciente del tronco e degli arti alla corteccia cerebrale. Origina a livello dei protoneuroni situati nei gangli spinali da cui si dipartono un ramo periferico diretto alla periferia del corpo e un ramo centrale costituito da fibre che entrano nel midollo spinale. Queste si dividono ulteriormente in fibre ascendenti e discendenti. \nLe fibre discendenti formano il \"fascicolo ovale\" \"di Flechsig\" (segmento cervicale e toracico prossimale)\",\" il \"fascicolo a virgola\" \"di Schultze\" (segmento toracico distale), il \"fascicolo settomarginale\" (lombare) e \"triangolare\" (sacrale) destinati al corno posteriore del midollo (hanno funzione di associazione intersegmentale e formano archi riflessi brevi); quelle ascendenti formano il \"fascicolo gracile (\"medialmente) per la sensibilit\u00e0 degli arti inferiori e del tronco da T6 in gi\u00f9, e il \"fascicolo cuneato\" (lateralmente e presente solo rostrocaudalmente fino a T6) per la sensibilit\u00e0 degli arti superiori e da T6 in su.\nQuesti due fascicoli si fanno ascendenti e raggiungono il bulbo, terminando a livello del nucleo del fascicolo gracile e del nucleo del fascicolo cuneato.\nDa qui originano le \"fibre arcuate interne\" che si portano in avanti per poi incrociarsi con quelle controlaterali nella \"decussazione dei lemnischi\" e proseguire verso l'alto nel \"lemnisco mediale,\" che termina nel \"nucleo ventrale postero-laterale (VPL)\" del talamo.\nDa questo partono le \"fibre talamo-corticali\" che formano la radiazione talamica sensitiva che percorre il braccio posteriore della capsula interna terminando nella corteccia cerebrale della circonvoluzione postcentrale del lobo parietale, sede dell'area sensitiva primaria (area 3,1,2 di Brodmann).\nSistema antero-laterale (lemnisco spinale).\nLe fibre del lemnsico spinale trasportano gli impulsi della sensibilit\u00e0 tattile protopatica, termica e dolorifica. Originano a livello dei gangli spinali, dove le fibre centripete dei protoneuroni gangliari entrano nel midollo. Qui raggiungono la sostanza grigia ed entrano in sinapsi con i neuroni del \"nucleo proprio\" del corno posteriore. Da quest'ultimo originano fibre che decussano controlateralmente e si portano verso l'alto nella colonna antero-laterale della sostanza bianca costituendo i tratti del lemnisco spinale:\nI tratti spino-talamici raggiungono il tronco encefalico e infine il diencefalo, dove terminano in corrispondenza del nucleo ventrale postero-laterale del talamo. Da qui, fibre talamo-corticali raggiungono la corteccia postcentrale.\nOltre ai tratti spino-talamici, fanno parte del sistema antero-laterale alcuni tratti che partecipano alla trasmissione del dolore:\nSistema spino-cerebellare.\nIl \"sistema spino-cerebellare\" origina dai gangli dorsali dei nervi spinali e, tramite il midollo spinale, si porta al cervelletto. \u00c8 la via del controllo rapido e automatico del movimento, cio\u00e8 responsabile della propriocezione inconscia. Trasporta stimoli propriocettivi provenienti da recettori situati in varie strutture dell'apparato locomotore. La via \u00e8 divisa in due tratti: \nLe fibre del tratto spino-cerebellare dorsale, una volta penetrato il midollo, raggiungono il \"nucleo toracico dorsale (di Clarke)\" nella lamina VII dei segmenti spinali da L3 a T1, sede del secondo neurone della via. Da qui originano fibre che ascendono omolateralmente e raggiungono il cervelletto attraverso il peduncolo cerebellare inferiore. Trasportano informazioni provenienti dall'arto inferiore e dal tronco.\nIl tratto spino-cerebellare ventrale ha come sede del secondo neurone il \"nucleo intermedio-mediale\", in prossimit\u00e0 della colonna di Clarke. Da qui le fibre si incrociano con quelle controlaterali e risalgono fino al tronco encefalico, dove raggiungono il cervelletto attraverso il peduncolo cerebellare superiore. Trasportano informazioni provenienti dall'arto superiore e dall'arto inferiore.\nVia trigeminale.\nLa sensibilit\u00e0 somatica della faccia e della porzione anteriore della testa viene trasportata alla corteccia telencefalica e cerebellare dalla via trigeminale. Le informazioni sensoriali provenienti dalla cute e dalle mucose e le informazioni propriocettive provenienti dai muscoli oculomotori e masticatori vengono trasportate attraverso il nervo trigemino (V) ai protoneuroni del ganglio trigeminale (del Gasser), per poi raggiungere i tre nuclei del trigemino situati a livello del tronco encefalico.\nLe fibre provenienti dai tre nuclei si incrociano sulla linea mediana e risalgono verso il diencefalo, costituendo il tratto del \"lemnisco trigeminale,\" che termina a livello del \"nucleo ventrale postero-mediale (VPM)\" del talamo. Le fibre talamo-corticali proiettano alla corteccia sensoriale.\nDai nuclei sensitivi del trigemino originano anche le fibre del \"tratto trigemino-cerebellare\" che veicolano al cervelletto stimoli propriocettivi incoscienti."}
{"id": "1172845", "revid": "1305772", "url": "https://it.wikipedia.org/wiki?curid=1172845", "title": "Carl Thompson", "text": "Con il nome Carl Thompson si possono indicare pi\u00f9 persone:"}
{"id": "1172847", "revid": "6923", "url": "https://it.wikipedia.org/wiki?curid=1172847", "title": "Gottlieb (azienda)", "text": "La Gottlieb (o meglio, la D. Gottlieb &amp; Co.) \u00e8 stata un'azienda statunitense fondata da David Gottlieb negli anni trenta, che produsse principalmente flipper ma anche altri tipi di giochi, come i mini-bowling games, e negli ultimi anni anche alcuni videogiochi da sala (tra i quali i notevoli \"Reactor\" e \"Q*bert\").\nAl pari degli altri produttori, la Gottlieb produsse inizialmente flipper meccanici, dal 1935 quelli elettromeccanici, e a partire dalla fine degli anni settanta quelli semi-elettronici (\"solid state pinball\").\nLa Gottlieb fu l'azienda leader negli Stati Uniti d'America e nel mondo per la produzione di flipper specialmente negli anni sessanta e '70, nonostante l'agguerrita concorrenza delle altre maggiori aziende americane, quali la Bally Technologies e la Williams. La prima macchina prodotta, di tipo Bagatelle, fu \"Baffle Ball\" del 1931. Nel 1947 con \"Humpty Dumpty\" la Gottlieb \"invent\u00f2\" il flipper, introducendo le palette per respingere la biglia (ideate dal geniale \"game designer\" Harry Mabs), che ebbero un successo clamoroso. Nel 1954 con \"Super Jumbo\" la Gottlieb produsse il primo flipper \"multiplayer\", che consentiva partite a turno fino a quattro giocatori; nel 1960 con \"Flipper\" introdusse la prima macchina di tipo \"Add-a-ball\", che consentiva di prolungare il gioco mediante la vincita di biglie aggiuntive ma senza la ripetizione della partita, che nella legislazione di alcuni paesi (tra i quali l'Italia) veniva considerata come gioco d'azzardo. L'ultimo flipper prodotto dalla Gottlieb fu \"Barb Wire\", dell'inizio del 1996.\nPer la Gottlieb lavorarono i migliori game designer ed artisti americani, quali Roy Parker, Art Stenholm, Ed Krynski e Gordon Morison. Questi ultimi due artisti caratterizzarono la produzione dell'ultimo periodo \u201caureo\u201d degli anni '70, realizzando insieme ben 137 flipper, molti dei quali rimasti dei classici del loro genere, tra i quali ricordiamo almeno: \"Atlantis\", \"Aquarius\", \"Buck Rogers\", \"Drop-a-Card\", \"El Dorado\", \"Flying Carpet\", \"Galaxie\", \"Jungle King\", \"High Hand\", \"Lawman\", \"Royal Flush\", \"Sky Jump\", \"Ship Ahoy\", \"Spider-Man\", \"Surfer\", \"Ten-Up\", \"Top Card\".\nCon l'avvento dei videogames alla fine degli anni settanta, la Gottlieb e le altre aziende iniziarono a ridurre la produzione di flipper, entrando progressivamente in crisi. La Gottlieb fu acquistata dalla Columbia Pictures nel 1977. Nel 1983, quando la Coca Cola acquist\u00f2 a sua volta la Columbia, i settori della Gottlieb's relativi alla produzione dei flipper vennero ceduti ad una nuova azienda della Coca Cola, la \"Mylstar Electronics\". Nell'84 la Coca Cola si disfece della Mylstar, che inizi\u00f2 a produrre videogames. Nello stesso anno un gruppo di gestione guidato da Gilbert G. Pollock acquis\u00ec i settori della Mylstar relativi ai flipper, continuando la produzione del marchio Gottlieb con una nuova azienda, la \"Premier Technology\". Quest'ultima azienda rest\u00f2 operativa fino all'estate del 1996, quando il forte calo della domanda di flipper la costrinse a cessare l'attivit\u00e0. La Premier Technology evit\u00f2 il fallimento, ma fu costretta a liquidare tutti suoi beni a vantaggio dei creditori. I flipper Gottlieb (prodotti da Myslar e Premier) ed il marchio Gottlieb appartengono ad una holding, la \"Gottlieb Development LLC\".\nDurante gli anni ottanta - novanta Alvin Gottlieb, figlio del fondatore, produsse ancora flipper prima della cessione degli affari. Tuttavia poich\u00e9 i diritti sull'uso del marchio erano stati gi\u00e0 ceduti alla Premier Technology, Alvin Gottlieb non pot\u00e9 usare il marchio di famiglia, e per questa ragione cre\u00f2 il nuovo marchio \u201cAlvin G. &amp; Co.\u201d, dove la \"G.\" stava ovviamente per l'iniziale di \"Gottlieb\".\nMa Alvin Gottlieb ebbe poco successo e dovette lasciare presto gli affari, specialmente per la concorrenza della Williams, che esercit\u00f2 forti pressioni sui distributori: in pratica chi comprava flipper della Alvin G. non poteva pi\u00f9 acquistarne dalla Williams. Cos\u00ec la \u201cAlvin G. &amp; Co.\u201d, sebbene abbia avuto una produzione di flipper di buon livello, non \u00e8 riuscita ad imporsi in un mercato ormai difficile, messo in crisi irreversibile dal travolgente successo dei videogames.\nVa ricordato che recentemente la Gottlieb ha prodotto un videogame di flipper per le console principali (anche per la PSP), nel quale ha racchiuso le simulazioni di alcuni dei pi\u00f9 famosi flipper costruiti nella propria storia.\nI diritti sul videogioco \"Q*bert\" sono di propriet\u00e0 della Sony Pictures Entertainment."}
{"id": "1172848", "revid": "765341", "url": "https://it.wikipedia.org/wiki?curid=1172848", "title": "Journey into Mystery", "text": "Journey into Mystery \u00e8 stata una rivista antologica di fumetti pubblicata dalla Atlas Comics (poi diventata Marvel Comics) dal 1952 per 178 numeri. La testata \u00e8 divisa in quattro serie che si sono alternate con quelle dedicate al personaggio di Thor mantenendone la numerazione complessiva.\nStoria editoriale.\nPrima serie.\nLa serie esordisce nel giugno 1952 con una periodicit\u00e0 bimestrale e dal n. 19 divenne mensile. I primi 82 numeri propongono racconti con protagonisti persone normali e non supereroi, che incontrano creature fantastiche come alieni, mostri o fantasmi.\nSeconda serie.\nNel n.83 esordisce il personaggio di Thor (\"The Mighty Thor\") che verr\u00e0 pubblicato fino al n. 125 (febbraio 1966) con storie realizzate da Stan Lee (testi) e Jack Kirby (disegni). Dal n. 126 il nome dell'albo cambi\u00f2 in \"The Mighty Thor\" nell'aprile del 1966.\nTerza serie.\nLa testata riprende nel 1996 dopo la conclusione della prima serie di \"The Mighty Thor\" dopo 502 numeri (settembre 1996) proseguendone la numerazione:\nQuarta serie.\nLa testata dedicata a Thor, dal n. 503 era ridiventata nuovamente Journey Into Mistery mentre dal n. 600 riparte sommando tutti gli albi delle precedenti serie dedicate al personaggio per concludersi dopo 21 albi. Con il successivo n. 622 del giugno 2011 la testata riprende proseguendone la numerazione e concludendosi nel 2013 col n. 655."}
{"id": "1172852", "revid": "767487", "url": "https://it.wikipedia.org/wiki?curid=1172852", "title": "Peugeot Type 135", "text": "La Type 135 era un'autovettura di lusso prodotta tra il 1911 ed il 1913 dalla casa automobilistica francese Peugeot.\nProfilo.\nQuesta vettura andava ad occupare quella fascia di lusso che stava immediatamente al di sotto della fascia delle super-ammiraglie di gran lusso, come lo era stata poco tempo prima la Type 105. Tanto per intenderci, se la Type 105 occupava una fascia che oggi \u00e8 dominio di vetture come le Rolls-Royce, la Type 135 occupava la fascia immediatamente inferiore, che oggi \u00e8 presidiata da vetture come la BMW Serie 7, la Maserati Quattroporte e la Jaguar XJ.\nLa Type 135 fu introdotta nel 1911. Disponibile anche nel livello di allestimento denominato Type 135 A, era un'elegante limousine caratterizzata dai grossi fari anteriori e dalla linea decisamente dinamica per l'epoca, fattori che conferivano anche una certa aggressivit\u00e0 all'insieme.\nLe dimensioni erano piuttosto ragguardevoli per l'epoca: i 4.5 m di lunghezza, uniti ai 3.33 m di interasse rendevano la Type 135 una vettura decisamente abitabile e confortevole. La Type 135 montava un motore a 4 cilindri da 5027 cm\u00b3 di cilindrata, in grado di spingere la vettura ad 85\u00a0km/h di velocit\u00e0 massima. La Type 135 fu prodotta fino al 1913 in 376 esemplari. Per vedere la vettura che avrebbe sostituito la Type 135 (battezzata Type 156), si sarebbero dovuti aspettare ben 7 anni."}
{"id": "1172854", "revid": "116802996", "url": "https://it.wikipedia.org/wiki?curid=1172854", "title": "Frank Henenlotter", "text": "Biografia.\nFrank Henenlotter \u00e8 conosciuto principalmente per le sue pellicole di genere commedia dell'orrore risalenti agli anni ottanta ed ai primi anni del decennio successivo. Per i suoi film Henenlotter trasse ispirazione dai film d'exploitation e sexploitation che egli amava molto e che erano trasmessi nei cinema di seconda categoria delle grandi metropoli americane. I film di Henenlotter sono caratterizzati dal ricorso ad effetti gore, spesso di bassa qualit\u00e0 in quanto i budget di cui il regista poteva disporre erano piuttosto esigui. Le sue pellicole sono considerate come dei b-movie che, nel loro piccolo, riuscirono a scardinare le convenzioni del genere. Anche se i lungometraggi di Henenlotter non raggiunsero mai una reale notoriet\u00e0, alcuni sono piuttosto conosciuti e considerati dei film di culto: tra questi \"Basket Case\", reperibile in DVD in Italia, e \"Brain Damage - La maledizione di Elmer\".\nDopo il 1992, il cinema di Henenlotter si ritrova di fatto fuori mercato (\"Nessuno voleva finanziare i film che volevo fare e io non ero interessato al tipo di film che volevano farmi dirigere\") e il regista si dedica soprattutto alla collaborazione con l'etichetta home video Something Weird Video, per cui cura la collana \"Frank Henenlotter's Sexy Shockers\", essenzialmente dedicata al recupero di vecchi film di genere sexploitation. L'esperienza porter\u00e0 alla realizzazione del documentario \"That's Sexploitation!\" (2013). Nel 2010 dirige, insieme con Jimmy Maslon, il documentario \"\".\nHenenlotter torna a girare fiction nel 2008, con l'horror \"Bad Biology\", e poi nel 2015 con \"Chasing Banksy\", una commedia ispirata alle imprese dell'artista e writer inglese Banksy."}
{"id": "1172859", "revid": "125980826", "url": "https://it.wikipedia.org/wiki?curid=1172859", "title": "Claudio De Sousa", "text": "\u00c8 soprannominato \"la Pantera\".\nCaratteristiche tecniche.\n\u00c8 un attaccante tecnico e veloce, impiegato prevalentemente come prima punta ma in grado di giocare anche in posizione arretrata o da esterno d'attacco.\nCarriera.\nNato a Roma da padre angolano e madre marchigiana, De Sousa cresce nelle giovanili della Lazio.\nGli inizi alla Lodigiani e l'esordio in Serie A con la Lazio.\nNel 2001-2002 si trasferisce alla Lodigiani con cui disputa il campionato di Serie C1 giocando 8 partite. Il 18 agosto 2001 segna il suo primo gol tra i professionisti in una gara di Coppa Italia Serie C contro L'Aquila. Con la Lodigiani De Sousa disputa anche le successive due stagioni in Serie C2\ncontando 22 presenze ed una rete.\nNel gennaio del 2004 torna alla Lazio con cui, nella successiva stagione (2004-2005), fa il suo esordio in Serie A il 26 settembre 2004 nella sconfitta casalinga dei laziali contro il Milan per 2-1. Alla seconda presenza, il 27 ottobre 2004 contro il , subentrato nel secondo tempo a Roberto Muzzi, va per la prima volta in gol in Serie A segnando la marcatura che fissa il punteggio finale di 2-0; al termine della partita l'allora attaccante dei biancocelesti Paolo Di Canio lo porta sotto la curva Nord a raccogliere l'omaggio dei tifosi. In stagione colleziona un totale di 4 presenze ed una rete.\nTorino, Catanzaro, Ancona e Pescara.\nNel 2005-2006 si trasferisce al in Serie B; in soli 4 mesi con i granata, che conquisteranno la promozione in Serie A, gioca 11 partite segnando una rete. A gennaio passa in prestito al , sempre in Serie B, dove gioca 14 partite segnando 2 reti che tuttavia non evitano la retrocessione dei calabresi in C1. La stagione successiva torna al Torino, neopromosso in Serie A senza scendere mai in campo e venendo utilizzato per lo pi\u00f9 nella formazione Primavera.\nNel 2007-2008 viene ceduto, nuovamente in prestito, all' con cui disputa il campionato di Serie C1 totalizzando 25 presenze e 3 gol e conquistando la promozione in Serie B. La stagione seguente passa al in compropriet\u00e0 ma con i biancazzuri scende in campo una sola volta, in Coppa Italia contro il Mezzocorona, a causa di un grave infortunio vascolare per colpa del quale gli viene anche tolta l'idoneit\u00e0 sportiva. A fine stagione De Sousa e il Pescara rescindono consensualmente il contratto.\nIl ritorno dopo l'infortunio: Murata e Chieti.\nNel gennaio 2010 viene ingaggiato dalla formazione sammarinese del Murata che gli d\u00e0 la possibilit\u00e0 di tornare a giocare. In un anno e mezzo gioca 28 partite segnando 19 reti.\nRistabilitosi dall'infortunio, nel 2012-2013 viene ingaggiato dal Chieti in Lega Pro Seconda Divisione. Il 9 settembre 2012 torna al gol nei campionati professionistici grazie alla doppietta messa a segno nella vittoria interna per 4-1 contro la Salernitana. Con la maglia neroverde gioca la miglior stagione della sua carriera segnando i 18 gol in 32 presenze (che gli valgono il secondo posto nella classifica marcatori della categoria) e diventando un idolo della tifoseria.\nL'Aquila, il prestito al Como e il ritorno in Abruzzo.\nIl 17 luglio 2013, firma un contratto biennale con L'Aquila con cui va in rete per la prima volta l'8 settembre 2013 nel successo esterno per 2-1 sul Lecce. Con i rossoblu segna due doppiette \u2014 contro il Viareggio e contro il Gubbio \u2014 imponendosi, con 10 marcature totali, come capocannoniere della squadra per la terza stagione consecutiva. L'anno seguente si presenta ai ranghi di partenza segnando il gol della vittoria nella sfida contro il Bologna in Coppa Italia.\nDopo aver esordito in campionato con L'Aquila, il 1\u00ba settembre passa al in prestito. Esordisce contro il Real Vicenza il 10 settembre e 3 giorni dopo segna il suo primo gol lombardo all'Albinoleffe. Durante la stagione contribuisce alla promozione in Serie B dei lariani realizzando 3 reti in 32 presenze.\nAl termine del periodo in prestito, torna in Abruzzo venendo designato come capitano dei rossobl\u00f9 in seguito all'addio di Marco Pomante. Fa il suo esordio stagionale andando nuovamente a segno in Coppa Italia contro l'. Il 1\u00ba giugno 2016, dopo la retrocessione della squadra in Serie D, viene svincolato dal club\nRacing Roma e Racing Fondi.\nA luglio 2016 viene ufficializzato il suo ingaggio da parte della formazione del , militante in Serie C. Nella societ\u00e0 capitolina colleziona la sua miglior stagione con ben 17 centri in campionato.\nNella stagione successiva, nel luglio 2017, la propriet\u00e0 del Racing acquisisce il Fondi, rinominandolo Racing Fondi, trasferendovi i cartellini dei giocatori e chiudendo l'attivit\u00e0 della sosciet\u00e0 romana. Pertanto disputa con questa maglia il campionato di Serie C.\nViterbese Castrense.\nA gennaio 2018 si trasferisce alla nel girone A di Serie C. A fine stagione torna dal prestito al Racing Fondi, che nel frattempo \u00e8 retrocesso e si \u00e8 trasferito ad Aprilia, fondendosi la squadra locale e ridenominandosi Aprilia Racing militante in Serie D .Rimane fuori rosa e si svincola solo a dicembre 2018\nAprilia Racing Club ed Ostia Mare.\nA fine dicembre 2018 segue per la terza volta il patron Pezone e firma per l'Aprilia Racing Club, in Serie D. Nell'estate del 2019 passa all', sempre in Serie D.\nTivoli Calcio 1919.\nA inizio agosto 2021 comincia la sua nuova avventura con la Tivoli Calcio 1919, che milita nel Campionato di Eccellenza.\nStatistiche.\nPresenze e reti nei club.\n\"Statistiche aggiornate al 1\u00ba marzo 2021.\""}
{"id": "1172861", "revid": "108058321", "url": "https://it.wikipedia.org/wiki?curid=1172861", "title": "Circondario della Havelland", "text": "Il circondario della Havelland (in tedesco \"Landkreis Havelland\") \u00e8 un circondario del Brandeburgo, in Germania.\nComprende 7 citt\u00e0 e 19 comuni.\nIl capoluogo \u00e8 Rathenow, il centro maggiore Falkensee.\nStoria.\nIl circondario della Havelland fu creato nel 1993 dall'unione dei due precedenti circondari di Nauen e di Rathenow.\nGeografia fisica.\nIl circondario della Havelland \u00e8 attraversato dal fiume Havel. Confina a nord con l'Ostprignitz-Ruppin e l'Oberhavel, ad est con Berlino, a sud con Potsdam, il Potsdam-Mittelmark e Brandeburgo sull'Havel, ad ovest con i circondari di Stendal e Jerichower Land (nella Sassonia-Anhalt).\nSuddivisione amministrativa.\nIl circondario della Havelland comprende 7 citt\u00e0 e 19 comuni."}
{"id": "1172862", "revid": "29244", "url": "https://it.wikipedia.org/wiki?curid=1172862", "title": "Dermobranches", "text": ""}
{"id": "1172863", "revid": "29244", "url": "https://it.wikipedia.org/wiki?curid=1172863", "title": "Gymnobranchia", "text": ""}
{"id": "1172864", "revid": "29244", "url": "https://it.wikipedia.org/wiki?curid=1172864", "title": "Notobranchia", "text": ""}
{"id": "1172865", "revid": "29244", "url": "https://it.wikipedia.org/wiki?curid=1172865", "title": "Hydrobranches", "text": ""}
{"id": "1172866", "revid": "9201664", "url": "https://it.wikipedia.org/wiki?curid=1172866", "title": "Henenlotter", "text": ""}
{"id": "1172867", "revid": "339392", "url": "https://it.wikipedia.org/wiki?curid=1172867", "title": "Rx4", "text": ""}
{"id": "1172868", "revid": "712828", "url": "https://it.wikipedia.org/wiki?curid=1172868", "title": "Primavera di Arda", "text": ""}
{"id": "1172869", "revid": "26891", "url": "https://it.wikipedia.org/wiki?curid=1172869", "title": "Cx4 Storm", "text": ""}
{"id": "1172870", "revid": "712828", "url": "https://it.wikipedia.org/wiki?curid=1172870", "title": "Seconda Primavera di Arda", "text": ""}
{"id": "1172880", "revid": "547034", "url": "https://it.wikipedia.org/wiki?curid=1172880", "title": "Angelo Orazi", "text": "Carriera.\nGiocatore.\nDopo un anno di militanza nello Spoleto, Orazi approd\u00f2 in Serie A nelle file della , dove fece due fugaci apparizioni nel 1968-1969. La societ\u00e0 giallorossa lo cedette diciottenne all'Hellas Verona, dove disput\u00f2 3 stagioni da titolare, sempre centrando l'obiettivo salvezza, e mettendosi in evidenza anche come marcatore (7 gol tra campionato e coppa Italia nella stagione 1971-1972). \nRitornato alla Roma, rimase in giallorosso per tre anni entrando anche nel giro azzurro. \nNel 1976-1977, abbandonata la capitale, si trasfer\u00ec al partecipando alla prima promozione in Serie A della squadra abruzzese. Di seguito gioc\u00f2 con e Udinese.\nIn carriera ha totalizzato complessivamente 292 presenze e 19 reti in Serie A e 33 presenze e 4 reti in Serie B.\nAllenatore.\nConcluse la carriera in Serie C2 nel Civitavecchia Calcio allenato da Trebiciani per intraprendere poi la via della panchina guidando Cynthia Genzano, Campania, , Giarre Calcio, , Savoia, Atletico Catania, Avezzano, Chieti, Marsala e Lodigiani, ma soprattutto vincendo una Coppa Italia di Serie C nel 1993. "}
{"id": "1172881", "revid": "287204", "url": "https://it.wikipedia.org/wiki?curid=1172881", "title": "Helleborus lividus", "text": "\"Helleborus lividus\" , noto anche, per la sua sottospecie, come elleboro di Corsica, \u00e8 una pianta appartenente alla famiglia delle Ranunculaceae, diffusa nelle isole Baleari.\nDescrizione.\nHa un fusto eretto, robusto, ramoso in alto.\nLe foglie picciolate di 10\u201312\u00a0cm, presentano tre segmenti coriacei, verde scuro sopra e con vene reticolate, glauchi sotto, spinosi ai bordi; il segmento centrale \u00e8 strettamente ellittico, i laterali di eguali dimensioni, ma pi\u00f9 o meno falcati e raramente sublobati alla base; denti acuti con spinule di 1\u20132\u00a0mm. Infiorescenza multiflora con fiore di diametro 4\u20136\u00a0cm; tepali biancastri o rosati, patenti; il frutto \u00e8 costituito da un follicolo da 2\u20133\u00a0cm.\nDistribuzione e habitat.\n\"H. lividus\" \u00e8 una specie endemica delle isole Baleari, mentre la sua sottospecie \"H. lividus\" subsp. \"corsicus\" \u00e8 presente nelle isole di Corsica e Sardegna.\nTassonomia.\nAl momento, oltre alla pianta in s\u00e9, \u00e8 accettata una sola sottospecie:\nRiferimenti nella cultura.\nQuesta pianta in Corsica \u00e8 chiamata 'a Nocca' ed era usata dai pastori che la mettevano sul formaggio per impedire la formazione dei vermi. Compare in particolari espressioni come, ad esempio\n\"falsu com'\u00e8 a nocca\".\nIn Italia il nome popolare Erba Nocca \u00e8 invece attribuito alle congeneri \"Helleborus bocconei\" e \"Helleborus foetidus\"."}
{"id": "1172882", "revid": "12094", "url": "https://it.wikipedia.org/wiki?curid=1172882", "title": "Consiglio di Amministrazione", "text": ""}
{"id": "1172884", "revid": "1543377", "url": "https://it.wikipedia.org/wiki?curid=1172884", "title": "Peugeot Type 141, 147 e 150", "text": "Le Type 141, 147 e 150 erano tre autovetture di gran lusso prodotte tra il 1911 ed il 1914 dalla Casa automobilistica francese Peugeot.\nProfilo.\nPresentata nel 1911, la Type 141 si proponeva di andare a sostituire la Type 113, vice ammiraglia di gran lusso dietro all'esagerata Type 105. Era una vettura decisamente grande per l'epoca, con i suoi 4.68 m di lunghezza. Anche il passo di 3.33\u00a0m la diceva lunga sul livello di abitabilit\u00e0 e comfort interno. La Type 141 montava un motore a 4 cilindri da 6082 cm\u00b3 di cilindrata, in grado di spingere la vettura a 90\u00a0km/h di velocit\u00e0 massima. La Type 141 fu prodotta fino al 1913 in 51 esemplari.\nLa vettura che la sostitu\u00ec fu lanciata l'anno dopo e fu denominata Type 147. Decisamente pi\u00f9 grande, con i suoi 5\u00a0m di lunghezza, montava anche un propulsore pi\u00f9 grande, da 7478\u00a0cm\u00b3 di cilindrata, che la poneva in diretta concorrenza con le Renault 40CV. Le prestazioni erano pressoch\u00e9 identiche a quelle della Type 141. La Type 147 fu prodotta solo nel 1914 in 45 esemplari. Nello stesso anno fu commercializzata anche una versione sportiveggiante della Type 147, denominata Type 150, la quale montava lo stesso motore da 7.5 litri della Type 147, ma era realizzata su un telaio a passo accorciato, che diminuiva le dimensioni del corpo vettura e di conseguenza il peso, andando ad influire positivamente sulle prestazioni e sul comportamento stradale. La Type 150 fu prodotta anch'essa solo nel 1914 in 49 esemplari."}
{"id": "1172885", "revid": "497123", "url": "https://it.wikipedia.org/wiki?curid=1172885", "title": "Ahmed Barusso", "text": "Carriera.\nClub.\nManfredonia e Rimini.\nArriva in Italia nell'estate 2004 tesserato dal Manfredonia per volont\u00e0 del presidente Angelo Riccardi che da poche settimane aveva rilevato la societ\u00e0, di cui diventa il primo giocatore di colore nella storia. La nuova dirigenza con al timone Riccardi in due anni passa dalla Serie D alla Serie C1.\nNel 2006 si trasferisce al , e durante la partita con il Crotone si frattura la tibia in uno scontro con Alfredo Cardinale, chiudendo di fatto in largo anticipo la sua stagione.\nRoma.\nNell'estate del 2007 venne acquistato in compartecipazione per 1,7 milioni di euro dalla Roma. Esord\u00ec in Serie A il 7 ottobre 2007 in -Roma, giocando per pochi minuti. Successivamente debutt\u00f2 in Champions League il 27 novembre in -Roma (1-4); l'esordio dal primo minuto arriv\u00f2 nel l'incontro conclusivo della fase a gironi della Champions, Roma-Manchester United (1-1).\nI vari prestiti.\nNel gennaio 2008 pass\u00f2 in prestito al Galatasaray. Il 25 giugno successivo pass\u00f2 in prestito al .\nA fine luglio 2009 i dirigenti di Roma e Rimini trovano l'accordo per cederlo in prestito al Brescia. Dopo quattro partite da titolare riesce a segnare il gol del momentaneo 0-2 del Brescia in casa del Piacenza.\nIl 31 gennaio 2010 passa in prestito al . In cambio la societ\u00e0 granata cede, sempre in prestito, l'austriaco J\u00fcrgen S\u00e4umel al Brescia.\nIl 31 agosto 2010 viene ceduto in prestito al . Finito il prestito, fa ritorno alla Roma.\nIl 31 gennaio 2012, al termine della sessione invernale di calciomercato, passa alla con la formula del prestito. Segna il suo primo gol con i \"molossi\" nella gara -Nocerina (2-1), con un tiro di destro da fuori area.\nAl termine della stagione lascia la Nocerina e, scaduto il contratto che lo legava alla Roma, si trova svincolato.\nGenoa e prestito al Novara.\nMesso sotto contratto dal Genoa, il 23 agosto 2012 viene ceduto in prestito al Novara, appena retrocesso in Serie B. Qui disputa 11 partite, prima di fare ritorno al Genoa a fine stagione dove non gioca neanche una partita.\nTorino e le ultime parentesi nel calcio professionistico.\nIl 30 gennaio 2014 torna a titolo definitivo al Torino.\nDal 31 gennaio 2015 al 6 febbraio si allena col Messina, ma non viene trovato l'accordo economico. Il 10 febbraio si aggrega all'Arezzo come giocatore in prova . Il 16 febbraio, nella conferenza stampa al termine della partita vinta 1-0 contro il Mantova, l'allenatore della squadra toscana Capuano conferma l'ingaggio del centrocampista ghanese. Il giorno dopo arriva il comunicato ufficiale da parte della squadra aretina. Fa il suo esordio con la squadra amaranto il 4 marzo, entrando al minuto 78 della sfida contro il , ma si tratta della sua unica presenza collezionata in stagione.\nVirtus Camposanto, Colorno e Terme Monticelli.\nRimasto fermo per alcuni problemi muscolari, nel gennaio 2017 scende nel campionato regionale di Promozione per vestire la maglia della Virtus Camposanto, squadra dell'hinterland modenese in cui stava militando un suo amico connazionale.\nDopo due stagioni di inattivit\u00e0 agonistiva, dove Barusso in quel periodo fu impegnato all'insegnamento e all'apertura di scuole calcio in Ghana, nel giugno 2019, rientrato in Italia riprende l'attivit\u00e0 sportiva venendo ingaggiato dal Colorno, squadra militante in Eccellenza Emilia-Romagna collezionando dieci presenze in campionato e un gol.\nAd ottobre 2020 viene ingaggiato dal club Terme Monticelli squadra militante nel Campionato di Promozione Emilia Romagna girone B rimanendovi fino a fine stagione.\nNazionale.\nConta 6 presenze e un gol nella Nazionale ghanese. \u00c8 stato convocato per la Coppa d'Africa 2008, dove gioca sei minuti in due partite, in cui il Ghana ha conquistato il terzo posto.\nStatistiche.\nPresenze e reti nei club.\n\"Statistiche aggiornate al 30 gennaio 2014.\""}
{"id": "1172887", "revid": "74801", "url": "https://it.wikipedia.org/wiki?curid=1172887", "title": "Circondario del Prignitz", "text": "Il circondario del Prignitz (targa PR) \u00e8 un circondario (\"Landkreis\") del Brandeburgo, in Germania.\nComprende 7 citt\u00e0 e 19 comuni.\nIl capoluogo \u00e8 Perleberg, il centro maggiore Wittenberge.\nStoria.\nIl circondario del Prignitz fu creato nel 1993 nell'ambito della riforma amministrativa del Brandeburgo. Fu creato unendo il disciolto circondario di Perleberg con la gran parte del circondario di Pritzwalk (esclusi i comuni di Blumenthal, Grabow e Rosenwinkel), pi\u00f9 l'Amt Gumtow gi\u00e0 appartenuto al circondario di Kyritz.\nGeografia fisica.\nIl circondario del Prignitz confina a nord con il circondario di Ludwigslust-Parchim (nel Meclemburgo-Pomerania Anteriore), ad est con l'Ostprignitz-Ruppin, a sud con il circondario di Stendal (nella Sassonia-Anhalt), ad ovest con il L\u00fcchow-Dannenberg (nella Bassa Sassonia)."}
{"id": "1172888", "revid": "72396", "url": "https://it.wikipedia.org/wiki?curid=1172888", "title": "Tigre malese", "text": ""}
{"id": "1172889", "revid": "141625", "url": "https://it.wikipedia.org/wiki?curid=1172889", "title": "Helleborus argutifolius", "text": ""}
{"id": "1172891", "revid": "141625", "url": "https://it.wikipedia.org/wiki?curid=1172891", "title": "Helleborus lividus subsp. corsicus", "text": ""}
{"id": "1172894", "revid": "122502029", "url": "https://it.wikipedia.org/wiki?curid=1172894", "title": "G\u00f6sta Pettersson", "text": "Vincitore del Giro d'Italia 1971, fu per tre volte consecutive campione del mondo dilettanti nella Cronometro a squadre, medaglia di bronzo in linea tra i dilettanti nel 1964. Nel 1968 ai Giochi della XIX Olimpiade di Citt\u00e0 del Messico vinse l'argento nella cronometro a squadre e il bronzo nella gara in linea.\nCarriera.\nSi mise in luce sin da dilettante quando, insieme ai tre fratelli Sture, Erik e Tomas, ebbe modo di vincere per tre volte consecutive la cronometro a squadre mondiale e sette volte il campionato nazionale a cronometro. Sempre nella cronometro a squadre vinse inoltre la medaglia di bronzo alle Olimpiadi di e quella d'argento a . Nelle Olimpiadi messicane vinse anche il bronzo nella gara individuale su strada. \nPass\u00f2 professionista soltanto nel 1970, a trent'anni, ma riusc\u00ec comunque a ottenere ottimi risultati. Il pi\u00f9 prestigioso fu la vittoria al Giro d'Italia 1971, cui si aggiungono la vittoria del Tour de Romandie 1970, il terzo posto al Tour de France 1970 ed il secondo alla Parigi-Nizza 1971. Nelle corse in linea vinse la Coppa Sabatini 1970 e il Giro dell'Appennino 1971."}
{"id": "1172896", "revid": "486946", "url": "https://it.wikipedia.org/wiki?curid=1172896", "title": "Anthobranchiata", "text": ""}
{"id": "1172897", "revid": "486946", "url": "https://it.wikipedia.org/wiki?curid=1172897", "title": "Cyclobranches", "text": ""}
{"id": "1172898", "revid": "486946", "url": "https://it.wikipedia.org/wiki?curid=1172898", "title": "Holohepatica", "text": ""}
{"id": "1172899", "revid": "486946", "url": "https://it.wikipedia.org/wiki?curid=1172899", "title": "Pygobranchia", "text": ""}
{"id": "1172900", "revid": "486946", "url": "https://it.wikipedia.org/wiki?curid=1172900", "title": "Urobranches", "text": ""}
{"id": "1172904", "revid": "120569398", "url": "https://it.wikipedia.org/wiki?curid=1172904", "title": "Daniele Daino", "text": "Carriera.\nGiocatore.\nClub.\nProdotto del vivaio del , esordisce in prima squadra nel 1996. In seguito milita in vari club italiani, tra cui il nel campionato di Serie B 1998-1999, pi\u00f9 un'esperienza inglese con il . Nella stagione 2004-2005 approda al con cui disputa un campionato di Serie A e tre di Serie B, raggiungendo la promozione in massima serie nella stagione 2007-2008.\nSvincolatosi, viene ingaggiato nel novembre 2008 dal . Nell'estate 2009 passa al ; a seguito del fallimento del club, nel 2010 rimane senza contratto.\nDopo aver militato nel frattempo con il Real Zola, nel campionato amatoriale di calcio a 7 del Centro Sportivo Italiano di Bologna, nell'estate 2011 viene ufficializzato l'acquisto del giocatore dall'. Dopo sole 6 presenze, nel marzo 2012 risolve consensualmente il suo contratto con i piemontesi, a causa di problemi familiari che gli hanno impedito di allenarsi regolarmente.\nNazionale.\nDal 1994 al 1999 ha vestito le maglie delle nazionali Under-15, Under-16, Under-18, Under-20, Under-21 collezionando in totale 22 presenze e 2 gol su 28 convocazioni.\nAllenatore e dirigente.\nNel gennaio 2013 diventa l'allenatore degli Allievi dell'Europa Bevingros, club dilettantistico alessandrino.\nL'anno successivo fonda la \"Daino Soccer Academy\", conquistando il titolo interprovinciale.\nNel 2016-2017 gli viene affidata la conduzione della prima squadra del con cui ottiene la promozione dalla Seconda alla Prima Categoria. \nNella stagione seguente, il 20 dicembre, il lo solleva dall'incarico, che affida a Pierluigi Angeloni, lasciandogli esclusivamente la responsabilit\u00e0 del settore giovanile.\nDal settembre 2018 diventa responsabile giovanile del Perla Verde, altra formazione dilettantistica di Riccione.\nNel settembre del 2020 inizia a frequentare il Corso UEFA A di Coverciano."}
{"id": "1172907", "revid": "2121096", "url": "https://it.wikipedia.org/wiki?curid=1172907", "title": "Marcos Senna", "text": "Ha legato la sua carriera ai colori del Villarreal, club in cui ha militato per undici stagioni, di cui sei da capitano, e del quale \u00e8 il quarto giocatore per presenze complessive con 356 partite disputate; con la Nazionale Spagnola, con cui vanta 28 apparizioni, si \u00e8 laureato campione d'Europa 2008.\nA lungo considerato uno dei migliori centrocampisti del panorama spagnolo, vanta a livello di club la vittoria di due Coppe Intertoto consecutive con il Villarreal ed una Coppa del Mondo per Club con il Corinthians, mentre a livello individuale \u00e8 stato inserito nella formazione \"ideale\" di Euro 2008.\nBiografia.\nNasce in una famiglia molto povera nella periferia di San Paolo; a causa delle cattive condizioni economiche della famiglia, acuite dalla fuga del padre, Senna ha lavorato come fattorino fino all'et\u00e0 di 23 anni, prima del passaggio al Corintihans.\nHa un figlio, Vitor, nato nel 1994 da una ragazza brasiliana di origine non afroamericana: a causa di ci\u00f2 la famiglia della donna gli ha impedito di avere contatti col figlio fino al suo trasferimento in Spagna. \nUna delle porte di ingresso dello Stadio Madrigal, casa del Villarreal, \u00e8 stata intitolata \"Puerta Marco Senna\" in suo onore come riconoscimento per gli 11 anni trascorsi con la maglia del club iberico.\nAnche suo cugino Marcos Assun\u00e7\u00e3o \u00e8 stato un calciatore.\nCaratteristiche tecniche.\nCentrocampista difensivo dal grandissimo acume tattico e portato all'intercetto, ha agito per tutta la carriera in una linea di centrocampo a due uomini interpretando sia il ruolo di mediano che quello di regista, spesso adattandosi alle caratteristiche del compagno di reparto; tra le sue migliori qualit\u00e0 vi erano una spiccata capacit\u00e0 di posizionamento ed una grande tenacia nei contrasti, che gli consentivano di recuperare una grande quantit\u00e0 di palloni nonostante uno stile di gioco poco mobile.\nNonostante le caratteristiche prettamente difensive, la buona tecnica individuale e un'ottima propriet\u00e0 di palleggio nel breve gli consentiva sovente di incaricarsi della prima costruzione della manovra.\nIn possesso di un tiro potente e preciso dalla lunga distanza, in grado di fargli segnare un buon numero di reti nonostante la posizione in campo, si distingueva inoltre per leadership e carisma nel trascinare i compagni.\nTalento tardivo, i numerosi e gravi infortuni subiti nella prima parte di carriera ne hanno inizialmente frenato l'ascesa ai massimi livelli.\nIn riferimento alla sua grande capacit\u00e0 di recuperare palloni, era noto col soprannome di \"El coleccionista\".\nCarriera.\nClub.\nMarcos Senna \u00e8 cresciuto nelle giovanili del Corinthians col quale ha anche debuttato in prima squadra. Dopo una stagione al Corinthians passa allo Juventude e ancora l'anno dopo al S\u00e3o Caetano. Dopo queste stagioni in Brasile, si trasferisce in Spagna andando a giocare al Villarreal CF. Qui decide di naturalizzarsi spagnolo e per tale motivo verr\u00e0 da allora convocato nella Nazionale Spagnola. Il 12 giugno 2013 annuncia di lasciare il Villarreal dopo 11 anni per trasferirsi nella MLS.\nIl 14 giugno 2013 viene ufficializzato il suo ingaggio da parte dei New York Cosmos. Il 10 giugno 2015 annuncia che si ritirer\u00e0 dal calcio giocato a fine stagione, alla scadenza del contratto.\nNazionale.\nHa debuttato con la Nazionale spagnola nel marzo 2006 in Spagna-Costa d'Avorio (3-2).\n\u00c8 stato nella rosa della Spagna ai Mondiali di calcio 2006 in Germania e durante i vincenti Europei del 2008 in Austria e Svizzera, in cui \u00e8 stato in entrambi titolare.\nDopo il ritiro.\nIl 7 febbraio 2016 Senna diventa membro dell'ufficio stampa del .\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1172911", "revid": "106356", "url": "https://it.wikipedia.org/wiki?curid=1172911", "title": "Imaginations Through The Looking Glass", "text": ""}
{"id": "1172914", "revid": "125935864", "url": "https://it.wikipedia.org/wiki?curid=1172914", "title": "Personificazione nazionale", "text": "La personificazione nazionale \u00e8 un'antropomorfizzazione di una nazione, usata solitamente per scopi illustrativi o propagandistici.\nStoria.\nNelle prime personificazioni nel mondo occidentale si impiegavano divinit\u00e0 guerriere o figure simbolo di saggezza (ad esempio la dea Atena in Grecia), a indicare la forza e il potere della nazione. Spesso i nomi derivano da quelli latini delle province romane: casi tipici sono Britannia, Germania e Helvetia.\nEsempi di personificazione della Dea della Libert\u00e0 includono Marianne, la Statua della Libert\u00e0 e molti esempi di moneta degli Stati Uniti; esempi di rappresentazioni di ogni uomo o del cittadino, piuttosto che della nazione stessa, sono Deutscher Michel e John Bull."}
{"id": "1172915", "revid": "124336654", "url": "https://it.wikipedia.org/wiki?curid=1172915", "title": "Simone Giacchetta", "text": "Carriera.\nGiacchetta debutta da professionista nel 1986 come attaccante con la : gioca due stagioni in Serie C2, e nel 1988 si trasferisce al come riserva dei vari Andrea Carnevale, Maradona e Careca. In Campania colleziona solo tre presenze ma segna un goal proprio nella sua gara di esordio alla prima di campionato (disputata il 9 ottobre 1988) nella vittoria casalinga contro l'Atalanta (finale 1-0, gol al 90\u00ba minuto).\nHa trascorso gran parte della propria carriera di giocatore nella (la squadra dove incominci\u00f2 a giocare nel nuovo ruolo di difensore), della quale \u00e8 stato il capitano dal 1998 al 2000. Proprio al termine della sua prima stagione da capitano ha conquistato la storica promozione in Serie A. In maglia amaranto ha disputato 276 partite e segnato 15 goal nel corso di 10 stagioni complessive.\nDal 2000-2001 al 2002-2003 ha giocato nel Genoa. Tornato per una stagione ancora alla , ha concluso la carriera agonistica nel .\nDirigente.\n\u00c8 tornato nel 2006 in riva allo Stretto in qualit\u00e0 prima di dirigente responsabile del settore giovanile, e dal 2010-2011 come responsabile dell'area tecnica. Dalla stagione 2016-2017 fino alla stagione 2020-2021 ha ricoperto il ruolo di direttore sportivo dell'. Dalla stagione 2021-2022 \u00e8 direttore sportivo della .\nVita privata.\nIl 15 dicembre 2010 Simone Giacchetta viene sottoposto a un intervento chirurgico a causa di un tumore alle ossa. Il 3 maggio 2011, ormai guarito, fa la sua prima giornata di lavoro al Centro sportivo Sant'Agata."}
{"id": "1172917", "revid": "599013", "url": "https://it.wikipedia.org/wiki?curid=1172917", "title": "Tommy Prim", "text": "Professionista dal 1980 al 1986, fu due volte secondo al Giro d'Italia. Passista e scalatore, in carriera ottenne diciannove vittorie, tra cui una Parigi-Bruxelles\nCarriera.\nSeppe mettersi in mostra soprattutto al Giro d'Italia, dove per due anni consecutivi, nel 1981 e 1982, si classific\u00f2 secondo, battuto da Giovanni Battaglin prima e da Bernard Hinault poi; fu anche quarto nell'edizione 1980, al debutto, e in quella 1985.\nTra le vittorie pi\u00f9 importanti si ricordano il Tour de Romandie del 1981 e la Tirreno-Adriatico del 1984, nonch\u00e9, in linea, la Parigi-Bruxelles, la Coppa Agostoni e il Trofeo Pantalica. Ritiratosi presto dall'attivit\u00e0 agonistica, ha aperto un'attivit\u00e0 commerciale nel suo paese natale."}
{"id": "1172921", "revid": "119558023", "url": "https://it.wikipedia.org/wiki?curid=1172921", "title": "Circondario del Teltow-Fl\u00e4ming", "text": "Il circondario del Teltow-Fl\u00e4ming () \u00e8 un circondario rurale del Land tedesco del Brandeburgo.\nComprende 7 citt\u00e0 e 9 comuni.\nIl capoluogo \u00e8 Luckenwalde, il centro maggiore Blankenfelde-Mahlow.\nStoria.\nIl circondario del Teltow-Fl\u00e4ming fu creato nel 1993 dall'unione di territori gi\u00e0 parte dei disciolti circondari di J\u00fcterbog, di Luckau, di Luckenwalde e di Zossen.\nGeografia fisica.\nIl circondario del Teltow-Fl\u00e4ming confina a nord con Berlino, ad ovest con il circondario Potsdam-Mittelmark, ad est con il Dahme-Spreewald, a sud con l'Elbe-Elster e con il circondario di Wittenberg (nella Sassonia-Anhalt)."}
{"id": "1172926", "revid": "838137", "url": "https://it.wikipedia.org/wiki?curid=1172926", "title": "Tsuneyasu Miyamoto", "text": "Carriera.\nClub.\nPrima di andare a giocare in Europa, Miyamoto aveva trascorso tutta la sua carriera al Gamba Osaka, squadra giapponese con cui ha vinto una J. League nel 2005. Nel dicembre 2006 ha firmato per il Red Bull, con cui, nel 2007, ha vinto il campionato austriaco.\nNel 2009 ritorna a giocare in patria, nel Vissel Kobe, sodalizio in cui chiude la carriera agonistica nel 2011.\nNazionale.\nCome capitano della Nazionale giapponese Miyamoto ha preso parte al (prendendo la fascia dopo l'infortunio di Ry\u016bz\u014d Morioka), alla Coppa d'Asia 2004 e al . Inoltre, nel 2000, ha partecipato alle Olimpiadi di Sydney."}
{"id": "1172927", "revid": "29244", "url": "https://it.wikipedia.org/wiki?curid=1172927", "title": "Gnathodoridacea", "text": ""}
{"id": "1172930", "revid": "174852", "url": "https://it.wikipedia.org/wiki?curid=1172930", "title": "Forst (Baden)", "text": ""}
{"id": "1172937", "revid": "1305772", "url": "https://it.wikipedia.org/wiki?curid=1172937", "title": "Critical Beatdown", "text": "Critical Beatdown l'album di debutto del gruppo musicale hip hop statunitense Ultramagnetic MCs, pubblicato il 4 ottobre del 1988 e distribuito da Next Plateau.\nUniversalmente applaudito dalla critica, l'album \u00e8 considerato un \u00abclassico\u00bb underground.\nNel 1998 l'album fu inserito nella classifica \"100 Best Rap Albums\" della rivista musicale \"The Source\"."}
{"id": "1172938", "revid": "58166", "url": "https://it.wikipedia.org/wiki?curid=1172938", "title": "Ultramagnetic MC's", "text": ""}
{"id": "1172943", "revid": "547034", "url": "https://it.wikipedia.org/wiki?curid=1172943", "title": "Zio Sam", "text": "Lo Zio Sam (in inglese: \"Uncle Sam\") \u00e8 una personificazione nazionale degli Stati Uniti d'America.\nIl personaggio venne citato per la prima volta durante la guerra anglo-americana del 1812; la prima illustrazione risale, invece, al 1917.\nStoria.\nPrima ancora dello Zio Sam, esistevano gi\u00e0 altre figure umane che incarnavano gli Stati Uniti, come ad esempio Brother Jonathan, che comparve sulla rivista satirica \"Punch\". Esse, per\u00f2, vennero a poco a poco sostituite dallo Zio Sam durante la guerra di secessione americana. La tradizione vuole che le origini dello Zio Sam si riconducano ai soldati in servizio a New York, i quali ricevevano barili contenenti carne e marchiate con le iniziali U.S. (\"United States\"): essi collegarono, invece, scherzosamente le iniziali con quelle del fornitore di carne delle truppe, Samuel Wilson da Troy, da loro chiamato \"Uncle Sam\".\nTale personaggio comparve per la prima volta nella letteratura in un libro allegorico del 1816, intitolato \"The Adventures of Uncle Sam in Search After His Lost Honor\" (Le avventure dello Zio Sam alla ricerca del suo onore perduto), di Frederick Augustus Fidfaddy.\nVi sono tuttavia motivi per dubitare della veridicit\u00e0 di tale storia, per quanto ormai accettata dal grande pubblico americano; ad esempio il passaggio di quasi 3 anni dalla pi\u00f9 antica comparsa di \"Uncle Sam\", avvenuta nel 1813 nel Troy Post, e la sua sovrapposizione con Samuel Wilson oppure altri articoli di giornale locali dell'epoca i quali sembrano escludere la derivazione da Wilson per un pi\u00f9 semplice \"Uncle Sam\" derivato dalle lettere U.S. senza motivi particolari. Altro elemento da tenere in considerazione \u00e8 come la presenza pi\u00f9 antica del termine Uncle Sam avvenga in giornali pacifisti dell'epoca (periodo della guerra del 1812), con il termine generalmente usato in modo dispregiativo verso il governo. Uncle Sam potrebbe quindi essere stato solo un modo per personificare il disprezzo dei critici del governo dell'epoca.\nIn ogni caso, il 15 settembre 1961 l'87\u00ba Congresso degli Stati Uniti d'America riconobbe ufficialmente Samuel Wilson come progenitore del simbolo nazionale statunitense dello Zio Sam. In seguito gli vennero edificati due memoriali: uno nella citt\u00e0 natale ad Arlington, e l'altro nell'Oakwood Cemetery di Troy, dove \u00e8 sepolto. Durante la Prima guerra mondiale venne creato un celebre manifesto, che si ispirava a sua volta ad un manifesto di reclutamento dell'esercito inglese del 1914 disegnato da Alfred Leete (in cui compariva il generale Horatio Herbert Kitchener), nel quale lo Zio Sam punta il dito verso la gente recitando la frase \"I WANT YOU FOR U.S. ARMY\" (Voglio te per l'esercito degli Stati Uniti).\nL'artista James Montgomery Flagg, che dipinse il manifesto nel 1917, utilizz\u00f2 una versione opportunamente modificata del suo volto per ritrarre lo Zio Sam, e si serv\u00ec del veterano Walter Botts come modello. In seguito sia il manifesto inglese che quello americano furono ripetutamente imitati o parodiati in altre nazioni.\nDato il successo, il manifesto originale si \u00e8 prestato nel corso degli anni a varie parodie, spesso in chiave antimilitarista o pacifista.\nDescrizione.\nLo Zio Sam viene solitamente rappresentato come un uomo anziano dallo sguardo serio, coi capelli bianchi e la barbetta, ed \u00e8 vestito con un abbigliamento che richiama gli elementi decorativi della bandiera degli Stati Uniti d'America (ad esempio, un cappello a cilindro a strisce biancorosse e con stelle bianche su campo blu, oppure i pantaloni a strisce biancorosse)."}
{"id": "1172944", "revid": "1305772", "url": "https://it.wikipedia.org/wiki?curid=1172944", "title": "Angelo bianco", "text": ""}
{"id": "1172948", "revid": "74801", "url": "https://it.wikipedia.org/wiki?curid=1172948", "title": "David Duncan (scrittore)", "text": "Prima di diventare scrittore a tempo pieno (verso il 1946) e di incominciare a collaborare per il piccolo e grande schermo (dal 1953), lavor\u00f2 nei rami dell'amministrazione e dei servizi pubblici. Per cinquant'anni \u00e8 stato sposato con Elaine Duncan.\nOpere.\nLe sue storie sono sostanzialmente fedeli ai canoni della fantascienza di et\u00e0 campbelliana, sorrette da una struttura lineare e razionale e libera da implicazioni umanistiche troppo marcate. In accordo con la logicit\u00e0 della costruzione, non viene mai tralasciata, inoltre, la verosimiglianza degli elementi di derivazione scientifica.\nDei suoi romanzi, sono stati tradotti \"Il Pianeta Nero\" (\"Dark Dominion\", 1954), \"L'albero della vita\" (\"Beyond Eden\", 1955) e \"Missile senza tempo\" (\"Occam's Razor\", 1957).\nDuncan ha scritto anche sceneggiature televisive e cinematografiche, tra le quali la sua preferita era quella per \"L'uomo che visse nel futuro\" (\"The Time Machine\", 1960) di George Pal, adattamento del famoso romanzo di H. G. Wells \"La macchina del tempo\" (\"The Time Machine\", 1895)."}
{"id": "1172953", "revid": "1863966", "url": "https://it.wikipedia.org/wiki?curid=1172953", "title": "Cherubino Cornienti", "text": "Biografia.\nFiglio dell'artigiano Luigi e di Paola Marazzi, non ancora dodicenne segue a Milano il fratello Giuseppe (incisore e litografo, maggiore di lui di quasi vent'anni) e da lui viene introdotto all'Accademia di Brera. Dal 1835 partecipa alle esposizioni annuali dell'Accademia; l'anno successivo ottiene un premio a pari merito con Domenico Induno. \n&lt;br&gt;Ha compagni di studio, oltre all'Induno, anche Giuseppe Mongeri e Mauro Conconi a cui rimarr\u00e0 legato da grande amicizia.\nNel 1838, ventiduenne, dipinge ad olio il ritratto del ricco filantropo Felice Borroni di Solcio di Lesa, probabilmente la sua prima commissione importante. \nNel 1839 un analogo lavoro: il ritratto del Vescovo di Lodi, \"Conte\" Gaetano Benaglia. \n&lt;br&gt;Nel 1842 dipinge \"L'addio di Paolo Erizzo alla figlia\", ma, deluso nelle sue aspettative, lo cede ad un rigattiere.\nNel 1843 ottiene dall'Accademia di Brera il \"Pensionato artistico triennale\" per la pittura in Roma e vi si trasferisce; prima della partenza, nello stesso anno, dipinge il proprio autoritratto dedicandolo alla madre (oggi il quadro fa parte della collezione della Galleria d'Arte Moderna di Villa Belgioioso-Buonaparte a Milano). Il suggerimaento che riceve dal Presidente di Brera \u00e8 di \"emendarsi\" da certi suoi difetti attraverso lo studio dei classici.\nA Roma, dove risiede in via della Purificazione 69, entra in contatto con gli artisti romani (soprattutto con quelli che gravitano intorno alla locale Accademia di S.Luca) e con la colonia di quelli stranieri. Stringe amicizia con il pittore Karl Brjullov e segue i corsi di nudo dell'Accademia di Francia a Villa Medici. \n&lt;br&gt;Invia a Brera saggi odurr\u00e0 poi prevalentemente nel suo ultimo periodo artistico.\nNel 1850 riceve l'incarico di un affresco nel Convento dei Cappuccini di Tivoli (\"Disparizione di Cristo in Emmaus\"). Nel 1853, il \"Mos\u00e8 che calpesta la corona del Faraone\" \u00e8 finalmente terminato, ma la Commissione esaminatrice di Brera, comprendente Francesco Hayez, lo critica ampiamente. \n&lt;br&gt;Cornienti deve far ritorno a Milano. Lavora a Garlate e a Crema.\nIl 1854 \u00e8 per lui un anno di profonda prostrazione, causata dalla morte di Lalla, sua modella e compagna e che l'aveva seguito da Roma a Milano. Visita Venezia ed \u00e8 a Trieste dove esegue alcuni ritratti. Tornato a Milano ritrae il conte Renato Borromeo. Nel 1856 esegue due quadri per una chiesa di Malgrate. Poi gli si prospetta la possibilit\u00e0 di un affresco nel Duomo di Vigevano, ma che verr\u00e0 invece assegnato a Francesco Gonin (1857).\nRimpiange Roma e vorrebbe farvi ritorno. Continua nei dipinti a soggetto storico, sul tema di episodi della vita di Leonardo e di Michelangelo, Ludovico il Moro e Galeazzo Sforza. \n&lt;br&gt;Nel 1858 riceve importanti commesse dal mecenate Brambilla. Il 1859 \u00e8 un anno segnato da particolare avvenimenti politici: la mostra annuale di Brera gli consente di esporre alcuni suoi lavori significativi.\nLe soddisfazioni professionali sono tuttavia rovinate dalla salute sempre pi\u00f9 cagionevole: la febbre lo tormenta e il suo fisico si indebolisce, costringendolo a trascurare i lavori pi\u00f9 impegnativi. \nSi dedica ai piccoli lavori a tema sentimentale ed erotico, soprattutto con piccoli schizzi, abbozzi, di gusto settecentesco.\nFinalmente gli giunge un importante riconoscimento: il 5 marzo 1860 l'Accademia di Belle Arti di Bologna lo nomina \"professore di Pittura\" con uno stipendio annuo di 3500 lire. La buona notizia gli viene comunicata il 26 marzo da Bologna, con la preghiera di recarvisi il pi\u00f9 presto possibile. Ma Cherubino muore in Milano il 12 maggio 1860, all'et\u00e0 di 44 anni. \n&lt;br&gt;Il suo amico Mongeri ricorda come un folto corteo di amici e artisti abbia seguito il suo funerale fino alla sepoltura nel Cimitero di Porta Orientale; accanto al Cornienti fu seppellito l'amico e artista Mauro Conconi, morto due giorni dopo di lui.\n\"Nato ad essere grandissimo e dalla maledetta fortuna assassinato\": con queste parole Giuseppe Rovani sintetizzava la vicenda di Cherubino Cornienti, come uomo e come artista, a confronto con un mondo accademico chiuso alle nuove libert\u00e0 di espressione. \nCornienti \u00ab occupa una posizione singolare nell'ambito della pittura del romanticismo storico, testimoniando il passaggio dal quadro di impostazione accademica alla libert\u00e0 strutturale e di stesura propria del bozzetto, anticipando i pi\u00f9 tardi esiti di Faruffini e degli scapigliati. \u00bb"}
{"id": "1172955", "revid": "1031941", "url": "https://it.wikipedia.org/wiki?curid=1172955", "title": "Eug\u00e9nie Smet", "text": "Biografia.\nEugenia Maria Giuseppina Smet nacque nel 1825 a Lille da una famiglia borghese cattolica di origine fiamminga.\nTerza di sei figli, studi\u00f2 presso le suore del Sacro Cuore di Lille.\nNel 1853 promosse un'associazione per la preghiera per le anime del purgatorio e su questa esperienza fond\u00f2 il 19 gennaio 1856 a Parigi l'Istituto delle Ausiliatrici delle Anime del Purgatorio adottando il nome di suor Maria della Provvidenza.\nNel 1859 adott\u00f2 per l'istituto la regola della Compagnia di Ges\u00f9. La crescita fu lenta, ma inesorabile: nel 1865 fu fondata la casa di Nantes, nel 1867 la casa missionaria a Shanghai, nel 1869 a Bruxelles e sono presenti in Italia dal 1880. All'alba del nuovo millennio le suore ausiliatrici sono circa 1.500, sparse in circa sessanta case in ventidue nazioni.\nFu beatificata a Roma da papa Pio XII il 26 maggio 1957."}
{"id": "1172965", "revid": "119406453", "url": "https://it.wikipedia.org/wiki?curid=1172965", "title": "Circondario dell'Ostprignitz-Ruppin", "text": "Il circondario dell'Ostprignitz-Ruppin () \u00e8 un circondario rurale del Land tedesco del Brandeburgo.\nComprende 6 citt\u00e0 e 17 comuni.\nCapoluogo e centro maggiore \u00e8 Neuruppin.\nStoria.\nIl circondario dell'Ostprignitz-Ruppin fu creato nel 1993 dall'unione dei 3 precedenti circondari di Kyritz, Neuruppin e Wittstock.\nGeografia fisica.\nIl circondario dell'Ostprignitz-Ruppin confina a nord con il circondario della Mecklenburgische Seenplatte (nel Meclemburgo-Pomerania Anteriore), ad est con l'Oberhavel, a sud con l'Havelland e ad ovest con Prignitz e (per un breve tratto) con il circondario di Stendal (nella Sassonia-Anhalt).\nSuddivisione amministrativa.\nIl circondario dell'Ostprignitz-Ruppin si compone di 4 citt\u00e0 extracomunitarie (\"Amtsfreie Stadt\"), 3 comuni extracomunitari (\"Amtsfreie Gemeinde\") e 3 comunit\u00e0 amministrative (\"Amt\"), che raggruppano complessivamente 2 citt\u00e0 e 14 comuni."}
{"id": "1172971", "revid": "287204", "url": "https://it.wikipedia.org/wiki?curid=1172971", "title": "Kilbeggan", "text": "Kilbeggan (in irlandese \"Cill Bheag\u00e1in;\" in inglese \"The Church of B\u00e9c\u00e1n\", \"La chiesa di San B\u00e9c\u00e1n\") \u00e8 una localit\u00e0 della Contea di Westmeath, in Irlanda, situata sul fiume Brosna che taglia la cittadina da sud verso est.\nLa localit\u00e0 \u00e8 attualmente conosciuta per lo pi\u00f9 grazie al whiskey della Distilleria Kilbeggan, apparso come marchio appartenente a John Locke per 100 anni, \u00e8 stato venduto con successo fino a quando la distilleria ha cessato la produzione negli anni cinquanta. La distilleria di Locke \u00e8 la pi\u00f9 antica distilleria autorizzata di whiskey nel mondo, risale al 1757 e nel 2017 ha compiuto il suo 260\u00ba anniversario.\nGeografia.\nKilbeggan \u00e8 attraversata dal fiume Brosna, nel sud della Contea di Westmeath. Si trova a sud di Lough Ennell e Castletown Geoghegan e a nord del confine con la Contea di Offaly. La cittadina dista circa a 9 chilometri dalla nota localit\u00e0 di Tullamore. Kilbeggan \u00e8 circondata dal rilievo lungo e sinuoso, di formazione glaciale e costituito di sabbia e ghiaia, chiamato \"Esker Riada\" che attraversa il cuore dell'isola di smeraldo. Questo posto divenne famoso anche per essere stato il primo a registrare un tornado in Europa, nel 1054.\nKilbeggan comprende 29 comuni: Aghamore, Aghuldred, Ardnaglew, Ballinderry Big, Ballinderry Little, Ballinwire, Ballymacmorris, Ballynasudder, Ballyoban, Brownscurragh, Camagh, Clonaglin, Coola, Demesne o Mearsparkfarm, Grange e Kiltober, Grangegibbon, Greenan, Guigginstown, Hallsfarm, Kilbeggan, Kilbeggan North, Kilbeggan South, Kiltober / Kiltubber e Grange, Loughanagore, Meadowpark, Meeldrum, Meeniska, Meersparkfarm o Demesne, Shureen e Ballynasuddery, Skeahanagh, Stonehousefarmand Tonaphort.\nLe parrocchie limitrofe si trovano a: Castletown Kindalen a nord, Newtown a est, Rahugh a est e sud, Durrow a sud e Ardnurcher o Horseleap a ovest.\nInfrastrutture e trasporti.\nL'autostrada M6 - il principale collegamento tra Dublino e Galway - originariamente passava attraverso Kilbeggan, incontrando la strada primaria nazionale N52 nel centro citt\u00e0. Entrambe le strade sono state successivamente spostate pi\u00f9 a sud e la strada che tutt'oggi attraversa il centro \u00e8 stata declassata come strada regionale R446.\nLa posizione favorevole tra le due citt\u00e0 di Dublino e Galway, dona a Kilbeggan un sistema di trasporto pubblico molto efficiente, collegando anche i principali paesi della zona come Mullingar e Tullamore.\nStoria.\nSan B\u00e9c\u00e1n, uno dei 'Dodici Apostoli di Irlanda', fond\u00f2 qui un monastero nel VI secolo, per questo motivo il nome irlandese della cittadina \u00e8 Cill Bheag\u00e1in, da cui il significato \"La chiesa di San B\u00e9c\u00e1n\". Col passare del tempo il monastero cadde in disuso e rovina, ma nel 1150 venne fondato un nuovo monastero da un membro della famiglia Mac Loghlan e le rovine del primo monastero furono riparate dalla famiglia Dalton. Successivamente fu casa dei monaci cistercensi che arrivavano dall'Abbazia di Mellifont. Il Sacerdote di Clonmacnois - O'Catharnaigh oppure O'Kearney - mor\u00ec nel monastero nel 1196 e Hugh O'Malone, vescovo di Clonmacnois, venne sepolto qui nel 1236. Nel 1217 il monastero fu coinvolto nella Rivolta di Jerpoint e l'abate venne punito esemplarmente. In seguito alla Cospirazione di Mellifont, il monastero venne messo sotto il controllo dell'Abbazia di Buildwas. Dopo questa dissoluzione avvenuta nel 1539, il monastero e le sue terre furono concesse alla famiglia Lambart, Conti di Cavan. Successivamente il monastero fu totalmente demolito e scomparve dalle mappe. Solo nel 2003 il sito viene riscoperto ad ovest del cimitero risalente all'alto medioevo, grazie ad indagini geofisiche del Archaeological Projects e Alan R. Hayden. Una chiesa parrocchiale fu costruita a nord-est rispetto alla precedente, risalente all'alto medioevo, e fungeva da chiesa parrocchiale per la Chiesa d'Irlanda. Attualmente il santuario non \u00e8 pi\u00f9 in uso e la torre annessa \u00e8 arrivata ai giorni nostri in uno stato di rovina.\nUn guado che attraversa il fiume Brosna fu luogo, nel 972, di una battaglia tra danesi e irlandesi. Una schermaglia portata dalla Society ofUnited Irishmen prese luogo a Kilbeggan come parte della Rivolta Irlandese del 1798.\nLa famiglia Lambart divenne politicamente potente nelle zone centrali dell'isola e si stabilirono nella zona, rimpiazzando gradualmente la famiglia dei Geoghegan. \nDopo la Restaurazione gli furono restituite alcune terre, sino alla sconfitta decisiva degli irlandesi per mano delle forze e alleati dei sovrani inglesi Guglielmo III e Maria II al Trattato di Limerick.\nSir Oliver Lambart fu nominato Governatore della regione del Connaught nel 1601 subito dopo il compimento della Conquista Tudor e dell'ultima grande battaglia per una Irlanda Gaelica a Kinsale, dove il piccolo gruppo capeggiato da Bryan Geoghegan fece una fortissima opposizione a Dunboy. Nel momento di rivalsa, Lambart fu incaricato di frenare l'intransigenza dei Geoghegan e dei suoi alleati e fu conseguentemente ripagato con una terra di e 60 case. Lambart inaugur\u00f2 un mercato settimanale a partire dal 1606. La cittadina divenne una localit\u00e0 borghese grazie alla Carta di re Giacomo I nel 1612. Il mercato di Kilbeggan divenne molto importante per la comunit\u00e0 agricola della contea; l'edificio che ospitava il mercato \u00e8 ancora in piedi, ma non viene usato per il suo scopo originario.\nLa Distilleria Kilbeggan, che si trova lungo le sponde del fiume Brosna, cominci\u00f2 la sua attivit\u00e0 nella produzione di whiskey nel 1757. Dentro il grande complesso, la famiglia Locke, che ne era proprietaria, fece costruire una casa con dei giardini su un isolotto del fiume. Un membro dei Locke fond\u00f2 il Convento della Misericordia nel 1879.\nNel 1835 venne aperta una nuova diramazione del Grand Canal, canale artificiale che collega Dublino al fiume Shannon, inizi\u00f2 a servire la cittadina.\nRostella (\"Rosdalla\"), a 3\u00a0km a sud di Kilbeggan \u00e8 il sito dove venne registrato per la prima volta un tornato in Europa, nel 30 Aprile 1054.\nKilbeggan \u00e8 stata anche luogo di scontri a colpi di box a mani nude tra i membri delle comunit\u00e0 di viaggio locali. Questo fatto \u00e8 stato anche menzionato nel film \"Knuckle\", dove Big Joe Joyce avvis\u00f2 che Ditsy Nevin e Aney McGinley avrebbero dovuto essere presenti per assistere ai combattimenti.\nOggi.\nOggi Kilbeggan funge da centro di servizio per la comunit\u00e0 agricola locale; ospita qualche industria, incluso l'estrazione di sabbia e ghiaia nell'area circostante; \u00e8 sempre in miglioramento riguardo alla connessione da e per Dublino, in particolare da quando l'autostrada M6 \u00e8 stata conclusa.\nLa diramazione del Grand Canal \u00e8 stata chiusa definitivamente negli anni '60 e il bacino \u00e8 di nuovo asciutto. Gli edifici portuali, per\u00f2, sopravvivono ancor ora e sono attualmente usati come uffici e spazi comunali.\nSebbene la produzione di whiskey cess\u00f2 negli anni '50, l'edificio della distilleria non fu abbattuto e, nel 1982, venne riaperto come museo. La produzione di whiskey \u00e8 ricominciata molto recentemente, il primo whiskey prodotto localmente \u00e8 dell'anno 2014.\nKilbeggan Racecourse \u00e8 a circa un chilometro a nord della cittadina ed \u00e8 l'unico ippodromo d'Irlanda adatto per gli allenamenti nazionali.\nKilbeggan \u00e8 la sede della Scuola Media della Misericordia, che si trova sulla strada che va verso Dublino, ed \u00e8 collegata al Convento della Misericordia che si trova nel centro citt\u00e0.\nL'Abazia di Durrow si trova a 4 chilometri a sud del paese, subito dopo aver attraversato il confine con la contea di Offaly.\nKilbeggan Knighthood Festival. La festa si svolge durante il primo fine settimana di giugno e commemora il Cavaliere Thomas Cuffe. Durante queste due giornate si svolgono molte attivit\u00e0, tra cui parate, mercati e rievocazioni del famoso cavaliere."}
{"id": "1172972", "revid": "287204", "url": "https://it.wikipedia.org/wiki?curid=1172972", "title": "Adivasi", "text": "Adivasi (sanscrito \u0906\u0926\u093f\u0935\u093e\u0938\u0940, \"\u0100div\u0101s\u012b\"), traducibile \"abitanti originari\", \u00e8 il termine hindi col quale \u00e8 indicato l'eterogeneo insieme dei popoli aborigeni dell'India.\nStoria.\nTra la fine del II millennio a.C. e l'inizio del I queste popolazioni \u00abvennero a contatto e si scontrarono\u00bb con le trib\u00f9 Arya che stavano invadendo il subcontinente indiano. Durante il XIX secolo numerosi si convertirono al Cristianesimo.\nLe trib\u00f9 indiane sono anche chiamate \"atavika\" (abitanti della foresta, nei testi sanscriti), i Vanvasi o Girijani (popolo della collina). Mentre ufficialmente sono riconosciuti dal governo indiano come \"Trib\u00f9 inventariate\" (\"Scheduled Tribes\") nel 5\u00b0 programma della Costituzione dell'India, sono spesso raggruppati insieme al programma di caste nella categoria di \"caste e trib\u00f9 inventariate\" (\"Scheduled Castes and Tribes\"). Invece per un criterio linguistico sono divisi in quattro gruppi: dravidico, munda, mon-khmer e tibeto-birmano. I popoli tribali sono particolarmente numerosi negli stati indiani di Orissa, Madhya Pradesh, Chhattisgarh, Rajasthan, Gujarat, Maharashtra, Andhra Pradesh, Bihar, Jharkhand, Bengala Occidentale e negli stati dell'estremo nord-est come il Mizoram.\nI gruppi tribali pi\u00f9 piccoli sono molto sensibili alla degradazione ecologica causata dalla modernizzazione. Sia la silvicoltura commerciale che l'agricoltura intensiva hanno dimostrato di essere distruttive per le foreste che erano sopravvissute all'agricoltura per molti secoli. Ci furono diversi adivasi nel Movimento indiano per l'indipendenza (\"Indian independence movement\") come i Khajya Naik, Bhima Naik, Jantya Bhil e Rehma Vasave."}
{"id": "1172974", "revid": "123495756", "url": "https://it.wikipedia.org/wiki?curid=1172974", "title": "Memorial Marco Pantani", "text": "Il Memorial Marco Pantani \u00e8 una corsa in linea maschile di ciclismo su strada, che ha luogo nella Provincia di Forl\u00ec-Cesena, in Italia, dedicata alla memoria di Marco Pantani. Fa parte del calendario dell'UCI Europe Tour dal 2006, classe 1.1.\nStoria.\n\u00c8 una competizione internazionale dedicata alla memoria del popolare campione vincitore del Giro d'Italia e del Tour de France nel 1998, scomparso tragicamente il 14 febbraio 2004.\nNel 2004, qualche mese dopo la sua morte, in occasione del passaggio di una tappa del Giro d'Italia a Cesena, nacque l'idea di dar vita alla manifestazione, riservata ai ciclisti professionisti e pensata per celebrare il ricordo di quello che \u00e8 stato un grande sportivo romagnolo. Coideatori dell'evento furono il presidente del Panathlon Cesena Dionigio Dionigi, il sindaco di Cesena Giordano Conti e l'imprenditore Pino Buda. Da sempre l'organizzatore dell'evento \u00e8 il \"Panathlon Cesena\", che si affida per la gestione tecnica della corsa al \"Gruppo Sportivo Emilia\". Nel 2006 fu inserito nel calendario dell'UCI Europe Tour nella classe 1.2, mentre dal 2007 \u00e8 di categoria 1.1.\nPrimo vincitore di questo evento sportivo \u00e8 stato Damiano Cunego, fresco vincitore del Giro d'Italia qualche giorno prima.\nPercorso.\nParte dalla citt\u00e0 dove visse Pantani, Cesenatico, o da citt\u00e0 romagnole limitrofe, per concludersi solitamente a Cesenatico, passando su alcune delle impegnative salite dove egli si allenava, quali il \"Muro di Sorrivoli\", la \"Salita dei Gessi\" e l'ascesa della \"Madonna del Monte\".\nAlbo d'oro.\n\"Aggiornato all'edizione 2021.\""}
{"id": "1172975", "revid": "110822467", "url": "https://it.wikipedia.org/wiki?curid=1172975", "title": "Seijun Suzuki", "text": "Biografia.\nTra il 1956 e il 1967 realizz\u00f2 circa 40 film (principalmente B-movie di genere yakuza) per la casa di produzione Nikkatsu. Durante questi anni il suo stile si fece sempre pi\u00f9 surreale e \"artistico\", il che provoc\u00f2 le ire della casa di produzione, la quale arriv\u00f2 a licenziare il regista in seguito alla realizzazione di \"La farfalla sul mirino\" (\"Koroshi no rakuin\", 1967), che \u00e8 diventato il suo film pi\u00f9 famoso. Per 10 anni Suzuki pot\u00e9 lavorare solo per la televisione.\nRicominci\u00f2 a dirigere film per il cinema con \"Storia di dolore e tristezza\" (\"Hishu monogatari\", 1977). \nNegli anni successivi diresse la \u201ctrilogia dell'era Taish\u00f4\u201d, composta da \"Tsuigoineruwaizen\", (1980), \"Il teatro delle illusioni\" (\"Kager\u00f4-za\", 1981) e \"Yumeji\" (1991). \nInsieme a Shigetsugu Yoshida diresse \"Lupin III - La leggenda dell'oro di Babilonia\" (\"Rupan Sansei - Babiron no Oogon Densetsu\", 1985), il terzo lungometraggio d'animazione della serie di Lupin III. \nI suoi ultimi due film, \"Pistol Opera\" (\"Pisutoru opera\", 2001) e \"Princess Raccoon\" (\"Operetta Tanuki Goten\", 2005) furono entrambi presentati alla mostra del cinema di Venezia."}
{"id": "1172976", "revid": "21880", "url": "https://it.wikipedia.org/wiki?curid=1172976", "title": "Orchis commutata", "text": ""}
{"id": "1172977", "revid": "1573940", "url": "https://it.wikipedia.org/wiki?curid=1172977", "title": "Huffyuv", "text": "Huffyuv (o HuffYUV) \u00e8 un codec video lossless (senza perdita di dati) creato da Ben Rudiak-Gould che aveva intenzione di rimpiazzare l'YCbCr non compresso come formato di cattura video.\nComunque fu chiamato Huffyuv, non \u00e8 un Yuv compresso ma YCbCr.\nl'algoritmo di Huffyuv \u00e8 simile a quello JPEG-LS lossless che predice ogni campione e codifica l'errore.\nL'implementazione originale fu scritta per Windows e pubblicata sotto licenza GPL."}
{"id": "1172978", "revid": "54354", "url": "https://it.wikipedia.org/wiki?curid=1172978", "title": "HuffYUV", "text": ""}
{"id": "1172980", "revid": "104458", "url": "https://it.wikipedia.org/wiki?curid=1172980", "title": "David Duncan", "text": ""}
{"id": "1172984", "revid": "1444886", "url": "https://it.wikipedia.org/wiki?curid=1172984", "title": "Garigliano", "text": "Il Garigliano \u00e8 un fiume italiano che nasce dalla confluenza del Gari nel Liri, a Sant'Apollinare in localit\u00e0 Giunture. Per tutto il corso segna il confine tra il Lazio e la Campania sebbene fino al 1927, quando i confini amministrativi furono modificati, appartenesse interamente alla Terra di Lavoro.\nDenominazioni.\nChiamato in latino \"Liris\", nel medioevo era detto \"il verde fiume\"; prende l'attuale nome dalla deformazione dell'espressione \"Caris lirianus\" (Gari nel Liri). Forse \u00e8 collegato ad un tema preromano \"-liri\" che indica acqua melmosa (cfr. lira nel senso di fango di alcuni dialetti abruzzesi-molisani); \u00e8 stata di recente avanzata l'ipotesi di una derivazione dall'arabo \"garil\" (palude), con riferimento alla morfologia del tratto finale del suo corso. Gi\u00e0 nell'alto Medio Evo era comunque conosciuto con il nome di Gareliano. Nell'elenco dei fiumi italiani \u00e8 presente con la dicitura Liri-Garigliano considerando tutto il suo tratto dalla sorgente fino allo sbocco nel Mar Tirreno. Nella cartografia storica \u00e8 attestata anche la denominazione Garigliano per l'intero fiume Liri dalla sorgente alla foce nel Tirreno..\nPercorso del fiume.\nDal punto di confluenza scorre per 38\u00a0km fino a sfociare nel golfo di Gaeta (mar Tirreno), presso l'antica citt\u00e0 romana di \"Minturnae\" sulla sponda nord e presso la localit\u00e0 turistica di Baia Domizia sulla sponda sud. Riceve come affluenti il fiume Peccia, il fosso Cocuruzzo e il Rio Travata da sinistra e il torrente Ausente da destra.\nViene costeggiato dalla SS 430, detta \"della Valle del Garigliano\".\nLa lunghezza complessiva del corso del Liri-Garigliano \u00e8 di 158\u00a0km, mentre la superficie dell'intero bacino idrografico \u00e8 di 5.020 km (il che ne fa per estensione il decimo bacino idrografico italiano se non addirittura il sesto fra i fiumi che sfociano direttamente in mare). La portata media del fiume presso la foce \u00e8 di 120\u00a0m\u00b3/s (minimi assoluti di 25\u00a0m\u00b3/s e massimi di circa 1.200), superiore a quella del Volturno (pi\u00f9 lungo e con un bacino pi\u00f9 ampio), cos\u00ec da risultare il fiume italiano con la portata maggiore a sud del Tevere, oltre che uno di quelli a regime pi\u00f9 regolare.\nAspetti.\nIl vulcano di Roccamonfina, formatosi circa 630.000 anni fa, sbarr\u00f2 per un lungo periodo il corso del fiume, che probabilmente confluiva nel Volturno, formando il \"lago lirino\", finch\u00e9 l'erosione in corrispondenza di Suio non permise nuovamente alle acque di scorrere verso il mare, permettendo lo svuotamento del lago, circa 200.000 anni fa.\nStoria.\nLa valle del fiume ha costituito dai tempi pi\u00f9 antichi un'importante via di comunicazione tra la costa e l'interno. A Suio esistono sorgenti di acque termali sulfuree utilizzate gi\u00e0 dai Romani (\"acque Vescinee\", ricordate da Plinio).\nVi si svolsero importanti battaglie:\nNel 1503 vi anneg\u00f2 Piero de' Medici, il figlio di Lorenzo il Magnifico.\nPresso la foce \u00e8 attraversato dalla via Appia (SS 7) e dalla Variante Appia (SS 7 var). Prima della Seconda guerra mondiale si utilizzava lo storico ponte \"Real Ferdinando\", il primo ponte sospeso costruito in Italia. Oggi vi sono anche un ponte ad arco in acciaio e un modernissimo ponte a pilone centrale. Attualmente le acque del fiume sono impiegate per l'irrigazione agricola e per usi industriali. Sono presenti anche centrali elettriche, tra cui centrale nucleare del Garigliano a Sessa Aurunca, costruita nel 1964, chiusa nel 1978 e disattivata nel 1982.\nSIC.\nIl tratto terminale del fiume Garigliano \u00e8 stato proposto come sito di interesse comunitario con codice IT6040025, tramite il Decreto 25 marzo 2005 (G.U. della Repubblica Italiana n. 157 dell'8 luglio 2005) recante \"Elenco dei proposti siti di importanza comunitaria per la regione biogeografica mediterranea, ai sensi della direttiva 92/43/CEE\"."}
{"id": "1172986", "revid": "1442080", "url": "https://it.wikipedia.org/wiki?curid=1172986", "title": "OpenBIOS", "text": " \nOpenBIOS \u00e8 un firmware libero e a sorgente aperto che implementa Open Firmware, uno standard originariamente definito da Sun Microsystem che intende unificare le diverse interfacce firmware per le diverse architetture di calcolatori: x86, AMD64, PowerPC, ARM, Sparc e MIPS.\nOpenBIOS \u00e8 anche il nome del progetto di sviluppo e manutenzione di tale software.\nLa maggior parte delle versioni di OpenBIOS fanno uso di un livello firmware intermedio usato per la preliminare inizializzazione dell'hardware, come coreboot o Das U-Boot."}
{"id": "1172989", "revid": "110157", "url": "https://it.wikipedia.org/wiki?curid=1172989", "title": "Pallacanestro ai Giochi della XXIV Olimpiade", "text": "Il torneo di pallacanestro ai Giochi della XXIV Olimpiade si disput\u00f2 a Seul dal 17 al 30 settembre 1988. L' vinse il torneo maschile, gli quello femminile.\nSquadre partecipanti.\nTorneo maschile.\nLe squadre partecipanti al torneo maschile furono 12. Oltre alla , paese ospitante, si qualificarono di diritto le squadre vincitrici dei campionati continentali di Asia, Oceania e Africa; di quest'ultimo, fu ammessa anche la squadra finalista.\nGli furono ammessi automaticamente in quanto vincitori delle Olimpiadi 1984.\nI rimanenti 6 posti furono assegnati tramite il Torneo Americano e il Torneo Europeo di qualificazione olimpica; entrambi garantirono 3 qualificazioni ciascuno.\nPaese ospitante\nVincitrice delle Olimpiadi 1984\nPrime 2 ai Campionati Africani 1987\nVincitrice dei Campionati Asiatici 1987\nVincitrice dell'Oceania Championship 1987\nAmmesse tramite il Torneo Americano\nAmmesse tramite il Torneo Europeo\nTorneo femminile.\nPer la prima volta nella storia della pallacanestro ai Giochi, le squadre partecipanti al torneo femminile furono 8.\nSi qualific\u00f2 di diritto la in quanto paese ospitante, cos\u00ec come gli vincitrici dei Giochi del 1984. Il Torneo Pre-Olimpico assegn\u00f2 i rimanenti 6 posti.\nPaese ospitante\n Vincitrice dell Olimpiadi 1984\nAmmesse tramite il Torneo Pre-Olimpico"}
{"id": "1172990", "revid": "74801", "url": "https://it.wikipedia.org/wiki?curid=1172990", "title": "Circondario dell'Elba-Elster", "text": "Il circondario dell'Elba-Elster (in tedesco \"Landkreis Elbe-Elster\") \u00e8 un circondario (\"Landkreis\") del Brandeburgo, in Germania.\nComprende 11 citt\u00e0 e 22 comuni.\nIl capoluogo \u00e8 Herzberg (Elster), il centro maggiore Finsterwalde.\nStoria.\nIl circondario dell'Elba-Elster fu creato nel 1993 dall'unione dei 3 precedenti circondari di Bad Liebenwerda, Finsterwalde ed Herzberg (Elster).\nGeografia fisica.\nIl circondario dell'Elba-Elster confina a nord con il Teltow-Fl\u00e4ming ed il Dahme-Spreewald, ad est con l'Oberspreewald-Lausitz, a sud con il Torgau-Oschatz (in Sassonia), ad ovest con il circondario di Wittenberg (in Sassonia-Anhalt) e il Riesa-Gro\u00dfenhain (in Sassonia).\nSuddivisione amministrativa.\nIl circondario dell'Elba-Elster si compone di 10 citt\u00e0 indipendenti (\"Amtsfreie Stadt\"), 1 comune indipendente (\"Amtsfreie Gemeinde\") e 5 comunit\u00e0 amministrative (\"Amt\"), che raggruppano complessivamente 1 citt\u00e0 e 21 comuni.\nCitt\u00e0 indipendenti\nComuni indipendenti\nComunit\u00e0 amministrative"}
{"id": "1172995", "revid": "48344", "url": "https://it.wikipedia.org/wiki?curid=1172995", "title": "Autieri", "text": ""}
{"id": "1172998", "revid": "767487", "url": "https://it.wikipedia.org/wiki?curid=1172998", "title": "Il grido silenzioso", "text": "Il grido silenzioso, titolo originale inglese \"The Silent Scream\", \u00e8 un documentario del 1984 sull'aborto diretto e filmato dal ginecologo e attivista \"pro life\" Bernard Nathanson. Il film mostra una procedura di aborto ripresa con una ecografia e spiega la tecnica usata per effettuare l'intervento. Il titolo fa riferimento al \"grido silenzioso di dolore\" che secondo il regista il feto intenderebbe emettere aprendo la bocca durante l'intervento.\nIl video \u00e8 stato largamente usato dai movimenti pro-life a sostegno delle proprie campagne. L'autore, in giovent\u00f9 attivista pro-aborto degli Stati Uniti, negli anni settanta si era convertito al movimento anti-abortista.\nReazioni.\nNel 1985, \"Planned Parenthood\", una organizzazione criticata espressamente nel documentario e che si batte, tra l'altro, in favore della legislazione abortista, nomin\u00f2 una commissione di medici che, valutando il filmato, lo ritennero \u00abdisseminato di inaccuratezze, affermazioni false e esagerazioni, scientifiche, mediche e giuridiche\u00bb. Le critiche riguardarono sia la sfera etico-giuridica, contestando la personalit\u00e0 dell'embrione, sia quella medico-scientifica; a tale riguardo, ad esempio, la commissione ritenne impossibile e indimostrabile scientificamente che un feto alla dodicesima settimana sia in grado di emettere il grido silenzioso che d\u00e0 il titolo al filmato, per il limitato sviluppo della corteccia cerebrale, del sistema nervoso e dell'apparato respiratorio.\nIl filmato ebbe un eco tale da essere visionato da un sottocomitato del Senato degli Stati Uniti riguardo il tema del \"dolore fetale\": furono fornite opinioni mediche aggiuntive, alcune a supporto e altre critiche.\nIl film aiut\u00f2 \"a cambiare il focus del pubblico da storie d'orrore di donne che subiscono aborti clandestini a un film dell'orrore di un feto che subisce un aborto\".\nNathanson successivamente produsse anche un seguito, dal titolo \"Eclipse of Reason\", dove documentava una procedura di aborto tardivo nota come dilatazione ed evacuazione (D&amp;E)."}
{"id": "1172999", "revid": "388659", "url": "https://it.wikipedia.org/wiki?curid=1172999", "title": "Carl Spitzweg", "text": "Biografia.\nLa madre, Franziska Schmutzer, era la figlia di un ricco esponente dell'alta borghesia del commercio di Monaco, il padre, Simon Spitzweg, proveniva dal villaggio di Unterpfaffenhofen, presso F\u00fcrstenfeldbruck (nell'Alta Baviera), dove la sua famiglia aveva raggiunto il benessere economico: era anch'egli un commerciante, di buona cultura, che a Monaco, anche grazie alla sua attivit\u00e0 politica, godeva di stima e reputazione.\nCarl Spitzweg aveva due fratelli; per i tre figli il padre aveva gi\u00e0 programmato la carriera: il maggiore avrebbe dovuto rilevare il negozio, Carl sarebbe divenuto farmacista e il minore medico. A Monaco Carl pass\u00f2 una giovinezza tranquilla e serena, anche se perse la madre nel 1819, quando aveva undici anni.\nFrequent\u00f2 il \"Wilhelmsgymnasium\" brillantemente e si diplom\u00f2 nel 1825. Sebbene avesse ben presto gi\u00e0 mostrato il proprio talento artistico (il primo disegno risale al 1823), obbed\u00ec alla volont\u00e0 paterna e inizi\u00f2 quello stesso anno il suo periodo di apprendistato presso la K\u00f6niglich-Bayrische Hofapotheke (farmacia) di Monaco. Nel 1828 il padre mor\u00ec; l'anno seguente Carl lavorava nella L\u00f6wenapotheke nella citt\u00e0 di Straubing, dove visse accanto a persone del teatro e artisti.\nSpitzweg inizi\u00f2 il suo corso di studi presso l'Universit\u00e0 di Monaco, concluso brillantemente nel 1832: venne quindi abilitato alla professione di farmacista, ma gi\u00e0 nel 1833 decise di abbandonarla, avendo riconosciuto che la sua autentica strada era la pittura. Prese questa decisione durante un soggiorno di cura a Bad Sulz, presso Pei\u00dfenberg, dopo una malattia.\nNel 1835 divenne membro della societ\u00e0 degli artisti di Monaco, sebbene non avesse frequentato nessuna accademia ma fosse un autodidatta.\nSeguirono viaggi in Dalmazia (1839), a Venezia (1850) e, assieme al paesaggista Eduard Schleich, a Parigi, Londra (per la Crystal Palace Exhibition, prima esposizione mondiale delle invenzioni e della tecnica), e, sulla via del ritorno, a Anversa (1851), Francoforte sul Meno, Heidelberg.\nDal 1844 divenne collaboratore del giornale \"Fliegende Bl\u00e4tter\", per il quale disegn\u00f2 moltissime vignette umoristiche. \nCarl Spitzweg mor\u00ec nel 1885 all'et\u00e0 di 77 anni per un colpo apoplettico, non molto tempo dopo la morte del fratello minore, nel suo appartamento di Monaco. \u00c8 sepolto nell'Alter S\u00fcdfriedhof, nel quartiere di Glockenbach.\nOpere.\nIl catalogo di Carl Spitzweg conta oltre 1.500 quadri e disegni. Gi\u00e0 nel 1824 aveva iniziato a dipingere a olio. Durante la sua vita Spitzweg vendette circa 400 dipinti: trovava ammiratori e compratori soprattutto in quella borghesia da poco arricchitasi e dotata di potere d'acquisto, sebbene la grande popolarit\u00e0 che conosce oggi la sua pittura risalga in effetti a dopo la seconda guerra mondiale.\nIl suo stile appartiene al tardo romanticismo. Agli inizi Spitzweg appare ancora molto legato alla maniera Biedermeier, in seguito riusc\u00ec a elaborare un proprio stile personale, molto vicino all'impressionismo francese di quegli anni.\nGi\u00e0 nella sua giovinezza Spitzweg disegnava molto, e anche mentre ancora esercitava il mestiere di farmacista si dilettava a disegnare teste di malati reali o immaginari, giovani e vecchi, nonch\u00e9 vedute della piccola citt\u00e0 di Straubing: di questa idilliaca cittadina Spitzweg amava particolarmente l'immagine pittoresca con gli scorci con le viuzze strette, i graziosi bovindi, le piccoli torri, le fontane e le figure in pietra, motivi che si ritrovano continuamente nelle sue opere.\nSpitzweg rappresentava le persone nel loro caratteristico ambiente borghese: nei suoi quadri di piccolo formato descrisse con umorismo e finezza la piccola borghesia dell'epoca Biedermeier, tipi bizzarri e scenette romantiche. Rappresent\u00f2 le piccole debolezze umane, ma mai la bassezza o la volgarit\u00e0, che erano a lui estranee. \"Der arme Poet\" (\"Il povero poeta\") \u2013 il suo quadro pi\u00f9 famoso e pi\u00f9 amato \u2013 risale al 1839. Molto noti sono anche i suoi \"Der Kaktusliebhaber\" (\"L'amante dei cactus\") o \"Der B\u00fccherwurm\" (\"Il topo da biblioteca\").\nAttraverso l'amicizia con il paesaggista Eduard Schleich, suo compagno in numerosi viaggi, perfezion\u00f2 il suo stile nella rappresentazione della natura: con grande senso della natura e del colore dipinse grandiosi panorami montani, con le cime svettanti, i romantici e verdi boschi, i campi coltivati, una natura per lo pi\u00f9 serena e luminosa.\nSpitzweg aveva uno spiccato senso dei colori: grazie alla sua preparazione di farmacista disponeva delle conoscenze chimiche e tecniche per produrre da solo i propri colori. Egli utilizzava un blu chiaro e luminoso che \u00e8 unico e non si trova nei quadri di altri pittori; conosceva anche il sistema per rendere i colori pi\u00f9 duraturi.\nDai suoi viaggi Spitzweg riport\u00f2 una ricca collezione di schizzi che inser\u00ec poi nei suoi quadri. Inoltre, scrisse anche numerose poesie."}
{"id": "1173000", "revid": "729019", "url": "https://it.wikipedia.org/wiki?curid=1173000", "title": "Alfredo Fusco", "text": "Pilota di caccia della Regia Aeronautica durante la seconda guerra mondiale, perse la vita nel febbraio del 1941 nell'eroico tentativo di soccorrere da solo un collega attaccato da un'intera formazione della Royal Air Force e decorato con la medaglia d'oro al valore militare alla memoria.\nBiografia.\nNacque in nave il 5 luglio 1915, mentre la sua famiglia si stava trasferendo a Tripoli (Libia), figlio di Sebastiano e Marianna Fusco. Dopo aver conseguito il diploma magistrale presso l'Istituto \"Regina Margherita\" di Torino, appassionatosi al mondo dell'aviazione, decise di arruolarsi nella Regia Aeronautica.\nA partire dal 1936 frequent\u00f2 il Corso Rex della Regia Accademia Aeronautica di Caserta, dove il suo carattere esuberante gli fece accumulare una lunga serie di punizioni. Nell'ottobre del 1938 usc\u00ec dall'Accademia con il grado di sottotenente pilota, conseguendo il brevetto di pilota militare il 28 agosto 1939, per entrare in servizio presso il 52\u00ba Stormo Caccia Terrestre di stanza sull'aeroporto di Roma-Ciampino.\nPromosso tenente pilota in servizio permanente effettivo (s.p.e.) l'8 aprile 1940, entr\u00f2 in servizio presso la 361\u00aa Squadriglia del 24\u00ba Gruppo Caccia, di stanza sull'aeroporto di Berat, in Albania, nell'ottobre dello stesso anno. L'unit\u00e0 era equipaggiata con i caccia Fiat G.50 \"Freccia\". Il 26 ottobre, due giorni prima dell'inizio dell'offensiva italiana contro la Grecia la sua Squadriglia fu trasferita al 154\u00ba Gruppo Autonomo Caccia Terrestre.\nLa mattina del 20 febbraio 1941 and\u00f2 in volo insieme ad una formazione di aerei al comando del maggiore Angelo Mastragostino, che aveva il compito di scortare quattro aerei da ricognizione IMAM Ro.37 sulla zona tra Klisura e Tepeleni. Una formazione di sette caccia PZL P.24 dell'Ellinik\u00ed Vasilik\u00ed Aeropor\u00eda, la Regia Aeronauica greca, attacc\u00f2 quella italiana. Ne segu\u00ec un violento combattimento, al termine del quale Alfredo Fusco rimase ferito leggermente ad un orecchio, mentre il suo aereo risult\u00f2 inservibile a causa dei danni riportati.\nNel pomeriggio dello stesso giorno, decoll\u00f2 per primo su allarme per intercettare una squadriglia di 16 bombardieri Bristol Blenheim, scortati da sei caccia Hawker Hurricane del No.80 \"Squadron\". Utilizzando addirittura l'aereo del suo comandante per guadagnare tempo, decoll\u00f2, e una volta in quota si gett\u00f2 contro i bombardieri. Attaccato a sua volta dai sei caccia, tra cui quello pilotato dall'asso Marmaduke Pattle, il suo aereo venne duramente colpito, ma ripreso il controllo del velivolo invece di atterrare si gett\u00f2 nuovamente contro la formazione avversaria. Dopo aver centrato gravemente un Blenheim fu a sua volta attaccato da due Hurricane, che, superiori per armamento e prestazioni, lo colpirono facendo esplodere l'aereo in volo, uccidendolo sul colpo.\nA nulla serv\u00ec l'aiuto prestatogli dal collega di corso in Accademia Livio Bassi che lo raggiunse in combattimento dopo poco e fu anche lui attaccato e colpito dai caccia della RAF. Bassi riusc\u00ec ad atterrare pur con l'aereo danneggiato, ma il velivolo prese fuoco ustionandolo molto gravemente al punto da causagli la morte in ospedale il 2 aprile 1941. A entrambi gli sfortunati aviatori fu conferita la Medaglia d'oro al valor militare alla memoria.\nAd Alfredo Fusco \u00e8 stato intitolato il 6\u00ba Stormo da interdizione dell'Aeronautica Militare operativo con il velivolo Panavia Tornado attualmente con sede presso l'aeroporto di Brescia-Ghedi. Il comune di Castelforte gli ha intitolato una via, l'Istituto comprensivo, e nel 2006 \u00e8 stato eretto un monumento in Piazza Medaglia d'Oro.. Roma Capitale, nel 1966, gli ha dedicato una strada nel quartiere della Balduina"}
{"id": "1173001", "revid": "229617", "url": "https://it.wikipedia.org/wiki?curid=1173001", "title": "L'urlo silenzioso", "text": ""}
{"id": "1173004", "revid": "1318658", "url": "https://it.wikipedia.org/wiki?curid=1173004", "title": "Riserva della biosfera del R\u00edo Pl\u00e1tano", "text": "La Riserva della biosfera del R\u00edo Pl\u00e1tano \u00e8 un sito che si trova nella regione della Mosquitia, in Honduras, prima riserva naturale creata in Centroamerica nel 1980, incluso fin dal 1982 nell'elenco dei Patrimoni dell'umanit\u00e0 dell'UNESCO. Situata fra il tropico del Cancro e l'equatore, si trova nell'Honduras orientale, vicino alla desolata Costa de Mosquitos. Le foreste pluviali a sud della riserva sono state in larga parte disboscate e, in alcuni casi, intere colline sono state spogliate del prezioso legno di mogano.\nAll'interno della riserva della biosfera, che si trova lungo le coste del R\u00edo Pl\u00e1tano, sono comprese sia regioni montuose che pianeggianti, ricoperte di foresta pluviale in cui vivono numerosissime specie sia animali che vegetali. All'interno del parco vivono inoltre almeno 2.000 indigeni che vivono secondo il loro tradizionale stile di vita.\nNel 1996 la riserva venne inserita nell'elenco dei Patrimoni dell'umanit\u00e0 in pericolo, in quanto il suo valore ambientale e culturale \u00e8 minacciato dall'espansione dell'agricoltura, da un esagerato sfruttamento delle risorse (ne sono un esempio l'eccessivo taglio di alberi per ottenere legname e il progetto per la costruzione di una centrale idroelettrica) e da un'amministrazione poco attenta ai potenziali rischi di questi problemi."}
{"id": "1173006", "revid": "1442080", "url": "https://it.wikipedia.org/wiki?curid=1173006", "title": "Palazzo Canacci", "text": "Il palazzo Canacci \u00e8 un edificio storico del centro di Firenze, situato in piazza di Parte Guelfa 3 angolo chiasso di San Biagio e via delle Terme 2-4. Negli interni \u00e8 unito all'attiguo palazzo Giandonati.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale. \nStoria.\nNel 1455 Dino di Antonio Canacci, appartenente a una famiglia di abili mercanti, acquist\u00f2 l'immobile di Antonio de' Bardi, in angolo tra via delle Terme ed il chiasso delle Misure (poi detto in questa porzione chiaso di San Biagio) e che giungeva fino ad un vicolo separante l'edificio medesimo da quello a Nord dei Giandonati, in piazza di San Biagio (oggi piazza di Parte Guelfa). \nL'impianto, a pianta quadrangolare fortemente irregolare (tendente a quella trapezoidale), era il risultato dell'aggregazione di tre case a corte mercantili alto medievali (ampliate con l'addizione di altri ambienti) a loro volta sorte su un lotto d'origine romana, di forma irregolare per la presenza del circuito murario al suo ridosso. I due nuovi prospetti tardo quattrocenteschi furono qualificati da sei assi di finestre centinate ciascuno e da un loggiato sottotetto a squadra su undici agili colonne ioniche, dilatato anche al di sopra del vicolo a Nord (chiasso che, nell'occasione di questi lavori, venne superfetato). Tale altana ricorda quella, di pi\u00f9 modesta estensione, realizzata come addizione pi\u00f9 tarda al non lontano palazzo Davanzati in via Porta Rossa e, soprattutto, il loggiato di palazzo Guadagni, del Cronaca (1505 circa). \nRimasto ai Canacci fino all'estinzione del casato con la morte di Cosimo Canacci, nel 1777, il palazzo venne progressivamente abbandonato fino al degrado (peraltro proprio di tutti gli edifici prospicienti la piazza) documentato dalle fotografie di fine Ottocento. Rischi\u00f2 la demolizione durante il Risanamento di Firenze, che per\u00f2 non interess\u00f2 la piazza di Parte Guelfa, la quale venne poi restaurata completamente nei primi decenni del Novecento. All'inizio del secolo il palazzo Canacci fu infatti acquistato dal Comune di Firenze che ne promosse un radicale restauro condotto su progetto dell'architetto Giuseppe Castellucci nel 1902-1904, con ampie integrazioni e ricostruzioni in stile. Nel corso dei lavori fu tra l'altro ripristinato il loggiato superiore, demolito il cavalcavia che lo univa al palazzo di Parte Guelfa sopra il chiasso di San Biagio e rifatti \"ugualmente, simmetricamente, accuratamente\" i ricchi graffiti della facciata (che nel 1924 risulteranno a Garneri \"gi\u00e0 danneggiati\"). \nGravemente lesionato dalle esplosioni del 1944 (quando nel palazzo aveva sede il Commissariato di Pubblica Sicurezza del Quartiere di San Giovanni), l'edificio fu poco dopo oggetto di un intervento di consolidamento strutturale che consent\u00ec di adibire l'immobile a sede della Soprintendenza comunale ai giardini, del Circolo dei dipendenti comunali e del Sindacato dei dipendenti di enti locali. \nSolo nel 1961 si provvide a restaurare l'altana mentre nel 1965 si restaurarono e integrarono i graffiti sulle tracce dei preesistenti, con la direzione del cantiere affidata all'architetto Cassioli. Altri interventi di restauro furono legati all'importante cantiere chiuso nel 2000, su progetto dell'architetto Giuseppe Cini (consolidamento statico, completa revisione delle coperture, restauro e ripristino delle facciate, dei decori architettonici e dei paramenti in pietra). \nOggi ospita il comitato per il calcio in costume.\nDescrizione.\nIl fronte su piazza di Parte Guelfa si caratterizza per il piano terreno con due portoni, affiancati da finestre con cornici. I due piani superiori presentano finestre organizzate su sei assi, unite da una cornice marcadavanzale. Tutta la superficie a intonaco \u00e8 decorata a graffiti a finto ammattonato. In alto \u00e8 un'altana su colonnine. \nAl centro un scudo con l'arme dei Canacci (a tre catene moventi dai due angoli del capo e dalla punta, riunite in pergola nel cuore per un anello, accompagnate nel capo da un rincontro di cane). \nIl fronte su via Terme si presenta unificato dall'altana a colonnine che corre in alto ma ben distinto per quanto riguarda il corpo centrale: sulla destra, per la larghezza di due assi, questo mostra tutta la superficie a intonaco decorata a graffiti a finto ammattonato con due alte fasce decorate, quale logico proseguimento del disegno e dei motivi propri del fronte sulla piazza di Parte Guelfa. A sinistra, per la larghezza di quattro assi (ma con le finestre allineate su piani diversi rispetto alle precedenti) non si rilevano decorazioni e le porte al terreno appaiono radicalmente modificate rispetto alla situazione originaria. Al primo piano, al limitare delle due porzioni descritte, \u00e8 un altro scudo in pietre policrome con l'arme Canacci. Sulla porta d'ingresso all'estrema sinistra si rileva invece una pietra scolpita con croce cavalleresca, per indicare come il possesso della fabbrica appartenesse all'Ordine di Santo Stefano, al quale era pervenuto con la commenda dei Dall'Ancisa."}
{"id": "1173007", "revid": "1154737", "url": "https://it.wikipedia.org/wiki?curid=1173007", "title": "Colle di Nava", "text": "Il colle di Nava - detto anche semplicemente col di Nava (934\u00a0m s.l.m.) - \u00e8 un valico delle Alpi Liguri, situato nel territorio comunale di Pornassio, provincia di Imperia, che mette in comunicazione la valle Arroscia (Liguria) e la valle Tanaro (Piemonte).\nGeografia.\nDal punto di vista orografico il colle separa le due sottosezioni delle Alpi Liguri: le Prealpi Liguri ad est e le Alpi del Marguareis ad ovest. \u00c8 collocato sulla catena principale alpina.\nAttraverso il colle di Nava transita la strada statale 28 del Colle di Nava, che collega Imperia al Monregalese e al Cuneese. Il primo comune piemontese che si incontra \u00e8 Ormea, provincia di Cuneo.\nSul valico \u00e8 presente un centro abitato, \"Nava\", suddiviso in due borgate, quasi unite tra loro: \"Colle di Nava\" - sulla vetta - e \"Case di Nava\", a 500 metri dalla vetta sul versante della val Tanaro. A 4\u00a0km dalla vetta, sul versante della valle Tanaro in localit\u00e0 \"Ponte di Nava\" (territorio del comune di Ormea), \u00e8 posto il confine tra Liguria e Piemonte.\nCentro turistico montano posto a soli 30\u00a0km da Imperia e dalla Riviera di Ponente, gode di un clima tipicamente alpino, con inverni freddi, frequenti nevicate ed estati fresche. Sul colle vi sono 4 hotel e due campeggi. \u00c8 celebre anche per la coltivazione della lavanda, detta \"Coldinava\", da cui si estraggono prodotti cosmetici.\nMonumenti e luoghi d'interesse.\nIl colle di Nava \u00e8 noto per il sacrario alpino dedicato alla \"Divisione Alpina Cuneense\", dove ogni anno si ritrovano nel \"Raduno nazionale alpino al colle di Nava\" gli alpini di tutta Italia.\nA Case di Nava ha sede estiva il seminario diocesano di Albenga-Imperia.\nI forti di Nava.\nIl colle di Nava, importante valico alpino che permette l'accesso al Piemonte dalla Francia, era \"sorvegliato\" da un sistema di fortificazioni del XIX secolo, edificato dai sovrani sabaudi, ed utilizzato anche in epoca napoleonica, che per\u00f2 nella pratica non fu mai direttamente interessato da conflitti, tuttora ben conservato e visibile nel suo complesso:"}
{"id": "1173008", "revid": "36426", "url": "https://it.wikipedia.org/wiki?curid=1173008", "title": "Chiesa di San Biagio (Firenze)", "text": ""}
{"id": "1173009", "revid": "767487", "url": "https://it.wikipedia.org/wiki?curid=1173009", "title": "Amici x la morte", "text": "Amici x la morte (\"Cradle 2 the Grave\") \u00e8 un film del 2003 diretto da Andrzej Bartkowiak e interpretato da Jet Li e DMX.\nTrama.\nTony Fait \u00e8 un abile ladro di gioielli che organizza un colpo in grande stile per rubare dei diamanti neri. Al bottino sono interessati anche Su, agente segreto di Taiwan, e Ling, un mercante di armi che in passato era stato compagno d'armi di Su. La lotta per accaparrarsi i gioielli \u00e8 senza quartiere ma, quando Ling rapisce la figlia di Fait, Vanessa, Su si allea con il rivale Fait per salvarla. Su confida a Fait che i diamanti neri non sono altro che cristalli di plutonio sintetico, prodotto dal suo paese: un solo diamante pu\u00f2 essere in grado di distruggere l'intero pianeta. Ling vuole venderli al miglior offerente, per questo motivo organizza un'asta in un hangar. Fait e Su, scoperta la locazione dell'hangar, piombano sul posto, e riescono a trarre in salvo Vanessa.\nSu riesce a recuperare il plutonio, dopo aver ucciso Ling in uno sfrenato combattimento di arti marziali. Fait, meditando su tutto ci\u00f2 che \u00e8 successo, decide di farla finita coi furti e si promette di iniziare una vita onesta.\nProduzione.\nBudget.\nIl budget del film \u00e8 stato di circa 25 milioni di dollari.\nDistribuzione.\nLa pellicola \u00e8 stata distribuita negli Stati Uniti il 28 febbraio 2003, in Italia il 6 giugno 2003.\nAccoglienza.\nIncassi.\nIl film ha incassato 34.712.347 dollari negli USA e 21.777.211 dollari negli altri paesi, per un totale di 56.489.558 dollari."}
{"id": "1173014", "revid": "1745361", "url": "https://it.wikipedia.org/wiki?curid=1173014", "title": "Lugh (Somalia)", "text": "Lugh, o Lugh Ganane (in somalo \"Luuq\" o \"Luuq Ganaane\") \u00e8 una citt\u00e0 della Somalia, nella regione di Ghedo, non lontana dal triplo confine tra Somalia, Etiopia e Kenya. Sorge su una sorta di isola in un'ansa del Fiume Giuba\nLugh \u00e8 una delle pi\u00f9 antiche citt\u00e0 somale, e vi si trova un importante mercato. Il nome della citt\u00e0 in somalo significa \"corsia\", e infatti la citt\u00e0 \u00e8 situata su una grande ansa del fiume Giuba, che la circonda da tre lati.\nVi si trova l'aeroporto di Lugh Ganane.\nStoria coloniale.\nIn epoca coloniale la cittadina era nota come Lugh Ferrandi, perch\u00e9 cos\u00ec ribattezzata in onore dell'esploratore novarese Ugo Ferrandi, ed era un importante centro di scambio commerciale tra l'Oltregiuba e l'Etiopia meridionale. Uno dei primi progetti di costruzione della ferrovia Mogadiscio-Villaggio Duca degli Abruzzi prevedeva che essa raggiungesse Lugh da Mogadiscio, per proseguire fino ad Addis Abeba, anche se il progetto fu dapprima modificato e infine abbandonato."}
{"id": "1173016", "revid": "729019", "url": "https://it.wikipedia.org/wiki?curid=1173016", "title": "Henri-Jacques-Guillaume Clarke", "text": "Meglio noto come duca di Feltre (o conte di Hunebourg) si conquist\u00f2 la fiducia del Buonaparte come suo capo topografo durante la campagna d'Italia. Poi lo serv\u00ec come ministro della guerra per ben sette anni. Ottenne, poi, lo stesso incarico da Luigi XVIII, che lo promosse, anche, Maresciallo di Francia.\nEsordi.\nNacque a Landrecies, piccolo comune agricolo del dipartimento del Nord-Pas de Calais, da una famiglia di origine irlandese. Gi\u00e0 allievo della \"\u00c9cole militaire de Paris\", nel 1782, diciassettenne, entr\u00f2 nell'esercito di Luigi XVI, col grado di sottotenente del reggimento di cavalleria \"Berwick \". Nel 1784 pass\u00f2 capitano.\nCarriera militare.\nLa rivoluzione francese.\nCon lo scoppio della grande rivoluzione, dopo aver ottenuto un impiego \"protetto\" all'ambasciata inglese a Parigi, rientr\u00f2 nell'esercito.\nNel 1792 venne promosso capo di uno squadrone di cavalleria, poi colonnello del 2\u00ba Reggimento di cavalleria leggera. Nel 1793 pass\u00f2 a generale di brigata. Con questo grado serv\u00ec come capo di Stato Maggiore dell\"'Armata del Reno\".\nMa venne presto sospeso dalle funzioni e, a cavallo della fine del Terrore, brevemente incarcerato.\nLa campagna d'Italia.\nDopo il rilascio trascorse alcuni mesi in Alsazia, sinch\u00e9, nel 1796, Carnot lo assegn\u00f2 alla Armata d'Italia del giovane e neopromosso generale Buonaparte. Ufficialmente con l'incarico di capo del servizio topografico, in realt\u00e0 per sorvegliare l'azione di Napoleone, nonch\u00e9 per garantire la liberazione del La Fayette, prigioniero degli austriaci. \nUna liberazione ottenuta nel quadro del Trattato di Campoformio, poi firmato il 17 ottobre 1797, nella quale dovette avere un qualche ruolo di rilievo.\nLa pace di Lun\u00e9ville.\nAl termine della campagna della seconda coalizione, fu comandante della guarnigione di Lun\u00e9ville, nel corso del congresso che port\u00f2 all'omonimo trattato. Ed \u00e8 accreditato di un qualche ruolo rilevante nelle trattative.\nCon la Pace di Lun\u00e9ville la Repubblica Cisalpina annesse il Ducato di Parma e il legittimo sovrano Ludovico di Borbone (parente stretto di Carlo IV di Spagna, alleato di Napoleone) venne ridotto a Re d'Etruria; gli venne affiancato proprio il Clarke, come incaricato d'affari del Primo Console (in pratica un proconsole).\nStretto collaboratore di Napoleone.\nBuonaparte doveva averne maturato una ottima opinione, tant'\u00e8 che, dopo il 18 brumaio, lo nomin\u00f2 generale di divisione, capo dell'ufficio generale topografico di Parigi, consigliere di Stato. Con l'instaurazione dell'Impero, divenne Segretario dell'ufficio dell'Imperatore per l'esercito e la marina.\nSi serv\u00ec delle sue competenze amministrative in due circostanze assai importanti: nel corso della campagna della terza coalizione, del 1805, Clarke venne nominato governatore di Vienna, occupata dalle truppe francesi nell'intervallo precedente la grande vittoria di Etlau. \nDovette rimanerne soddisfatto, tant'\u00e8 che, passato appena un anno, nel corso della campagna della quarta coalizione del 1806 lo scelse quale governatore di Erfurt, eppoi di Berlino.\nMinistro della guerra dell'Impero.\nNel 1807, venne per la prima volta nominato ministro della guerra. Ebbe un ruolo rilevante nel bloccare la tentata azione britannica nell'isola di Walcheren, nella Zelanda (allora parte del Regno d'Olanda di Luigi Bonaparte, ci\u00f2 che indusse l'Imperatore a nominarlo \"duca di Feltre\".\nClarke rimase ministro della sino alla caduta dell'Impero.\nLa Restaurazione.\nLa prima caduta di Napoleone.\nNel 1814, quando gli alleati giunsero presso Parigi, Clarke non fu capace di organizzare una efficace difesa, e fu tra quei generali e marescialli che chiesero a Napoleone di accettare la resa ed abdicare.\nCi\u00f2 che diede all'Imperatore occasione di giudicarlo un traditore e di commentare: \"Clarke \u00e8 un vile \u2026 me lo avevano detto \u2026 ma non avevo voluto crederlo\".\nIl passaggio al campo monarchico.\nSalito al trono Luigi XVIII, il ministero della guerra venne affidato al Dupont de l'\u00c9tang ma il Borbone lo ricompens\u00f2 facendolo Pari di Francia. \nQuando Napoleone sbarc\u00f2 dall'Elba nel marzo 1815, Clarke segu\u00ec Luigi XVIII nella fuga a Gand, in Belgio.\nMinistro della guerra di Luigi XVIII.\nDopo Waterloo e la seconda abdicazione dell'Imperatore, Clarke venne ricompensato con la restituzione del ministero della guerra nel governo Talleyrand. Probabilmente Luigi XVIII, uomo accorto, dovette considerare che nessuno conosceva l'esercito ereditato da Napoleone, meglio del suo ministro della guerra. Oltretutto tanto pronto a servire il nuovo regime.\nConserv\u00f2 l'incarico anche con il primo governo Richelieu, entrato in carica il 28 settembre 1815. Nel 1816 venne anche fatto Maresciallo di Francia. \nIn quegli anni difficili si distinse per una stretta fedelt\u00e0 al nuovo sovrano della restaurazione, che aveva come priorit\u00e0 di politica interna il bando della vita pubblica dei soggetti compromessi: (i) con la votazione di ghigliottinare Luigi XVI (i \"regicidi\"), (ii) con incarichi pubblici durante i cento giorni. E molti furono gli ufficiali che Clarke allontan\u00f2 dall'esercito.\nEsito.\nRest\u00f2 in carica sino al 2 settembre 1817, quando, senza che cadesse il governo Richelieu, venne sostituito dal Saint-Cyr, Maresciallo dell'Impero ma estraneo ai cento giorni. Questi, finalmente, diede mano alla riorganizzazione dell'esercito, con la fondamentale \"Legge Gouvion-Saint-Cyr\" del 12 marzo 1818, che riformava il reclutamento, riducendo sostanzialmente gli effettivi e dando priorit\u00e0 al reclutamento volontario: una condizione particolarmente necessaria in un paese con le finanze dissestate e ben lontano da tentare nuove avventure belliche.\nClarke venne compensato con il comando della 15\u00aa Divisione.\nMor\u00ec nel 1818, cinquantatreenne.\nIl giudizio della storia militare.\nL'assai importante ruolo che Clarke rivest\u00ec nella amministrazione militare del Primo Impero e della Restaurazione, non deve nascondere la sua scarsa esperienza sul campo di battaglia. \nGi\u00e0 Napoleone, probabilmente amareggiato dal clamoroso tradimento, lasci\u00f2 un giudizio severo, non riconoscendogli alcun talento di comando. Ma anche storici pi\u00f9 tardi, come il Mulli\u00e9 nella sua fondamentale \"Biografia delle celebrit\u00e0 militari dell'esercito e della marina, dal 1789 al 1850\", comment\u00f2 sarcastico che il Clarke non aveva ottenuto nessuna delle sue molte promozioni sul campo di battaglia.\nCi\u00f2 nonostante, il suo nome rimane inciso sull'Arco di Trionfo a Parigi, accanto a molti colleghi ben pi\u00f9 celebri."}
{"id": "1173018", "revid": "36426", "url": "https://it.wikipedia.org/wiki?curid=1173018", "title": "Palazzo Canacci-Giandonati", "text": ""}
{"id": "1173019", "revid": "36426", "url": "https://it.wikipedia.org/wiki?curid=1173019", "title": "Palazzo Canacci Giandonati", "text": ""}
{"id": "1173021", "revid": "599013", "url": "https://it.wikipedia.org/wiki?curid=1173021", "title": "Arturo Bresciani", "text": "Professionista tra il 1925 ed il 1936, corse per la Bianchi, l'Olympia e la Dei.\nCarriera.\nDa dilettante vinse il Campionato Europeo a coppie, insieme a Giovanni Pissarelli, e partecip\u00f2 ai Giochi della VIII Olimpiade di Parigi.\nDa professionista consegu\u00ec i risultati pi\u00f9 importanti al Giro d'Italia, classificandosi al terzo posto finale nel 1926 e vincendo la tappa di Pesaro nel 1927. Negli ultimi anni della carriera si dedic\u00f2 alla pista, in particolare al mezzofondo."}
{"id": "1173024", "revid": "76204", "url": "https://it.wikipedia.org/wiki?curid=1173024", "title": "Diocesi di Novo Redondo", "text": ""}
{"id": "1173026", "revid": "1498232", "url": "https://it.wikipedia.org/wiki?curid=1173026", "title": "Microsoft PixelSense", "text": "Microsoft PixelSense (precedentemente noto come Surface, sino al 18 giugno 2012, data della presentazione dell'omonima linea di tablet computer) \u00e8 un dispositivo progettato da Microsoft a partire dal 2001 come una combinazione di software e hardware che permette ad uno o pi\u00f9 utenti di manipolare contenuti digitali con l'uso di movimenti naturali, gesticolazione delle mani od oggetti fisici. La tecnologia multitocco di PixelSense non \u00e8 sensibile direttamente al tocco, ma utilizza una serie di videocamere per l'individuazione degli oggetti.\nNella sua versione attuale, PixelSense \u00e8 stato annunciato il 29 maggio 2007 e messo in commercio il 17 aprile 2008.\nI potenziali clienti, secondo Microsoft, sono ristoranti, hotel e, in generale, luoghi di intrattenimento pubblico. Nelle prime versioni commercializzate il sistema operativo utilizzato era Windows Vista; con l'uscita di Windows 7 la piattaforma \u00e8 stata aggiornata al pi\u00f9 recente sistema operativo.\nMicrosoft PixelSense \u00e8 presente anche in Italia dal maggio 2009, in particolar modo diffuso negli studi dei telegiornali (ad esempio Rai News 24 e TG3), che utilizzano questo strumento ormai da diversi anni per mostrare al pubblico la rassegna stampa.\nCaratteristiche hardware.\nVersione attualmente in commercio Samsung SUR40:"}
{"id": "1173029", "revid": "226458", "url": "https://it.wikipedia.org/wiki?curid=1173029", "title": "Global Descriptor Table", "text": "La tabella dei descrittori globale o Global Descriptor Table (GDT) \u00e8 una struttura dati usata dai processori della famiglia x86 di Intel, a partire dall'80286, per definire varie aree di memoria nell'esecuzione di un programma, come per esempio l'indirizzo base, la dimensione e i privilegi di accesso come l'eseguibilit\u00e0 e la scrittura.\nQueste aree di memoria sono chiamate segmenti nella terminologia Intel.\nLa GDT contiene altro oltre ai descrittori di segmento. Ogni 8 byte nella GDT rappresentano un descrittore, ma questi possono essere descrittori Task State Segment (o TSS), descrittori LDT, o descrittori Call gate. Gli ultimi, i Call Gate, sono particolarmente importanti per trasferire il controllo tra i vari livelli di privilegi degli x86, anche se questo metodo non \u00e8 utilizzato dai moderni sistemi operativi.\nCome lavora il sistema operativo.\nPer caricare la GDT il sistema operativo deve eseguire l'istruzione LGDT addr, dove addr \u00e8 l'indirizzo della struttura che rappresenta il registro della GDT.\nQuesto registro, composto da 48 bit, ha questa struttura:\nLa tabella dei descrittori globali.\nLa dimensione massima della GDT \u00e8 di 8192 elementi, questo poich\u00e9 in una memoria segmentata si hanno in genere 214 (16384) segmenti, la met\u00e0 dei quali (8192) assegnati a informazioni di sistema, l'altra alle informazioni dei processi utente. La met\u00e0 dei descrittori \u00e8 dunque memorizzata nella GDT, l'altra met\u00e0 nella LDT.\nI processori Intel richiedono che il primo elemento della GDT, e quindi i primi 8 byte, sia settato a 0.\nOgni elemento della GDT ha questa struttura:\nBase.\nIl campo base (32 bit) \u00e8 formato dai campi BaseLow (16 bit), BaseMiddle (8 bit) e BaseHigh (8 bit).\nQuesto campo indica l'indirizzo fisico da cui comincia il segmento. Diversi segmenti possono \"sovrapporsi\"\nLimit.\nIl campo limit (20 bit) \u00e8 formato dal campo LimitLow (16 bit), e i 4 bit pi\u00f9 bassi del campo Granularity.\nQuesto campo indica la lunghezza del segmento, non l'indirizzo finale!\nI 20 bit del campo limit sono da interpretare come numero di unit\u00e0 da 8 byte o come numero di pagina indirizzabili all'interno del segmento. Se dunque si utilizzano pagina da 4 KB (12 bit) e il campo limit ha il valore 0xFFFFF la dimensione del segmento \u00e8 pari a 4 GB (dimensione massima di un segmento in una macchina a 32 bit).\nQuindi un segmento copre le aree di memoria comprese tra 'Base' e 'Base + Limit'\nAccess.\nIl campo access contiene diverse informazioni. Ogni bit specifica come viene utilizzato quel segmento:\nGranularity.\nIl campo granularity, cos\u00ec come il campo access fornisce diverse informazioni:"}
{"id": "1173032", "revid": "2151778", "url": "https://it.wikipedia.org/wiki?curid=1173032", "title": "SiRF", "text": "SiRF Technology, Inc. \u00e8 stata una azienda pionieristica dell'utilizzo commerciale del GPS per applicazioni consumer. La compagnia \u00e8 stata fondata nel 1995 con sede a San Jose (California) ed era elencata al NASDAQ sotto il simbolo SIRF. La compagnia \u00e8 stata acquisita nel 2009 da CSR plc, la quale \u00e8 stata successivamente acquisita dall'azienda americana Qualcomm nell'agosto 2015.\nSiRF ha prodotto molti chipset GPS e software per sistemi commerciali di navigazione. I chip sono basati su architettura ARM e integrano ricevitori radio a basso rumore per la decodifica dei segnali GPS. I chip SiRF supportano anche il sistema SBAS per aumentare l'accuratezza della posizione con sistemi differenziali.\nNel 2008 SiRF Technology annuncia di essere al lavoro di SiRFPrima, successore di SiRFstarIII.\nSiRFstarIII.\nL'architettura SiRFstarIII \u00e8 progettata per essere usata su applicazioni wireless e portatili, per reti asincrone 2G, 2,5G e 3G.\nLa famiglia SiRFstarIII \u00e8 composta da GRF3w RF IC, la sezione digitale GSP3f, e il software GSW3 che \u00e8 API compatibile con GSW2 e SiRFLoc.\nI chip sono stati adottati dai grandi produttori di GPS come: Garmin, TomTom, Navigon e Magellan."}
{"id": "1173033", "revid": "267975", "url": "https://it.wikipedia.org/wiki?curid=1173033", "title": "Diocesi di Viana", "text": "Esiste anche, in Portogallo, la:"}
{"id": "1173037", "revid": "4106", "url": "https://it.wikipedia.org/wiki?curid=1173037", "title": "Fiamme Gialle", "text": ""}
{"id": "1173040", "revid": "110157", "url": "https://it.wikipedia.org/wiki?curid=1173040", "title": "Diocesi di Viana (Angola)", "text": "La diocesi di Viana (in latino: \"Dioecesis Viananensis\") \u00e8 una sede della Chiesa cattolica in Angola suffraganea dell'arcidiocesi di Luanda. Nel 2017 contava 100.800 battezzati su 2.019.000 abitanti. \u00c8 retta dal vescovo Em\u00edlio Sumbelelo.\nTerritorio.\nLa diocesi \u00e8 situata nella parte nord-occidentale dell'Angola e occupa una zona a sud della capitale del paese, Luanda. La diocesi comprende i seguenti comuni: Palanca, Buon Ges\u00f9, Calumbo, Catete, Barra di Kuanza, Cabo Ledo, Mumbondo, Kilamba Kiaxi, Demba Chio, Muxima e Massangano. Confina a nord con l'arcidiocesi di Luanda e ad est e a sud con la diocesi di Sumbe.\nSede vescovile \u00e8 Viana, un quartiere in periferia di Luanda, dove si trova la cattedrale di San Francesco.\nIl territorio si estende su 18.462\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 6 giugno 2007 con la bolla \"Cunctae catholicae\" di papa Benedetto XVI, ricavandone il territorio dall'arcidiocesi di Luanda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.019.000 persone contava 100.800 battezzati, corrispondenti al 5,0% del totale."}
{"id": "1173041", "revid": "92723", "url": "https://it.wikipedia.org/wiki?curid=1173041", "title": "Diocesi di Caxito", "text": "La diocesi di Caxito (in latino: \"Dioecesis Caxitonensis\") \u00e8 una sede della Chiesa cattolica in Angola suffraganea dell'arcidiocesi di Luanda. Nel 2019 contava 457.000 battezzati su 1.355.600 abitanti. \u00c8 retta dal vescovo Maur\u00edcio Agostinho Camuto, C.S.Sp.\nTerritorio.\nLa diocesi \u00e8 situata nella provincia del Bengo, che si trova nella parte nord-occidentale dell'Angola. Comprende i seguenti comuni: Caxito, Ambriz, Bula Atumba, Dande, Dembos, Nambuangongo, Pango-Aluqu\u00e9m, Cacuaco e Kikolo. Confina a nord con le diocesi di Mbanza Congo e Uije, ad est con la diocesi di Ndalatando e ad ovest con l'arcidiocesi di Luanda.\nSede vescovile \u00e8 la citt\u00e0 di Caxito, il capoluogo provinciale, dove si trova la cattedrale di Sant'Anna.\nIl territorio si estende su 25.133\u00a0km\u00b2 ed \u00e8 suddiviso in 17 parrocchie.\nStoria.\nLa diocesi \u00e8 stata eretta il 6 giugno 2007 con la bolla \"Caritas Christi\" di papa Benedetto XVI, ricavandone il territorio dall'arcidiocesi di Luanda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.355.600 persone contava 457.000 battezzati, corrispondenti al 33,7% del totale."}
{"id": "1173042", "revid": "124451754", "url": "https://it.wikipedia.org/wiki?curid=1173042", "title": "Consiglia Licciardi", "text": "Biografia.\nSi \u00e8 diplomata in \"canto lirico\" al Conservatorio Domenico Cimarosa di Avellino e successivamente ha conseguito una Laurea specialistica in \"musica da camera\" al conservatorio di San Pietro a Majella di Napoli.\nInizia a cantare giovanissima e dal 1976 si dedica allo studio della canzone napoletana ed esibendosi in concerto sempre accompagnata dal fratello Peppe. Questi le cura gli arrangiamenti e scrive per lei canzoni inedite, tutte nei suoi due album \"Alma latina\" e \"Ariammore\".\nL'anno successivo vince il primo premio della \"Rassegna regionale per giovani cantanti e gruppi folk\", svoltasi al teatro Cilea di Napoli, che segna l'inizio della sua carriera professionale e la vede impegnata in numerosi recital nei teatri di piccoli e grandi centri dell'Italia meridionale.\nIl debutto in televisione si ha alcuni anni dopo, nel 1988, con \"Il piacere dell'estate\" programma televisivo quotidiano della RAI, che, tra gli altri, ospita Roberto Murolo, con il quale poi collabora alla realizzazione di concerti e incisioni discografiche; nello stesso anno ottiene un contratto con la Sugar, casa discografica di propriet\u00e0 di Caterina Caselli (distribuita dalla CGD) e inizia a lavorare sul suo primo album, pubblicato l'anno seguente.\nNel 1989 partecipa ad altre trasmissioni televisive come \"Argento e oro\" di Luciano Rispoli, \"Funicul\u00ec Funicul\u00e0\" e consegue il Premio Marrazzo, in qualit\u00e0 di artista rivelazione capace di riportare la canzone partenopea agli antichi splendori. Per presentare il disco partecipa a molte trasmissioni televisive, tra cui \"International DOC club\", di Renzo Arbore (condotto da Geg\u00e8 Telesforo e Monica Nannini), a \"Serata d'onore\" di Pippo Baudo e si esibisce in numerosi concerti nei pi\u00f9 importanti teatri italiani, oltre che in un concerto nell'aula magna dell'universit\u00e0 La Sapienza di Roma.\nNel 1990 viene pubblicato il suo secondo album, presentato in molte trasmissioni televisive come \"Domenica in\" (per tre domeniche consecutive), \"Piacere RAI 1\", \"Premio Ischia\", \"Na voce 'na chitarra\" (programma organizzato da Renzo Arbore in occasione della commemorazione dei cinquant'anni di carriera artistica di Roberto Murolo e della presentazione del disco omonimo in cui la Licciardi ha l'occasione di cantare insieme al maestro in tre brani inediti pi\u00f9 una rielaborazione di un classico di Raffaele Viviani mai precedentemente inciso da Murolo), ancora una volta il Premio Marrazzo, \"Unomattina\" oltre ai vari servizi speciali a lei dedicati dai telegiornali nazionali. Viene chiamata a ripetere il concerto all'universit\u00e0 \"La Sapienza\", e partecipa alle pi\u00f9 prestigiose rassegne musicali estive.\nNel 1991 si esibisce nell'anfiteatro romano di Minturno in occasione della 29\u00aa stagione teatrale e partecipa ad altre rinomate rassegne musicali italiane. Canta nella sede dell'ambasciata americana di Roma in occasione di un ricevimento in onore di Frank Sinatra, con cui duetta deliziando una platea di ospiti illustri. In ottobre presenta nel cortile del Maschio Angioino un concerto di canzoni di autori contemporanei. Alla fine dell'anno si esibisce a Colonia nell'auditorium della radio nazionale tedesca con un concerto trasmesso in diretta. Incide con la Sugar \"Reginella\" ancora un doppio album distribuito dalla Polygram. \nNel 1992 partecipa al \"Premio Napoli\" presso l'auditorium della RAI di Napoli dove registra anche il programma \"Le stagioni di Salvatore Di Giacomo\" con la regia di Ugo Gregoretti. I suoi concerti a Napoli registrano in ogni occasione il tutto esaurito come al teatro Bellini di Napoli, ed \u00e8 ospite per la seconda volta del festival di \"Giffoni Valle Piana\".\nNel 1993 realizza concerti di Beneficenza e solidariet\u00e0 sociale e registra 10 puntate radiofoniche per Radio Uno sulla vita di Gilda Mignonette, a cui poi tributa un concerto omaggio nella stagione del teatro Bellini. Inaugura il cartellone estivo del \"Belvedere\" di San Leucio e presenta concerti a Palermo, \"La notte di san Lorenzo\" di Montepellegrino, e al Tendastrisce di Roma. Conclude la sua lunga tourn\u00e9e estiva in Francia, a Nantes, dove si esibisce per tre giorni nella sala dei concerti del palazzo della prefettura.\nNel 1994 incide per la FLYING un album intitolato \"Alma latina\" nel quale prendono parte artisti di fama internazionale come Andr\u00e8 Reyes dei Gipsy Kings, Mario Reyes dei Los Reyes, Patrizio Trampetti della N.C.C.P., Joe Amoruso, Daniele Sepe. Il suo concerto conclude il \"Festival della musica del mondo\" a Villa Ada, Roma, dove si esibiscono anche Noa e Gal Costa. A fine anno presenta un concerto al teatro Sannazzaro di Napoli con la partecipazione dei Gipsy Kings.\nNel 1995 \u00e8 ospite della trasmissione \"Roxy Bar\" su Videomusic, e partecipa ad altre trasmissioni tra cui \"Domenica in\", \"Unomattina\", \"Pomeriggio sul due\", \"Ho bisogno di te\", \"Quelli che il calcio\", \"Tappeto volante\", \"Di che segno siamo\" registrata presso il teatro Vespasiano di Rieti e dagli studi Rai di Saxa Rubra esegue per oltre due mesi la sigla di chiusura della trasmissione quotidiana di Rai 3 \"Telesogni\". Si esibisce nelle pi\u00f9 importanti rassegne di musica come: \"Musica e suoni dal mondo di Carrara\", \"Festival del Mediterraneo\" dell'ente lirico di Cagliari, \"Made in Bo\" di Bologna, \"Festival di Recanati\", \"Idroscalo di Milano\" e \"Festa della donna\" in Piazza di Siena a Roma.\nNel 1996 prosegue la partecipazione a \"Telesogni\", dopo una tourn\u00e9e estiva che si conclude nel teatro comunale di Abano, parte per Parigi, dove presenta due concerti presso l'auditorium dell'Istituto del mondo arabo il cui successo viene sottolineato da un servizio del \"TG3\" nazionale. Il giorno di Ferragosto presenta a Napoli un concerto patrocinato dal comune che richiama oltre 15.000 persone. A novembre partecipa a Malta ad un programma internazionale promosso e diffuso dai principali organismi televisivi dell'area euro-mediterranea.\nNel 1997 a febbraio, si esibisce nella Discoteca di stato a Roma, con un concerto registrato ed archiviato nella sua fonoteca. Incide un nuovo disco intitolato \"Ariammore\" e realizza concerti in diverse citt\u00e0 italiane e straniere. A ottobre presenta presso il \"XXII festival della Musica dei popoli\" di Firenze l'incontro tra fado e canzone napoletana intitolato \"La voce di Napoli - A voz de Lisboa\" con Nuno da C\u00e2mara Pereira.\nNel 1998 Consiglia ritorna in studio e registra tre brani classici napoletani per L'arca, la casa editrice del giornale \"Unit\u00e0\", brani che entrano in una raccolta dal titolo \"Il canto di Napoli\" distribuita nelle edicole e successivamente due canzoni inedite di Tot\u00f2 oltre alla classica \"Malafemmena\", inserite in un'antologia edita per celebrare il centenario della nascita, intitolata \"Tot\u00f2 e le malafemmine\". Nel corso dell'anno partecipa a importanti rassegne tra cui le Orestiadi di Gibellina e un concerto realizzato presso il museo nazionale di Napoli.\nNel 1999 a gennaio Consiglia si esibisce al Teatro di Corte Palazzo Reale Napoli, ad aprile inizia le riprese del film \"Appassionate\", poi dopo una lunga tourn\u00e9e che tocca varie citt\u00e0 italiane ritorna in Tunisia nel mese di novembre questa volta al Teatro dell'opera di Tunisi per portare in scena \"La voce di Napoli - A voz de Lisboa\".\nNel 2000 viene presentato a Venezia il film dal titolo \"Appassionate\" con Iaia Forte dove Consiglia canta una versione inedita (fisarmonica e voce) di \"Core 'ngrato\" come sigla. Partecipa poi ad una compilation per l'anno giubilare dal titolo \"Gli artisti napoletani cantano il Giubileo\" prodotto e distribuito dalla RMP Saronno, inoltre ancora per il Giubileo registra un intero album con l'orchestra Alfaterna e il coro polifonico, un CD di canti sacri e profani. Nel 2001 a febbraio si esibisce in concerto a Mendoza nell'auditorium Angel Bustelo, a marzo nel teatro dei rinnovati di Siena per l'accademia Chigiana e in autunno \u00e8 di nuovo in sud America per un tour organizzato dal Comitato Italiano Musica (CIDIM) nell'ambito delle manifestazioni di Latina 2001, le tappe: Montevideo (Uruguay) \"Teatro stella d'Italia\"; San Jos\u00e9 de Mayo (Uruguay) \"Teatro Macci\u00f2\"; Buenos Aires (Argentina) \"Teatro Coliseo\"; Curitiba (Brasile) \"Canal da musica\"; Porto Alegre (Brasile) \"Teatro S\u00e0o Pedro\".\nNel 2002 ancora tour e spettacoli a Tirana (accademia dell'arte) e Scutari (teatro Migieni) poi ancora il teatro Mercadante di Napoli, in occasione dei suoi 25 anni di carriera, e di nuovo Istanbul (auditorium del palazzo dei congressi) infine lo spettacolo di fine anno in un'affollatissima Piazza del Plebiscito di Napoli (circa centomila persone).\nNel 2003 comincia a lavorare al nuovo CD di classici napoletani dal titolo Torna maggio riprendendo la collana che aveva lasciato in sospeso con la Sugar di Caterina Caselli. Nel 2006 dopo uno spettacolo nel palazzo reale di Napoli (teatro di Corte) riparte in tour questa volta per La Valletta (auditorium del castello dei Cavalieri) e poi in Qatar a Doha (Teatro Nazionale).\nNel 2007 altri tour esteri con spettacolo a Siviglia (fondazione \"Tres culturas\"), poi a dicembre uno spettacolo al palazzo reale di Portici e infine la notte di capodanno a Napoli.\nNel 2008 \u00e8 presente per uno spettacolo nella decima edizione del \"Leuciana Festival\" (al teatro dei Serici) e subito dopo uno spettacolo a Madrid nell'Auditorio Nacional de Musica de Madrid.\nNel dicembre del 2010 il contratto con la Phonotype Record, storica etichetta napoletana fa s\u00ec che venga prodotto un nuovo CD dal titolo \"I canti di Natale\" CD che viene distribuito in allegato al quotidiano \"Il Mattino\" di Napoli.\nNel 2012 dopo l'uscita di \"Emigrante\", sempre per la Phonotype Record, nel mese di maggio un concerto nel nuovo auditorium di Isernia, e un concerto al teatro di San Carlo di Napoli, poi ancora a Rai 1 per \"Sottovoce\" di Gigi Marzullo.\nNel 2013 esce Melos Antique, Consiglia, sempre con la supervisione del fratello Peppe, tenta, con successo, la coniugazione della classica napoletana con la musica celtica, con l'utilizzo dell'Arpa, che va a sposarsi con le chitarre e gli altri strumenti acustici consueti. Un lavoro di elevato spessore, che pone la Licciardi tra le pi\u00f9 grandi interpreti di tutti i tempi della musica napoletana.\nCollaborazioni artistiche.\nJoe Amoruso, Renzo Arbore, Enzo Avitabile, Maurizio Capone, Enzo Gragnaniello, Gipsy Kings, Roberto Murolo, Daniele Sepe, Frank Sinatra, Patrizio Trampetti, Nuno da C\u00e2mara Pereira."}
{"id": "1173043", "revid": "76204", "url": "https://it.wikipedia.org/wiki?curid=1173043", "title": "Diocesi di Viana, Angola", "text": ""}
{"id": "1173044", "revid": "76204", "url": "https://it.wikipedia.org/wiki?curid=1173044", "title": "Diocesi di Viana, Brasile", "text": ""}
{"id": "1173045", "revid": "287204", "url": "https://it.wikipedia.org/wiki?curid=1173045", "title": "Eberswalde", "text": "Eberswalde \u00e8 una citt\u00e0 di abitanti del Brandeburgo, in Germania. Rappresenta il capoluogo nonch\u00e9 il centro maggiore del circondario del Barnim. Possiede lo \"status\" di grande citt\u00e0 appartenente a un circondario (\"Gro\u00dfe kreisangeh\u00f6rige Stadt\").\nGeografia fisica.\nEberswalde si trova a circa 55 km a nord di Berlino. Nella citt\u00e0 scorrono i canali fluviali Oder-Havel-Kanal e Finow-Kanal. A nord dell'abitato si trova la riserva biologica Schorfheide Chorin.\nStoria.\nDal 1944 fu sede del \"sottocampo\" di concentramento chiamato \"Eberswalde Ardeltlager\", dipendente dal lager di Ravensbr\u00fcck. Come il campo principale, era prevalentemente femminile. Consisteva di otto edifici di internamento, due edifici per servizi igienici e un centro medico. Altri due edifici servivano per le guardie e la direzione del campo. Il campo fu completato nel marzo del 1944 e messo \"in funzione\" subito.\nIl 20 settembre 1993 vennero annessi alla citt\u00e0 di Eberswalde-Finow i comuni di Sommerfelde e Tornow.\nSociet\u00e0.\nEvoluzione demografica.\nCon i suoi abitanti, Eberswalde \u00e8 la 5\u00aa citt\u00e0 del Brandeburgo, la pi\u00f9 grande fra quelle non extracircondariali.\nFonti dei dati sono nel dettaglio nelle Wikimedia Commons..\nGeografia antropica.\nEberswalde \u00e8 divisa nelle zone (\"Ortsteil\") di Eberswalde 1, Eberswalde 2, Brandenburgisches Viertel, Finow, Sommerfelde, Spechthausen e Tornow. Di queste, Sommerfelde, Spechthausen e Tornow possiedono una forma di autonomia locale, con un consiglio locale e un sindaco di frazione.\nAmministrazione.\nGemellaggi.\nEberswalde \u00e8 gemellata con:"}
{"id": "1173047", "revid": "599013", "url": "https://it.wikipedia.org/wiki?curid=1173047", "title": "Antonietta Di Martino", "text": "In carriera \u00e8 stata medaglia d'argento ai Mondiali di Osaka 2007 con il nuovo primato italiano di 2,03 m ed agli Europei indoor di Birmingham 2007 con la misura di 1,96 m. Medaglia di bronzo ai Mondiali di Taegu 2011 con 2,00 m e nello stesso anno \u00e8 diventata campionessa europea indoor a Parigi. Nel 2012 ha guadagnato la medaglia d'argento ai Mondiali indoor di Istanbul superando l'asticella posta a 1,95 m. Vanta anche 10 titoli italiani assoluti (6 outdoor e 4 indoor).\nBiografia.\n1990-2000: i primi passi nell'atletica leggera con i primi titoli italiani.\nIl padre Alfredo le ha trasmesso il suo amore per l'atletica sin da quando guardava le gare in televisione dell'ex velocista italiana Marisa Masullo, i cui genitori sono originari proprio di Cava de' Tirreni. La storia di Antonietta Di Martino con l'atletica comincia nel 1990 all'et\u00e0 di 12 anni (categoria Ragazze con i Giochi della Giovent\u00f9, denotando subito un grande talento. Francesco Raimondi \u00e8 stato il suo primo tecnico quando ha iniziato all'Atletica Salerno (vicecampionessa italiana allieve di salto in alto nel 1994).\nA differenza di quello che si pu\u00f2 pensare, il salto in alto non \u00e8 stata la sua prima specialit\u00e0. Per gran parte dell'et\u00e0 giovanile infatti ha praticato il lancio del giavellotto e le prove multiple. Proprio nell'eptathlon ha esordito con la Nazionale assoluta nella Coppa Europa di prove multiple ad Oulu in Finlandia nel 2000. Nello stesso anno vince due titoli italiani: eptathlon promesse e assoluti di Milano; medaglia d'argento ai campionati nazionali universitari, bronzo agli italiani promesse.Durante la stagione indoor vince la medaglia di bronzo ai campionati italiani promesse e giunge al 13\u00ba posto negli assoluti al coperto.\n2001-2006: i primi successi, la crisi e la rinascita.\nLa scoperta delle sue doti di saltatrice in alto \u00e8 avvenuta nel luglio del 2001, in occasione dei Campionati italiani assoluti di Catania, dove ha portato d'un colpo il personale da 1,93 ad 1,98 m, eguagliando quello di Antonella Bevilacqua. Un mese dopo \u00e8 stata capace di centrare la finale dei Mondiali ad Edmonton in Canada chiudendo poi al dodicesimo posto.\nGli anni dal 2003 (campionessa nazionale universitaria a Salerno) al 2005 sono stati di grande sofferenza a causa di una periostite e di un'operazione ad una caviglia, entrambi problemi che l'hanno costretta a saltare, quasi interamente, le stagioni agonistiche 2002 e 2004 (settimo posto in Francia ad Annecy durante la Coppa Europa del 2002). Ha dovuto rinunciare ai Mondiali indoor di Birmingham 2003 per problemi alla caviglia di stacco.\nNel 2006 l'atleta cavese \u00e8 ritornata ad alti livelli vincendo i Campionati italiani assoluti al coperto ad Ancona e, soprattutto, cogliendo, in marzo, un quinto posto ai Mondiali indoor in Russia a Mosca, con un salto di 1,96 m. Dopo un discreto terzo posto al Norwich Union British Grand Prix di Gateshead (1,94 m), \u00e8 riuscita a centrare la vittoria agli assoluti di Torino e la decima piazza agli Europei di G\u00f6teborg in Svezia con un salto a 1,92 m.\n2007: l'anno dei record.\nNel 2007 ha confermato i progressi dell'anno precedente, disputando una grande stagione.\nLa sua stagione agonistica inizia al Meeting internazionale di Bansk\u00e1 Bystrica, dove, il 13 febbraio, mette a segno il primato italiano indoor con la misura di 2,00 m; nessuna atleta italiana, a parte Sara Simeoni era riuscita a toccare questo limite.\nDopo appena quattro giorni, un salto ad 1,95 m le permette di aggiudicarsi il suo terzo titolo italiano assoluto al coperto ad Ancona.\nIl 3 marzo la misura di 1,96 m le regala l'argento agli Europei indoor di Birmingham in Gran Bretagna.\nIn giugno riesce a migliorare per due volte in sedici giorni il primato italiano di specialit\u00e0, quei 2,01 m conseguiti da Sara Simeoni nell'ormai lontano 1978.\nL'8 giugno, salta la misura di 2,02 metri al Memorial Primo Nebiolo di Torino e, il 24 giugno, si migliora ulteriormente con i 2,03 m saltati all'Arena Civica, in occasione della due giorni di gare della First League di Coppa Europa, che vede l'Italia ritornare nella massima serie, denominata Super League.\nDopo non aver raccolto molti successi ai vari meeting estivi della Golden League, esplode nuovamente in settembre. Ad \u014csaka (Giappone), infatti, durante la finale dei Mondiali, \u00e8 capace di eguagliare il suo primato di 2,03 m, vincendo la medaglia d'argento dietro la croata Blanka Vla\u0161i\u0107 ed a pari merito con la russa Anna \u010ci\u010derova.\nLo stesso podio si ripete, venti giorni dopo in Germania a Stoccarda in occasione dello IAAF World Athletics Final.\n2008: l'esordio olimpico.\nLa stagione agonistica 2008 inizia il 16 febbraio, a Mosca, con la Coppa Europa indoor: quarto posto con 1,92 m.\nL'8 marzo fallisce l'accesso alla finale dei Mondiali indoor di Valencia in Spagna con 1,93 m.\nIl 2 luglio, alla Notturna di Milano, supera l'asticella a 1,97 m, stabilendo la sua migliore prestazione stagionale.\nPartecipa a vari meetings della IAAF Golden League come a Berlino dove conclude nona saltando a 1,93 m o a Roma, raggiunge infine il quarto posto con 1,95 m.\nA Parigi, al Meeting Gaz de France finisce quinta con 1,94 m.\nNon prende invece parte alla tappa di Oslo, dando la precedenza al Meeting Primo Nebiolo di Torino, in cui, complice la pioggia, salta 1,90 m.\nIl 20 luglio si laurea campionessa italiana per la quinta volta agli assoluti di Cagliari con la misura di 1,93 m.\nLe Olimpiadi di Pechino confermano quanto visto nel 2008, sbaglia la quota di 1,96 m e deve accontentarsi del decimo posto con 1,93 m.\n2009: l'oro ai Giochi del Mediterraneo.\nIl 21 giugno del 2009 a Leiria in Portogallo si classifica al terzo posto nella prima edizione dell'Europeo per nazioni (succeduto alla Coppa Europa) saltando la misura di 2,00 m al primo tentativo.\nIl 3 luglio conquista la medaglia d'oro ai Giochi del Mediterraneo ed al Golden Gala di Roma batte per la prima volta la rivale croata Blanka Vla\u0161i\u0107, aggiudicandosi la gara.\nSi classifica invece terza con 1,97 m il 17 luglio al Meeting Areva di Parigi.\nAi Mondiali, tedeschi di Berlino il 20 agosto, raggiunge la quarta posizione.\nAssieme ad Elisa Cusma, Alessandro Talotti e Clarissa Claretti si qualifica per le finali della IAAF World Athletics Final del 12 e 13 settembre in Grecia a Salonicco.\nIn questa manifestazione conclude la gara al terzo posto ed al 4\u00ba posto nella classifica finale di specialit\u00e0 della IAAF World Athletics Tour con 74 punti alle spalle della vincitrice Blanka Vla\u0161i\u0107, della russa Anna \u010ci\u010derova e, per soli 5 punti, alle spalle anche della statunitense Chaunt\u00e9 Howard Lowe che per\u00f2 aveva partecipato a tre prove in pi\u00f9 rispetto a lei.\nNello stesso mese di settembre ha avuto la mononucleosi che ha condizionato la forma fisica con cui ha affrontato gli Europei di Barcellona 2010.\n2010: la delusione agli Europei di Barcellona.\nLa Di Martino nel 2010 esordisce con 1,95 m al Golden Gala che le vale la 4\u00aa posizione in una prova della Diamond League, poi il 21 giugno a Bergen conquista la sua prima vittoria agli Europei a squadre saltando a 2,00 m.\nIl 30 giugno, ai campionati italiani assoluti di Grosseto, si laurea campionessa italiana all'aperto per la sesta volta e con 2,01 m stabilisce il suo primato stagionale che \u00e8 stata pure la terza misura mondiale dell'anno. Antonietta Di Martino fallisce per\u00f2 l'appuntamento pi\u00f9 importante della stagione: gli Europei di Barcellona, dove, pur saltando 1,90 m, non ottiene la qualificazione per la finale.\n2011: la vittoria del titolo europeo indoor e il bronzo mondiale.\nLa stagione 2011 al coperto l'ha aperta con un 1,95 m, ottenuto a Dessau, al quale ha fatto seguito il nuovo primato italiano di 2,04 m, stabilito il 9 febbraio 2011 al Meeting internazionale di Bansk\u00e1 Bystrica in Slovacchia, buon viatico per gli imminenti Europei indoor in programma a Parigi dal 6 all'8 marzo in cui si qualifica per la finale con la misura di 1,94 m saltando alla prima prova, senza errori, le misure di 1,80, 1,85 e 1,89 m.\nIn finale vince la medaglia d'oro con la misura di 2,01 m.\nA maggio 2011 subisce la distorsione all'alluce del piede di stacco.\nL'esordio all'aperto, \u00e8 invece l'11 giugno con il secondo posto con la misura di 1,90 m, la stessa della spagnola Ruth Beitia, al G\u00f6teborg GP 2011.\nDopo un periodo passato a far guarire il suo problema all'alluce del piede di stacco, l'11 agosto si presenta in pista ai Campionati assoluti spagnoli a Malaga, ove per l'undicesima volta in carriera, torna a valicare l'asticella a 2,00 m, stabilendo anche la seconda miglior prestazione mondiale dell'anno.\nIl 3 settembre vince la medaglia di bronzo ai Mondiali di Taegu in Corea del Sud saltando 2,00 m.\n2012: una medaglia d'argento in tre ai Mondiali indoor e i due gravi infortuni.\nIl 10 marzo del 2012, ai Mondiali indoor turchi ad Istanbul, in tre, tra cui la Di Martino fanno percorso netto sino ad 1,95 m, ma l'unica a saltare 1,98 m \u00e8 la statunitense Chaunt\u00e9 Howard Lowe, che aveva invece commesso due errori sino a quel momento ed era quindi solo 4\u00aa. La favorita Anna \u010ci\u010derova sbaglia tre volte e con lei la Di Martino e la sorpresa svedese Ebba Jungmark. Dunque, argento ex aequo per tre atlete.\nQuella \u00e8 stata l'ultima gara ufficiale inserita nel suo profilo di ex atleta presente nel sito della Federazione Italiana di Atletica Leggera.\nAll'inizio della stagione all'aperto, ha subito due gravi infortuni, entrambi durante il mese di aprile: uno strappo muscolare (lesione di secondo grado alla muscolatura dei flessori della coscia sinistra) e poi il 25 luglio \u00e8 stata operata al ginocchio sinistro per la rottura della radice del menisco posteriore.\nIl 10 luglio del 2012 l'allenatore comunica ufficialmente alla stampa la rinuncia ai Giochi olimpici di Londra 2012, per il mancato recupero dagli infortuni subiti nei mesi precedenti.\n2013-2015: l'assenza forzata dalle pedane ed il ritiro.\nA causa dei due gravi infortuni subiti nel corso del mese di aprile del 2012, da allora e sino all'estate del 2015 ha dovuto saltare le stagioni sportive per la piena e completa riabilitazione.\nDopo oltre 3 anni di assenza (ultima gara agonistica, il 10 marzo del 2012 in Turchia ad Istanbul in occasione della medaglia d'argento nella finale dei Mondiali indoor) dalle competizioni agonistiche, il 3 giugno del 2015, durante la conferenza stampa di presentazione del Golden Gala \"Pietro Mennea\" di Roma, ha annunciato il proprio ritiro dalle gare.\n2019.\nAi mondiali di Doha 2019, a dieci anni di distanza dal 2009, ha ricevuto la medaglia di bronzo del salto in alto femminile del Mondiale 2009 per la squalifica retroattiva della russa Anna Chicherova, allora seconda."}
{"id": "1173048", "revid": "30300", "url": "https://it.wikipedia.org/wiki?curid=1173048", "title": "Rosso Canusium", "text": ""}
{"id": "1173049", "revid": "121943117", "url": "https://it.wikipedia.org/wiki?curid=1173049", "title": "Panoramio", "text": "Panoramio era un sito web di condivisione di fotografie abbinato ad un sistema di localizzazione geografica.\nLe foto caricate sul sito dagli utenti, dopo esser state posizionate sulla mappa di Google Maps, risultavano visibili sullo stesso Google Maps; ogni mese tra queste ne venivano selezionate alcune per Google Earth. Col tempo si era formata una folta comunit\u00e0 di appassionati che si scambiavano commenti ed opinioni.\nStoria.\nPanoramio nacque nell'estate del 2005 ad opera degli spagnoli Joaqu\u00edn Cuenca Abela e Eduardo Manch\u00f3n Aguilar.\n\u00c8 stato lanciato ufficialmente il 3 ottobre del 2005 e dal 19 marzo del 2007 ha raggiunto oltre 1 milione di foto caricate dagli utenti.\nIl 30 maggio 2007 Google annuncia il suo piano di acquisto del sito, che \u00e8 avvenuto nel luglio dello stesso anno.\nPanoramio ha portato numerosi incontri tra utenti di tutto il mondo. In Italia vengono chiamati GAP (Gruppo Amici Panoramio).\nIl sito \u00e8 stato ufficialmente chiuso il 4 novembre 2016 agli utenti registrati in seguito al trasferimento e alla centralizzazione delle sue funzionalit\u00e0 in Google Maps sebbene sia poi risultato raggiungibile fino al 29 gennaio 2018."}
{"id": "1173050", "revid": "297745", "url": "https://it.wikipedia.org/wiki?curid=1173050", "title": "Mezza luna (araldica)", "text": ""}
{"id": "1173051", "revid": "4106", "url": "https://it.wikipedia.org/wiki?curid=1173051", "title": "Antonietta di Martino", "text": ""}
{"id": "1173056", "revid": "36426", "url": "https://it.wikipedia.org/wiki?curid=1173056", "title": "Universit\u00e0 Degli Studi di Firenze", "text": ""}
{"id": "1173059", "revid": "26630", "url": "https://it.wikipedia.org/wiki?curid=1173059", "title": "Sex on the Beach", "text": "Il Sex on the beach \u00e8 un cocktail alcolico internazionale riconosciuto ufficialmente dalla International Bartenders Association a base di vodka. Fa parte della famiglia dei Cape Codder.\nStoria.\nLa storia del Sex on the Beach \u00e8, come quella di molti cocktail, piuttosto nebulosa da definire. Durante gli anni settanta l'uso della vodka ebbe una grande impennata fra i consumatori americani; inoltre, verso la fine del decennio, cominciarono ad essere importati i primi Peach Schnapps. Fu dunque fra gli anni settanta e gli anni ottanta che cominciarono ad essere creati i primi cocktail fruttati, basati principalmente sul Cape Codder e il Tequila Sunrise, ma non venne creato nessun cocktail contenente la parola \"sex\", poich\u00e9 ritenuto sconveniente nei locali statunitensi. Una delle ricette che ebbe pi\u00f9 successo fu la formula descritta dalla nota guida \"Mr. Boston's\", chiamata anche Peach on the Beach . Durante lo spring break del 1987, a Fort Lauderdale, la National Distribution, un'azienda di distribuzione di liquori, indisse un concorso per sponsorizzare il peach schnapp. Ted Pizio, allora barman al Confettis, mescol\u00f2 il liquore di pesca con vodka, succo d'arancia e di cranberry, ottenendo grande successo fra gli avventori. Quando Ted chiedeva la ragione per cui molti giovani venivano in Florida per lo spring break, le risposte erano \"beach\" (spiaggia) e \"sex\" (sesso): decise di chiamare il cocktail dunque Sex on the Beach.\nUn'altra versione dell'origine del nome vuole che il coktail si chiamasse in origine \"Fun on The Beach\": In Europa, era giunta gi\u00e0 all'inizio degli anni ottanta la versione \"Boston's\", ma in quel periodo il midori non era facilmente reperibile: con l'arrivo della versione semplificata, il cocktail si afferm\u00f2 velocemente anche nel vecchio continente, ma mutando il nome, il quale non doveva pi\u00f9 sottostare ai moralismi americani.\nComposizione.\nPreparazione.\nShakerare la vodka, il peach schnapps e il succo di arancia in uno shaker freddo, quindi versare il contenuto in un tumbler alto precedentemente riempito di ghiaccio. Versare senza mescolare il succo di cranberry in modo che il rosso del succo, che per densit\u00e0 tende a scendere, screzi il cocktail. Guarnire con una cannuccia, ed eventualmente con arancia, e servire.\nDescrizione.\nIl Sex on the beach \u00e8 un cocktail fruttato e fresco, richiesto soprattutto nelle serate estive. Sebbene il contenuto alcolico sia abbastanza consistente, il sapore dolce e i succhi di frutta ammorbidiscono il sapore, rendendolo un cocktail non pesante da bere.. Tecnicamente \u00e8 una variante \"Tiki\" della famiglia dei Cape Codder.\nVarianti.\nIl sex on the beach \u00e8 un cocktail che pu\u00f2 essere presentato in vari modi. Nei locali meno forniti o che necessitano di una preparazione rapida il peach schnapps viene spesso sostituito con vodka aromatizzata alla pesca, mentre il succo di cranberry con sciroppo di fragola, granatina o altro succo o sciroppo di frutti rossi. Varianti pi\u00f9 elaborate sono:"}
{"id": "1173060", "revid": "339392", "url": "https://it.wikipedia.org/wiki?curid=1173060", "title": "Ercole con il Centauro Nesso", "text": ""}
{"id": "1173062", "revid": "72396", "url": "https://it.wikipedia.org/wiki?curid=1173062", "title": "Telespazio TV", "text": "Telespazio TV (gi\u00e0 Telespazio Calabria) \u00e8 un'emittente televisiva italiana regionale. In passato ha fatto parte dei circuiti televisivi nazionali Rete 4, Italia 7, Junior TV e Tivuitalia.\nStoria.\nTelespazio Calabria fu fondata nel 1976 dall'imprenditore Tony Boemi, proveniente da RTC Telecalabria. \nFino al 1978 ripeteva i programmi di Telecapodistria.\nDa quell'anno acquis\u00ec una programmazione propria proponendo \"Superclassifica Show\" di Maurizio Seymandi, un telegiornale, film, telefilm, cartoni animati, documentari e sport. Il canale stesso realizz\u00f2 diversi film per il cinema e per la televisione. In quel periodo collabor\u00f2 con Telespazio Emanuele Giacoia, gi\u00e0 volto RAI per \"90\u00ba minuto\".\nNel 1982 fu avviato il programma \"Filo diretto\", una diretta in collegamento con gli spettatori a casa su temi di ogni genere. Seguirono \"TV Giornale\", \"L' osteria dello sport\", condotto da Antonio Latella, la rubrica \"Le opinioni che contano\" e il gioco a premi fra studenti delle scuole \"Scopri il mondo\", condotto da Gi\u00e0 Gi\u00e0 Rubino.\nNello stesso anno si affili\u00f2 all'appena nato circuito Rete 4, mantenendo parzialmente il palinsesto regionale. \nLa prima met\u00e0 degli anni Ottanta vide anche la nascita del secondo e del terzo canale del gruppo.\nNel giugno del 1987 il titolare della rete televisiva tenne una diretta di 48 ore in occasione delle elezioni politiche.\nNello stesso anno vennero inaugurati i nuovi studi di Telespazio Calabria, con la partecipazione di Adriano Galliani, a quel tempo amministratore delegato della Fininvest, ed entr\u00f2 a far parte del network nazionale Italia 7. In seguit\u00f2 ader\u00ec anche alle syndication nazionali Junior TV e Tivuitalia e a quella interregionale Amica 9.\nL'emittente fu anche visitata da Pippo Baudo in considerazione della possibilit\u00e0 di realizzare una trasmissione settimanale dal sud Italia.\nNella stagione 1993/1994 mand\u00f2 in onda il programma \"Zona franca\", condotto da Gianfranco Funari, una riedizione di \"Aboccaperta\" ma esclusivamente su una rete di tv locali. Negli anni Novanta furono creati anche \"Tieni il tempo\", \"Raggio di sole\", \"Articolo 21\", \"Liti di condominio\", \"Monitor\", \"La parola agli esperti\", \"Parliamo di\u2026\", \"Su di giri\", \"\u00c8 sempre domenica\" e \"Candid Camera Show\".\nNegli anni Duemila Telespazio TV produce oltre 6 ore al giorno di diretta televisiva, trasmessa anche su Internet in streaming in alta definizione, che includono 3 edizioni del \"TG Spazio\", i contenitori \"Block Notes\" e \"Filo diretto\", la rubrica \"Luned\u00ec sport\" e gli incontri regionali di calcio e pallavolo.\nProgrammi.\nAlcuni trasmissioni andate in onda nel corso degli anni:\nAscolti.\nLa rete copre circa il 95% del territorio calabrese e siciliano, e parte di quello di Campania e Basilicata.\n\u00c8 la seconda emittente in Calabria secondo i dati Auditel del 2018 con in media 80.000 contatti giornalieri."}
{"id": "1173063", "revid": "339392", "url": "https://it.wikipedia.org/wiki?curid=1173063", "title": "Ercole con il centauro Nesso", "text": ""}
{"id": "1173066", "revid": "76069", "url": "https://it.wikipedia.org/wiki?curid=1173066", "title": "Arcidiocesi di Port of Spain", "text": ""}
{"id": "1173067", "revid": "339392", "url": "https://it.wikipedia.org/wiki?curid=1173067", "title": "Ercole e il Centauro", "text": ""}
{"id": "1173070", "revid": "3831", "url": "https://it.wikipedia.org/wiki?curid=1173070", "title": "Corpo di polizia coloniale", "text": ""}
{"id": "1173077", "revid": "287204", "url": "https://it.wikipedia.org/wiki?curid=1173077", "title": "Amawal", "text": "Amawal \u00e8 il primo dizionario berbero di neologismi. Il nome \u00e8 esso stesso un neologismo ed \u00e8 stato formato a partire dal termine panberbero \"awal\" che significa \"parola\" (in qualche variet\u00e0 ha anche il senso di \"modo di parlare, lingua\"). Oggigiorno tale termine si \u00e8 diffuso ed \u00e8 il termine corrente per \"dizionario, lessico\".\nStoria.\nLa prima edizione dell\"Amawal\" venne pubblicata, ciclostilata, nel 1973. Il titolo completo era \"Amawal n tmazight tatrart\"(\"Dizionario di berbero moderno\"), e l'opera apparve senza nome di un autore. Si trattava in realt\u00e0 di un'opera collettiva, da parte di alcuni studenti dei corsi di berbero che Mouloud Mammeri tenne in maniera semi-clandestina all'Universit\u00e0 di Algeri tra il 1964 e il 1974. Tra i principali autori si ricordano Mustapha Benkhemou (ingegnere informatico), Amar Yahiaoui (ingegnere chimico) e Amar Zentar (laureato in inglese). Oltre alle due parti lessicali propriamente dette (berbero-francese e francese-berbero), l'opera comprendeva due introduzioni, scritte da Mouloud Mammeri, una in cabilo ed una in francese.\nSuccessivamente, l\"Amawal\" venne stampato in maniera pi\u00f9 professionale (in 10.000 copie) presso la cooperativa Imedyazen di Parigi nel 1980. \nOpera pionieristica nel suo campo, l\"Amawal\" presentava numerosi inconvenienti, a partire dai banali errori di stampa, fino al ricorso esagerato a termini nuovi (spesso attinti ai parlari tuareg e ignoti a molti berberi del nord), anche per esprimere concetti gi\u00e0 esistenti, ma con il \"difetto\", nell'ottica puristica degli autori, di provenire dal francese o dall'arabo. Ciononostante, il suo valore come opera di riferimento \u00e8 enorme, e comunque gran parte dei neologismi oggi correnti e \"accettati\" dai locutori provengono proprio dall\"Amawal\". Da notare che, bench\u00e9 opera di Cabili che avevano presente in primo luogo la loro variet\u00e0 di berbero (il cabilo), questo dizionario ha la pretesa di fornire modelli per tutti i parlari berberi, e di fatto molte delle sue proposte sono state adottate anche altrove, per esempio tra i Berberi del Marocco.\nIl contenuto.\nNonostante la traduzione come \"dizionario\", l\"Amawal\" \u00e8 pi\u00f9 propriamente un glossario, estremamente sintetico, privo di esempi e contesti e senza una bibliografia o un rimando alle fonti utilizzate od ai procedimenti seguiti per la creazione di neologismi. I lemmi sono oltre 4.400. Il semplice accostamento di una parola francese ad una berbera ha fatto s\u00ec che in diversi casi quest'ultima abbia assunto i diversi valori del termine francese, anche piuttosto diversi tra loro. Per esempio, \"amagrad\" \"articolo\", in origine concepito per indicare, in linguistica, l'articolo determinativo, ha ormai assunto anche quello di \"articolo di giornale (o rivista)\" e perfino quella di \"voce\" di enciclopedia (francese \"article\").\nProcedimenti impiegati.\nPrestiti tuareg.\nUna fonte cui l\"Amawal\" attise una massiccia quantit\u00e0 di termini \u00e8 il tuareg, meno esposto ai prestiti dall'esterno, e ad esso si fece ricorso anche per molti termini gi\u00e0 esistenti ma costituiti, in cabilo, da prestiti arabi. Alcuni esempi di termini tuareg: \"agemmay\" \"alfabeto\", \"asekkil\" \"lettera dell'alfabeto\", \"tayri\" \"amore\", \"ilelli\" \"libero\" (da cui una nuova formazione \"tilelli\" \"libert\u00e0\"), \"ama\u1e0dal\" \"terra\" (originariamente nel senso di \"suolo\", ma qui esteso al significato di \"mondo\"), ecc.\nPrestiti da altri parlari berberi.\nSe il tuareg fu la fonte principale cui attingere termini \"tradizionali\" soppiantati in Cabilia da un lessico arabo o francese, anche altri parlari berberi vennero all'occorrenza utilizzati. Per esempio, il termine \"amzil\" \"fabbro\", in sostituzione del prestito arabo \"a\u1e25eddad\", proviene dalle variet\u00e0 di berbero del Marocco centrale e meridionale (e in realt\u00e0 era ancora presente in alcune variet\u00e0 di cabilo non considerate dagli autori) \nAmpliamenti di senso, metafore.\n\"asaru\", nel lessico tradizionale \u00e8 \"una lunga cintura dell'abbigliamento femminile\", e nell\"Amawal\" sta per \"film\" (neologismo oggi completamente accolto); \"agdud\", \"gruppo indistinto, sciame\" \u00e8 impiegato per \"popolo\"."}
{"id": "1173082", "revid": "1501558", "url": "https://it.wikipedia.org/wiki?curid=1173082", "title": "CONCACAF Futsal Championship", "text": "Il CONCACAF Futsal Championship \u00e8 il principale torneo per squadre nazionali di calcio a 5 organizzato dall CONCACAF. Si svolge ogni quattro anni a partire dal 1996.\nIl trofeo \u00e8 organizzato dalla federazione calcistica del Nord e Centro America e designa sia il Campione continentale che le formazioni partecipanti ai campionati mondiali. Difatti il CONCACAF Futsal Tournament \u00e8 valido come torneo di qualificazione al FIFA Futsal World Championship, facendo accedere ai mondiali le due finaliste.\nLa giovane Coppa ha visto come protagoniste essenzialmente tre squadre nazionali: gli Stati Uniti che l'hanno vinta due volte, la Costa Rica, vincitrice una volta, e la nazionale cubana che \u00e8 giunta a tre finali perdendole tutte ma guadagnando in tutte e tre le occasioni la qualificazione al mondiale. Nella prima edizione del 1996 a Citt\u00e0 del Guatemala parteciparono sei formazioni, nell'appassionante girone A finirono a pari punti USA, Cuba e Costa Rica, designando l'eliminazione di quest'ultima ed il passaggio delle altre due ritrovatesi in finale con la vittoria della nazionale a stelle e strisce. Quattro anni pi\u00f9 tardi a San Jos\u00e9 in Costa Rica furono i padroni di casa che tra le mura amiche vinsero il trofeo eliminando in semifinale i detentori statunitensi. Nell'ultima edizione svoltasi nel 2004 a Heredia sempre in Costa Rica furono gli statunitensi partiti non molto bene nel girone a battere i padroni di casa e detentori in semifinale e ad avere la meglio sui cubani in finale.\nUn gradino sotto queste tre nazionali si trova il che ha partecipato a tutte e tre le manifestazioni, raccogliendo un bronzo nel 1996 e due quarti posti ma che non si \u00e8 mai qualificata per una fase finale del mondiale (i posti disponibili per il Nord e Centro America sono due, per le due finaliste)."}
{"id": "1173084", "revid": "31886", "url": "https://it.wikipedia.org/wiki?curid=1173084", "title": "ZX Microdrive", "text": "Lo ZX Microdrive \u00e8 un sistema di memorizzazione a nastro magnetico lanciato nel luglio 1983 per l'home computer ZX Spectrum. La tecnologia dei Microdrive venne successivamente usata nel Sinclair QL e nei personal computer One Per Desk di ICL. L'ingegnere principale artefice del Microdrive era Ben Cheese.\nStoria.\nOriginariamente venne proposto da Andrew Grillet durante un colloquio di lavoro con Sinclair Research Ltd, per quello che sarebbe diventato lo ZX81. Grillet proponeva \"una variante del sistema Stereo 8 Learjet, modificato in maniera da permettere a due immagini centrali da 64k per traccia di scambiarsi, svolgendosi e riavvolgendosi, usando il protocollo KUTS\". Lo ZX81 aveva solo 1k di RAM. Grillet ricevette un'offerta migliore da Xerox Corporation, e non lavor\u00f2 mai n\u00e9 allo ZX81, n\u00e9 allo Spectrum. Il Microdrive era molto pi\u00f9 piccolo al suo debutto.\nCom'era tipico dei prodotti Sinclair, il Microdrive era relativamente economico (49,95\u00a3 al lancio) e tecnologicamente innovativo, sebbene fosse piuttosto limitato per caratteristiche tecniche. Per connetterne uno allo ZX Spectrum era necessaria una ZX Interface 1, venduta separatamente a 49,95\u00a3 o a 79,95\u00a3 se acquistata insieme ad un Microdrive. Successivamente, nel marzo 1985, Sinclair propose, col nome commerciale di \"ZX Spectrum Expansion System\", un kit Microdrive pi\u00f9 Interface 1 a 99,95\u00a3. La confezione includeva quattro cartucce per Microdrive: l'elaboratore di testi \"Tasword Two\" pi\u00f9 il database \"Masterfile\", i giochi \"Games Designer\" e \"Ant Attack\" della Quicksilva, una cartuccia con software introduttivo e un'ultima cartuccia vuota. Era possibile connettere all'Interface 1 fino ad otto unit\u00e0 ZX Microdrive, collegando ogni unit\u00e0 alla successiva in \"daisy chain\" tramite un apposito connettore rigido. La prima unit\u00e0 invece veniva collegata all'Interface 1 tramite un connettore a piattina.\nSfortunatamente, il sistema divenne famoso per la sua inaffidabilit\u00e0. Anche le cartucce erano relativamente costose (inizialmente vendute per 4,95\u00a3 l'una, successivamente ridotte a 1,99\u00a3). Una tecnologia simile fu usata in altri dispositivi, come il Rotronics Wafadrive, e fu talvolta indicata come \"Stringy Floppy\".\nI Microdrive furono anche usati come supporti di memorizzazione nativi del Sinclair QL, il quale incorporava due drive interni. Questi erano molto simili allo ZX Microdrive, ma usavano un diverso formato logico che permetteva ad ogni cartuccia di contenere almeno 100\u00a0kB. Anche il QL era provvisto di un bus di espansione per Microdrive, al quale potevano essere collegati fino a sei QL Microdrive esterni, che per\u00f2 non furono mai prodotti, probabilmente per l'assenza di domanda.\nOltre alle versioni QL, i Microdrive vennero inclusi nei sistemi One Per Desk di ICL (venduti anche col marchio Merlin Tonto e Telecom Australia Computerphone. Questi drive furono reingegnerizzati da ICL per migliorarne l'affidabilit\u00e0, ed usavano un formato incompatibile con entrambi i microdrive ZX e QL.\nCaratteristiche tecniche.\nI Microdrive usano cartucce minuscole (44 \u00d7 34 \u00d7 8\u00a0mm, compresa la custodia protettiva), contenenti un anello di 5 m di nastro video, alto 1,9\u00a0mm, trascinato alla velocit\u00e0 di 76\u00a0cm/s, ovvero un giro completo in circa 8 secondi. La cartuccia contiene un minimo di 85\u00a0kB dopo la formattazione (la capacit\u00e0 esatta dipende dal numero di settori difettosi trovati e dalla velocit\u00e0 del motore del Microdrive durante la formattazione). La velocit\u00e0 di trasferimento dei dati \u00e8 di 15 kB/s (cio\u00e8 120 kbit/s). Era possibile 'espandere' la capacit\u00e0 di una cartuccia nuova formattandola pi\u00f9 volte, in modo da 'stirare' leggermente il nastro, allungandolo e permettendo cos\u00ec la scrittura di pi\u00f9 settori. Questa procedura era ampiamente documentata nelle riviste della comunit\u00e0 Sinclair degli anni ottanta.\nAl livello fisico i dati venivano memorizzati su ogni cassetta in modo seriale suddivisi in blocchi. Ogni cassetta poteva contenere al massimo 256 settori da 512 bytes, limite impossibile da raggiungere a causa della limitata lunghezza del nastro e della giunzione tra la sua fine e l'inizio.\nLe unit\u00e0 microdrive venivano pilotate dalla scheda di gestione \"Interface 1\". Questa si collegava alle unit\u00e0 tramite un flat composto da 14 poli terminato da connettori a pettine a doppia faccia, 7 poli per lato.\nOgni unit\u00e0 riportava tale connessione al suo fianco al fine di poter collegare in cascata ulteriori unit\u00e0 fino ad un massimo di 8 in totale.\nLa Interface 1 utilizzava le cassette come una \"FIFO\" ossia ne scriveva e rianalizzava il contenuto.\nI segnali di comunicazione tra l'interfaccia e le unit\u00e0 erano basati sulla reale natura del supporto magnetico a nastro di cui erano dotate e, per cui, non si poteva far altro che riferimento a segnali elettrici che erano destinati a pilotare delle testine magnetiche.\nTali testine erano delle normalissime testine stereo utilizzatissime in quegli anni anche dai comunissimi walkman. Tali testine permettevano di gestire due tracce sullo stesso nastro. Ogni traccia conteneva una porzione dei dati da leggere/memorizzare.\nI dati dei file che venivano registrati su tali supporti erano, generalmente, originati da quelli presenti nella memoria dell'elaboratore.\nOgni byte veniva trasmesso tramite un indirizzo logico del computer e, tramite uno shift register, venivano convertiti da 8 bit paralleli a 8 bit seriali. Sulle due tracce del nastro, quindi, venivano registrati i byte dei files in modo alternato: il primo byte sulla traccia 1 ed a distanza di 4 bit, sulla traccia 2, il secondo byte. Sulle tracce, quindi, potevano essere letti in modo contemporaneo i bit 4-7 del primo byte e 0-3 del secondo. Dopo il primo byte la situazione proseguiva potendo leggere dalla traccia 1 i bits 0-3 del terzo byte e i bit 4-7 del secondo, e cos\u00ec via. \nLa codifica fisica dei bit utilizzata \u00e8 la bifase, dove uno '0' inizia e finisce con una transizione del segnale mentre un '1' ha una transizione al suo inizio, al centro e alla fine, raddoppiando di fatto la frequenza dello '0'."}
{"id": "1173085", "revid": "1543377", "url": "https://it.wikipedia.org/wiki?curid=1173085", "title": "Ornithogalum", "text": "Ornithogalum \u00e8 un genere di piante della famiglia delle Asparagaceae, diffuso in Europa, Asia e Africa..\nDescrizione.\nLe varie specie sono dotate di un bulbo e raggiungono in genere altezze intorno ai 30\u201380\u00a0cm. I fiori, il pi\u00f9 delle volte bianchi, sono a forma di stella, con un perigonio a sei petali, raccolti a pannocchia. I frutti sono a capsula esagonale.\nAlcune specie producono l'alcaloide colchicina.\nTassonomia.\nLa classificazione tradizionale (Sistema Cronquist, 1981) includeva questo genere nelle Liliaceae.\nLa moderna classificazione filogenetica ha notevolmente ridimensionato i confini delle Liliacee, spostando molti dei suoi generi in altre famiglie; la classificazione APG II (2003) assegnava il genere \"Ornithogalum\" alle Hyacinthaceae (sottofamiglia Ornithogaloideae), raggruppamento che i successivi aggiornamenti del 2009 e del 2016 hanno incluso nelle Asparagacee (sottofamiglia Scilloideae).\nIl genere comprende oltre 200 specie."}
{"id": "1173086", "revid": "175150", "url": "https://it.wikipedia.org/wiki?curid=1173086", "title": "Zx microdrive", "text": ""}
{"id": "1173087", "revid": "666668", "url": "https://it.wikipedia.org/wiki?curid=1173087", "title": "Copa Am\u00e9rica (calcio a 5)", "text": "Il campionato sudamericano di calcio a 5 (es. \"Copa Am\u00e9rica\") \u00e8 il torneo continentale di calcio a 5 organizzato dalla CONMEBOL, la federazione che raggruppa le nazionali del Sud America.\nStoria.\nInizialmente con la denominazione di Campeonato Sul-Americano si svolse sotto l'egida dell'allora FIFUSA (oggi rimpiazzata dalla Asociaci\u00f3n Mundial de Futsal) con cadenza discontinua, ovvero dalla seconda edizione con cadenza biennale salvo un torneo anche nel 1976, la mancata organizzazione del 1981, e successivamente cadenza triennale a partire dall'edizione 1983.\nAlla fine degli anni ottanta, nel momento in cui la FIFA, attraverso le sue federazioni continentali, inizi\u00f2 a gestire questo sport, il trofeo riservato ai campioni del Sud America venne denominato Ta\u00e7a Am\u00e9rica de Futsal. \nQuesta denominazione nei tornei che assegnano posti per il campionato mondiale viene sostituita da South-American Futsal Championship, comunemente chiamata anche Copa Am\u00e9rica o Sudamericano de futsal come precisa anche sul suo sito la CONMEBOL.\nIl trofeo presenta una schiacciante supremazia del che nell'arco degli oltre quarant'anni della manifestazione si \u00e8 aggiudicato tredici volte consecutivamente la coppa, sono solo 10 per\u00f2 le edizioni riconosciute ufficialmente dalla FIFA. Le uniche eccezioni si sono registrate con l', in grado di imporsi 3 volte."}
{"id": "1173095", "revid": "86599", "url": "https://it.wikipedia.org/wiki?curid=1173095", "title": "Boevange-sur-Attert", "text": " \nBoevange-sur-Attert (in lussemburghese: \"B\u00e9iwen-Atert\"; in tedesco: \"B\u00f6wingen\") \u00e8 un comune soppresso del Lussemburgo orientale, attualmente frazione del comune di Helperknapp.\nNel 2018 l'allora comune si fuse con quello di Tuntange per dare vita alla nuova unit\u00e0 amministrativa.\nLe altre localit\u00e0 che fanno capo al comune sono Brouch, Buschdorf e Grevenknapp."}
{"id": "1173103", "revid": "1979289", "url": "https://it.wikipedia.org/wiki?curid=1173103", "title": "Pierre-Andr\u00e9 Taguieff", "text": "Il suo pensiero filosofico spazia dall'anarco-situazionismo alle teorie nazionalistiche di Chev\u00e9nement.\nQualificatosi repubblicano di sinistra e descritto come \u00absocio-liberal conservatore\u00bb, le sue prese di posizione e i suoi lavori (in particolare quelli, citati, sulla \u201cNuova Destra\u201d e la \u201cneo-giudeofob\u00eca\u201d) lo hanno posto al centro di controversie mediatiche.\n\u00c8 anche impegnato in prima persona nella lotta \u00abcontro ogni razzismo\u00bb, per combattere la quale egli sostiene sia necessaria una riflessione rigorosa e una definizione inequivocabile della posta in gioco.\nBiografia.\nFiglio di padre russo e di madre d'origine polacca, Taguieff, bench\u00e9 di famiglia non israelita, si interess\u00f2 fin da giovane alla cultura ebraica, in particolare a quella musicale (\u00abNonostante io non lo sia, tutti gli amici di famiglia sono ebrei dell'Est, segnati dall'esperienza nazista\u00bb).\nA met\u00e0 anni sessanta, ai tempi degli studi universitari in filosofia e linguistica, militava nell'estrema sinistra ed era vicino al situazionismo di Ren\u00e9 Vi\u00e9net. All'epoca, si dilettava anche in esibizioni come pianista di musica jazz; in quel periodo matur\u00f2 interesse per gli studi di Gilles Deleuze e per il pensiero di Friedrich Nietzsche; prosegu\u00ec gli studi in semiotica con Algirdas Julien Greimas.\nNegli anni settanta milit\u00f2 in diversi movimenti antirazzisti come il MRAP, Movimento contro il Razzismo e per l'Amicizia tra i Popoli, e la LICRA, Lega Internazionale Contro il Razzismo e l'Antisemitismo. \nAcquisita la docenza in un liceo e, pi\u00f9 tardi, in una Scuola Normale, a fine decennio inizi\u00f2 l'analisi della Nuova Destra e del percorso politico del suo ideologo, Alain de Benoist.\nUn anno pi\u00f9 tardi, le analisi di Taguieff furono la base su cui Jean-Christophe Cambad\u00e9lis lanci\u00f2 il suo \"Manifesto contro il nazional-populismo\" (termine coniato dal sociologo italo-argentino Gino Germani e ripreso dallo stesso Taguieff per definire la politica del Fronte Nazionale di Jean-Marie Le Pen). Contemporaneamente a ci\u00f2, a Taguieff fu affidata dal coordinamento di SOS Racisme la direzione del proprio Osservatorio sull'Antisemitismo e, nel 1991, fu designato analista ufficiale dei rapporti della Commissione Nazionale Consultiva dei Diritti Umani riguardanti xenofobia e razzismo.\nTra il 1994 e il 1995 fu docente alla Libera Universit\u00e0 di Bruxelles (nel dipartimento di filosofia del diritto) e, a seguire, alla Scuola di Alti Studi in Scienze Sociali e all'Istituto di studi politici di Parigi; nel 1999 fu tra i fondatori di un \"think tank\" repubblicano, \"Fondation du 2-Mars\", che presiedette dal 2001 al 2003; per un periodo fu anche consigliere politico del socialista Jean-Pierre Chev\u00e8nement.\nNel 2002 Taguieff fece parte della rosa di esperti della commissione, istituita dall'allora ministro francese per la cultura Jack Lang, incaricata di indagare su presunti casi di negazionismo verificatisi nell'Universit\u00e0 Jean-Moulin di Lione a opera di insegnanti e studenti; la presenza di Taguieff fu criticata sia dallo scrittore Didier Daeninckx sia dalla stessa associazione SOS Racisme - per la quale pur Taguieff aveva collaborato - che contestarono allo studioso di avere sottoscritto, prima di assumere l'incarico in commissione, una petizione in sostegno di R\u00e9gis Ladous, uno dei docenti accusati di negazionismo, bench\u00e9 la difesa dello stesso Taguieff non fosse tanto volta a smentire l'esistenza del fenomeno negazionista, quanto a escludere che Ladous potesse essere definito tale.\nNel 2004 Taguieff ricevette l'incarico di redigere un rapporto ufficiale sulla situazione dell'antisemitismo nella scuola pubblica francese. Nel 2005 sollev\u00f2 polemiche la sottoscrizione di alcuni intellettuali, tra cui lo stesso Taguieff, di un \u00abappello contro il razzismo anti-bianchi\u00bb; tale appello, che vide tra i firmatari anche il giornalista e filosofo ebreo francese Alain Finkielkraut e il fondatore di Medici Senza Frontiere, Bernard Kouchner, tendeva a stigmatizzare le aggressioni subite dai francesi di pelle bianca a opera di immigrati durante manifestazioni e tumulti avvenuti nei due anni precedenti, e a qualificarle come atti di razzismo, in maniera simmetrica a quello subito da immigrati e persone di colore a opera di quelle di pelle bianca.\nCritico nei confronti sia della destra che della sinistra e, a sua volta, da entrambi gli schieramenti politici criticato, Taguieff si definisce \u00abmigliorista\u00bb e ha spiegato la sua posizione politica in tali termini: \u00abDi sicuro la democrazia liberale non \u00e8 perfetta, per\u00f2 \u00e8 perfettibile, ed \u00e8 anche l'unico sistema politico da perseguire; va difesa perch\u00e9 \u00e8 l'unico sistema che permetta agli individui la propria libert\u00e0 d'azione e di pensiero\u00bb.\nRicerche.\nLa \u201cNuova Destra\u201d.\nFin dalla fine degli anni sessanta Taguieff ha analizzato l'impatto del pensiero di Friedrich Nietzsche sul secolo contemporaneo, e sulla sua strumentalizzazione in ottica pangermanista e nazista; le sue ricerche lo hanno portato all'esame socio-politico della cosiddetta Nuova Destra, oggetto di dibattito gi\u00e0 alla fine degli anni settanta, periodo in cui ne uscirono i lineamenti ideologici a opera di Alain de Benoist (con il suo \"Vu de droite\" del 1977, in italiano \"Visto da destra\"); de Benoist, secondo Taguieff, aveva eretto l'autore di \"Genealogia della morale\" in \u00abprofeta dell'ineguaglianza e dell'antigiudeocristianesimo\u00bb. Pi\u00f9 avanti negli anni ottanta, Taguieff condusse in parallelo studi sul nazional-populismo del Fronte Nazionale di Jean-Marie Le Pen e sui tentativi di tale pensiero di accreditarsi come \u201cdestra intellettuale\u201d.\nNel 1993 Taguieff fu accusato dal giornalista di \"Le Monde\" Roger-Pol Droit di aver \u00abbanalizzato l'estrema destra\u00bb e di \u00abnon aver vigilato\u00bb perch\u00e9 la raccolta \"Racisme et Antiracisme\" (M\u00e9ridiens-Klinksieck 1986), in cui oltre alla sua compariva anche la firma di Alain de Benoist, era stata pubblicata in Italia da una casa editrice diretta da Marco Tarchi, esponente di spicco della Nuova Destra italiana. Taguieff sostenne, per difendersi dalle accuse, che quella italiana era un'edizione-pirata, mai autorizzata dall'autore, e neppure integrale, anche se il curatore replic\u00f2, esibendo una lettera nella quale Taguieff si dichiarava d'accordo con la traduzione del suo testo. In particolare, Droit contestava a Taguieff l'aver frequentato militanti della Nuova Destra e pubblicato saggi sulle riviste del loro movimento, analogamente a quanto avevano fatto altri intellettuali, soprattutto di sinistra quali per esempio Serge Latouche, Alain Caill\u00e9 e Ignacio Ramonet che, secondo \"Le Monde\", avrebbero dovuto astenersi dal collaborare con tali riviste.\nLa polemica era parte di un pi\u00f9 ampio \"Appello alla vigilanza\" ospitato dal quotidiano francese, a firma di diversi intellettuali ed esponenti del mondo accademico.\nIn risposta a ci\u00f2, in segno di solidariet\u00e0 a Taguieff fu lanciata una contro-petizione, con la quale si denunci\u00f2 il \u00abconformismo\u00bb dell\"Appello\" e la difficolt\u00e0 per molti ricercatori di lavorare su \u00abtemi caldi\u00bb viste le polemiche cui si esponevano. Sul \"Nouvel Observateur\" Jacques Julliard dichiar\u00f2 \u00absenza mezzi termini\u00bb che \u00abla campagna condotta da \"Le Monde\" contro Taguieff, eminente studioso del razzismo e dell'estrema destra, \u00e8 vergognosa\u00bb e che sarebbe stato meglio che i quaranta intellettuali dell\"Appello\" \u00abavessero vigilato piuttosto sui crimini etnici in Bosnia ed Erzegovina e Croazia\u00bb.\nA rinfocolare la polemica, le dichiarazioni dell'epoca di Pierre Vidal-Naquet, mai ritrattate nel corso degli anni, tanto che ancora nel 2003 lo storico si dichiarava convinto che \u00ab\u2026 [Taguieff] gioc\u00f2 con il fuoco a dialogare con degli intellettuali provenienti dalla Nuova Destra, dei quali nulla fa ritenere che siano cambiati. Glielo dissi allora, glielo ridico oggi, ritengo si sia fatto \u201cplagiare\u201d\u00bb. Alain de Benoist, riguardo a tali polemiche, le liquid\u00f2 come \u00abquerelles d'Ancien R\u00e9gime\u00bb.\nLa \"querelle\", lungi dall'esaurirsi, trov\u00f2 nuovo vigore nel 1994 quando Taguieff diede alle stampe \"Sur la Nouvelle Droite\" (pubblicato in italiano come \"Sulla Nuova Destra\" nel 2003); in tale opera Taguieff critica le idee alla base di tale ideologia, almeno nella forma espressa da de Benoist (\u00abDefinisco qui \u201cdi destra\u201d, \"per convenzione\", il considerare le differenze e le ineguaglianze che da esse derivano come un bene, e l'omologazione prona e progressiva del mondo alle ideologie millenariste egualitarie come un male\u00bb), sostenendo l'improbabilit\u00e0 di un pensiero del \u00abdiritto alla differenza\u00bb separato dall'universalismo e di un cammino identitario separato dal nazionalismo. A Taguieff, che prendeva atto dell'evoluzione del pensiero della Nuova Destra in alcuni ambiti, fu rivolta l'accusa di \u00abintelligenza\u00bb verso gli ideologi di tale corrente di pensiero; peraltro, nell'opera Taguieff criticava severamente le campagne di stampa lanciate contro la Nuova Destra e, di riflesso, contro di lui; biasim\u00f2 pertanto chi, piuttosto che sforzarsi di leggere quei testi di Alain de Benoist in grado di dare una lettura meno stereotipata del fenomeno, \u00abper pigrizia o lassismo\u00bb preferiva considerarlo una sorta di \u00abnazismo mascherato\u00bb che non sarebbe mai cambiato.\nTaguieff stigmatizz\u00f2 anche l'\u00abintolleranza subdola e preventiva\u00bb di chi, ergendosi a \"vigilante\", tentava di delegittimare coloro che studiavano senza posizioni preconcette teoria e pratica del fenomeno della Nuova Destra.\nPopulismo, antisemitismo, razzismo e antirazzismo.\nTaguieff propose un'analisi politica del Fronte Nazionale di Jean-Marie Le Pen introducendo, come chiave di lettura, il concetto di nazional-populismo rispetto a quello, usato fino a quel momento, di estremismo di destra, che non lo convinceva; tale analisi and\u00f2 di pari passo con l'opposizione pubblica all'etno-nazionalismo del FN e alla sua posizione sull'immigrazione e allo studio di altri fenomeni di estrema destra quali il \"ressentiment\" alla base dell'ideologia cattolico-tradizionalista e nazionalista di Jean Madiran o di Romain Marie.\nAttivo sulla questione dell'antisemitismo e ispiratosi agli studi dello storico L\u00e9on Poliakov (alla cui memoria rese tributo nel suo \"Le couleur et le sang\" del 2002), sull'argomento Taguieff pubblic\u00f2 il citato \"La forza del pregiudizio\" e un'analisi dei \"Protocolli dei Savi di Sion\", il noto falso letterario prodotto dalla polizia zarista nei primi anni del XX secolo per attribuire agli ebrei un piano di dominio mondiale, su cui aveva gi\u00e0 lavorato lo storico e sociologo britannico Norman Cohn, altro studioso della cui opera Taguieff si dichiara debitore.\nSeguendo il metodo di studio adottato nell'analisi dell'antisemitismo, Taguieff esamin\u00f2 le origini del razzismo in Francia, a partire dagli scritti suprematisti di Gobineau (\"Saggio sull'ineguaglianza delle razze umane\" 1853-1855, in cui si teorizza la superiorit\u00e0 della razza bianca e dell'uomo occidentale) per proseguire attraverso alcuni fautori del cosiddetto \"darwinismo sociale\" e della legittimazione antropologico-sociologica della diseguaglianza come Vacher de Lapogue o Gustave Le Bon (\"Psicologia delle folle\", 1895).\nRazzismi e antirazzismi.\nNella \"Forza del pregiudizio\" Taguieff individua due forme distinte di razzismo, che attribuisce a due logiche opposte:\nA tali due forme di razzismo Taguieff attribuisce due simmetriche, ma distinte, risposte antirazziste: nel primo caso, la replica \u00e8 di tipo \u00abdifferenziale\u00bb, basata sul relativismo culturale, mentre il contro-argomento al secondo tipo di razzismo \u00e8 quello che chiama in causa la logica \u00abassimilazionistica\u00bb, favorevole alla commistione delle culture e assertrice dell'universalit\u00e0 dei valori umani.\nTeorie del complotto.\nIl citato lavoro di ricerca sull'antisemitismo e sui \"Protocolli\" port\u00f2 Taguieff a occuparsi, pi\u00f9 in generale, alle teorie del complotto. Nei saggi \"La Foire aux Illumin\u00e9es\" del 2005 (letteralmente, \"La fiera degli Illuminati\") e \"L'imaginaire du complot mondial\" (lett. \"L'immaginario del complotto mondiale\") dell'anno successivo, tracci\u00f2 un percorso storico del complottismo e delle sue manifestazioni esoteriche, antimassoniche e antisemite, mostrando come, inizialmente appannaggio di gruppi di estrema destra, esse siano diventate merce corrente nel dibattito comune.\nSecondo Taguieff, grazie all'accessibilit\u00e0 di \"media\" come Internet e la diffusione di prodotti di massa come videogiochi e film di successo, tali teorie danno una risposta alle numerose domande di chi cerca un senso alle cose del mondo, contribuendo a riconfigurare, riprendendo un'espressione del sociologo e teologo statunitense Peter Berger, una \u00absublimazione del religioso in forma laica\u00bb.\nNel suo \"Une haine imaginaire\", del 2005(lett. \"Un odio immaginario\"), il saggista parigino Guillaume Weill-Raynal critic\u00f2 il metodo di analisi di Taguieff, contestandogli sostanzialmente di aver usato delle generalizzazioni per condannare altre generalizzazioni: prendendo spunto dalle teorie sul complotto dell'attentato alle Torri Gemelle di New York del 2001, Weill-Raynal giudic\u00f2 falsi i presupposti sui quali Taguieff, nell'opera, li faceva risalire a teorie del complotto giudaico: il fatto che qualche antisemita potesse concordare con tali teorie, sostenne Weill-Raynal, non indica necessariamente che le teorie complottiste sull'attentato siano di matrice anti-giudaica, e presentare tali affermazioni come correlate significa usare la figura retorica dell\u2019\"\u00abuomo di paglia\u00bb\" (ovvero, attribuire a qualcuno opinioni, dichiarazioni o un qualsiasi impianto argomentativo volutamente erroneo e confutabile per poi contestarglielo).\nPolemiche sui \u201cneoreazionari\u201d e i \u201cneogiudeofobi\u201d.\n\u201cNeoreazionari\u201d.\nI suoi lavori sulle varie forme d'integrazione, sul razzismo, sul futuro della Repubblica e sul nazionalismo valsero nel 2002 a Taguieff l'etichetta di \u00abneoreazionario\u00bb, categoria coniata dal filosofo Daniel Lindenberg nel suo \"Rappel \u00e0 l'ordre\" (letteralmente, \"Richiamo all'ordine\") e nella quale, a fianco di Taguieff, furono in seguito aggiunte note personalit\u00e0 come Alain Finkielkraut, Michel Houellebecq, Andr\u00e9 Glucksmann e altri.\nGlucksmann, ebreo, sostiene che Daniel Lindenberg, socialista ed ebreo egli stesso, intende con tale termine definire tutti \u00abcoloro che dissentono\u00bb dalla linea politica ufficiale e antirazzista \u00abpoliticamente corretta\u00bb dettata da \"Le Monde\".\nLa risposta di Taguieff giunse dalle colonne del \"Figaro\" a fine novembre del 2002: a parte la domanda intenzionalmente retorica rivolta a Lindenberg (\u00abma questi \u201cneoreazionari\u201d esistono? E, se esistono, sono davvero un pericolo per \u201cla democrazia?\u201d\u00bb), Taguieff gli contest\u00f2 di avere accomunato in una stessa categoria persone dal percorso politico, filosofico e culturale affatto eterogeneo, non riconducibili ad alcuna matrice comune e, semmai, caratterizzate solo dal fatto di non fare parte di quei club \u00absocio-liberal-libertario\u00bb di \u00abconformisti felici\u00bb, di cui Lindenberg era, secondo Taguieff, evidentemente un militante.\nNel 2007, sempre nel filone della polemica che faceva seguito alle accuse di neoreazionarismo, Taguieff diede alle stampe due lavori, il primo dal titolo rivelatore di \"Les contre-r\u00e9actionnaires\" (lett. \"I controreazionari\") e il secondo, in collaborazione con il pensatore cattolico di sinistra Matthieu Baumier, dal titolo \"La stalinisation des esprits\" (lett. \"La stalinizzazione degli spiriti\"): in quest'ultima opera si analizzano i procedimenti logici e culturali attraverso i quali si \u00e8 giunti, secondo i due autori, alla situazione attuale in cui \u00e8 difficile parlare in termini non negativi di figure quali la Destra, gli Stati Uniti, il cattolicesimo o il papa senza rischiare qualche \u00abbando\u00bb o \u00abcondanna morale\u00bb.\n\u201cNeogiudeofobi\u201d.\nIn un'opera del 2002, \"La nouvelle jud\u00e9ophobie\" (lett. \"La neogiudeofobia\"), Taguieff sugger\u00ec che il nuovo antisemitismo potrebbe celarsi sotto la parola d'ordine dell'antisionismo, tesi sostenuta anche nel successivo \"Pr\u00eacheurs de haine\" del 2004 (lett. \"Predicatori d'odio\"), nel quale viene individuato un rapporto di filiazione tra l'antisionismo sovietico degli anni settanta e l'islamismo contemporaneo (\u00abL'antisionismo \u00e8 il solo punto in comune di tutto il mondo arabo-musulmano e uno dei grandi alibi dell'islamismo radicale\u00bb); peraltro, Taguieff fu firmatario della petizione a sostegno degli accordi di Ginevra tra Israele e ANP per la definizione di uno Stato palestinese.\nProprio l'accostamento tra antisionismo e antisemitismo valse a Taguieff l'accusa di aver indebitamente confuso le due fattispecie; alla polemica contro Taguieff aveva anche preso parte l'intellettuale musulmano \u1e6c\u0101riq Rama\u1e0d\u0101n, fautore del cosiddetto \"Euroislam\", che, in un suo articolo del 2004, nel denunciare che l'operato di Israele \u00absfugge sempre ai suoi critici selettivi\u00bb, contestava al sociologo francese di \u00abessersi eretto a difensore di una comunit\u00e0 in pericolo, il cui nemico - vero o potenziale - \u00e8 l'arabo o il musulmano, fosse pure francese\u00bb e, ribaltandone l'ottica, di \u00abriunire sotto l'ombrello di \u201cantisemitismo\u201d o \u201cantigiudaismo\u201d qualsivoglia critica antisionista alla politica di Israele\u00bb.\nTaguieff difese la sua tesi sostenendo altres\u00ec che \u00abIl sospetto che gli ebrei non siano buoni cittadini attraversa gli ultimi due secoli di storia della loro emancipazione\u00bb, e che il sospetto di \u00abdoppia fedelt\u00e0\u00bb, tipicamente di matrice \u00abantisionista\u00bb, poteva essere il \"passepartout\" per introdurre un discorso in realt\u00e0 \u00abantisemita\u00bb \"tout-court\"; riferendosi nello specifico alla polemica di Ramad\u0101n, Taguieff disse: \u00abSi noti [\u2026] come T\u0101riq Ramad\u0101n abbia potuto denunciarmi come \u201cintellettuale comunitario\u201d difensore a oltranza della politica israeliana [\u2026] laddove io non sono neppure ebreo e ho sempre vagliato criticamente le scelte del governo israeliano; per\u00f2 sono un difensore a oltranza del diritto di Israele a esistere\u00bb.\nLavori pi\u00f9 recenti.\nTornato ai suoi studi di storia delle idee, Taguieff ha pubblicato nel 2008 un saggio sulla figura e sul pensiero del filosofo e sociologo alsaziano Julien Freund, gi\u00e0 combattente nella Resistenza francese e, da accademico, autore di numerosi saggi politici e umanistici su argomenti come estetica, etica, economia e religione."}
{"id": "1173106", "revid": "1573940", "url": "https://it.wikipedia.org/wiki?curid=1173106", "title": "Alosa", "text": "Alosa \u00e8 un genere di pesci d'acqua salata e dolce della famiglia dei Clupeidae.\nIl nome volgare \"alosa\" pu\u00f2 essere riferito all'intero genere o pi\u00f9 precisamente ad alcune specie soltanto, in particolare \"Alosa alosa\" (e talvolta anche \"Alosa fallax\").\nDescrizione.\nI pesci di questo genere arrivano generalmente fino a 40-50 cm di lunghezza.\nTassonomia.\nUno speciale centro di differenziazione delle specie di \"Alosa\" si trova intorno all'area del Mar Nero e del Mar Caspio, area alla quale vengono attribuite una dozzina di specie per lo pi\u00f9 endemiche.\nSpecie.\nIl genere comprende 24 specie, quasi tutte marine (per lo pi\u00f9 costiere). Esistono per\u00f2 anche specie d'acqua dolce, p. es. \"Alosa agone\", e molte specie marine (p. es. \"Alosa alosa\") possono risalire i fiumi per lunghi tratti.\nPesca.\nTra le specie non presenti in Italia, \u00e8 particolarmente apprezzata per le sue carni la specie nordamericana \"Alosa sapidissima\"."}
{"id": "1173107", "revid": "58420", "url": "https://it.wikipedia.org/wiki?curid=1173107", "title": "Gian Carlo Vallauri", "text": ""}
{"id": "1173108", "revid": "147489", "url": "https://it.wikipedia.org/wiki?curid=1173108", "title": "Conan the Barbarian", "text": ""}
{"id": "1173110", "revid": "22475", "url": "https://it.wikipedia.org/wiki?curid=1173110", "title": "John Ross (esploratore)", "text": "Quarto figlio di Andrew Ross di Balsarroch, reverendo di Inch nel Wigtownshire, e di Elizabeth Corsane, figlia di Robert Corsane, \"Provost\" di Dumfries. Nel 1786, a soli 9 anni, entr\u00f2 nella Royal Navy. Le sue prime esperienze in marina sono nel Mar Mediterraneo, apprende la navigazione in alto mare nella marina mercantile prima di rientrare nella marina militare per le guerre napoleoniche. Nel 1812 venne nominato comandante.\nNel 1817, finite le guerre napoleoniche, l'interesse dell'Ammiragliato britannico, e in particolare di John Barrow, secondo in comando, si rivolse nuovamente verso la ricerca del passaggio a nord-ovest. Barrow, in collaborazione con Joseph Banks, presidente della Royal Society, prepar\u00f2 i piani per due spedizioni artiche, una destinata a nord e guidata da David Buchan e l'altra navale diretta verso lo stretto di Davis, per quest'ultima l'ammiragliato contatt\u00f2 Ross che, dopo trent'anni di carriera in marina, era prossimo al pensionamento.\n1818: prima spedizione artica.\nNel 1818 venne assegnato a Ross il comando della spedizione navale, gli obiettivi della missione erano l'attraversamento dello stretto di Davis, la ricerca nella Baia di Baffin di un modo per circumnavigare l'estremo nordest dell'America per dirigersi verso lo stretto di Bering, durante la navigazione avrebbero dovuto prendere nota di correnti, maree, dello stato dei ghiacci, condurre esperimenti sul magnetismo e raccogliere reperti legati alle scienze naturali. Nell'aprile dello stesso anno le navi \"Isabella\", una ex-baleniera e la pi\u00f9 piccola \"Alexander\" con al comando il tenente William Edward Parry salparono da Londra.\nRaggiunsero la baia di Baffin nell'agosto del 1818 scoprendo le imboccature orientali dello stretto di Jones (\"Jones Sound\") e dello stretto di Lancaster (\"Lancaster Sound\") e percorsero quest'ultimo tratto di mare fino all'imbocco del \"Prince Regent Inlet\". La presenza, fra i membri dell'equipaggio di John Sacheuse, un Inuk della Groenlandia meridionale che aveva imparato l'inglese, permise ampi contatti con la popolazione Inuit sulla costa occidentale della Groenlandia. Dell'equipaggio facevano parte anche James Clark Ross, nipote di John e il capitano Edward Sabine. Durante la navigazione nello stretto di Lancaster Ross si convinse che lo stretto fosse chiuso da una catena montuosa che chiam\u00f2 \"Croker Mountains\" in onore del primo segretario dell'Ammiragliato John Wilson Croker, nonostante il parere contrario di Perry e Sabine, decise di non proseguire la navigazione nello stretto.\nAl rientro in patria Ross pubblic\u00f2 il suo resoconto sul viaggio, la decisione di non proseguire l'esplorazione e l'esistenza stessa della catena montuosa furono al centro di un aspro dibattito fra Ross, i suoi subordinati e Barrow, la polemica si riaccese quando Sabine pubblic\u00f2 a sua volta un resoconto di viaggio fortemente critico nei confronti della conduzione della spedizione. Ross venne promosso capitano ma non gli venne assegnata alcuna nave, si ritir\u00f2 quindi a North West Castle, la residenza che stava costruendo nei pressi di Stranraer. Durante il periodo di ritiro si appassion\u00f2 alla navigazione a vapore, scrisse e pubblic\u00f2 un trattato \"A Treatise on Navigation by Steam\" dedicato alla navigazione a vapore in ambito militare e mercantile.\nLa spedizione del 1829.\nRoss tent\u00f2 di convincere l'Ammiragliato a inviare nell'artico una spedizione con un battello a vapore, Barrow, ancora al comando, rifiut\u00f2 la richiesta. Contatt\u00f2 quindi un facoltoso conoscente, Felix Booth, titolare di una distilleria di gin che inizialmente rifiut\u00f2 di finanziare l'impresa ma poi, dopo l'abolizione del \"Board of longitude\" e dei premi correlati, accett\u00f2 di sponsorizzare la spedizione.\nLa \"Victory\", una piccola imbarcazione a vapore, venne attrezzata con strumentazioni scientifiche e rifornimenti per mille giorni, tra i volontari che risposero all'appello di Ross vi furono George Back che venne scartato perch\u00e9 gli ufficiali erano gi\u00e0 stati nominati e Henry Parkyns Hoppner, secondo in comando di Perry sulla \"Alexander\" anch'esso scartato. \"La Victory\", comandata da John con il nipote James Clark Ross come vice, lasci\u00f2 Londra il 23 maggio 1829.\nIl 6 di agosto la \"Victory\" entr\u00f2 nello stretto di Lancaster, si diresse verso sud nel Prince Regent Inlet, fece una sosta a Fury Beach, caric\u00f2 le scorte abbandonate nella \"Fury\" (l'imbarcazione della spedizione del 1825 di Perry), prosegu\u00ec verso sud e in settembre dovette fermarsi per l'avanzare dei ghiacci, la sosta invernale venne fatta a in una baia da loro chiamata Felix Harbour in onore del finanziatore dell'impresa.\nLa nave rimase imprigionata dai ghiacci per tre anni, in questo periodo esplorarono a piedi parte della terra di re Guglielmo con l'aiuto di un gruppo di Inuit che si erano accampati nei pressi dell'imbarcazione, James Clark Ross localizz\u00f2 il polo nord magnetico sulla costa occidentale della Boothia. Nella primavera del 1832 Ross decise di abbandonare la \"Victory\" e diresse l'equipaggio verso Fury beach, costruirono un rifugio, ripararono le scialuppe della Fury e si diressero verso la Baia di Baffin alla ricerca delle flotte di baleniere, l'impresa non riusc\u00ec a causa dei ghiacci che bloccavano lo stretto di Lancaster trascorsero quindi il quarto inverno nell'artico. Nell'agosto del 1833 si apr\u00ec un corridoio di acqua e il 26 agosto avvistarono la \"Isabella\", la baleniera della prima spedizione di Ross. Il 12 ottobre fecero rientro a Londra dove vennero accolti in maniera trionfale, nel 1834 Ross venne nominato cavaliere. Nei quattro anni trascorsi in condizioni estreme solo tre uomini erano morti e uno aveva perso la vista.\nAnche questa spedizione diede vita ad aspre polemiche, da una parte col nipote perch\u00e9 John voleva prendersi tutto il merito della scoperta del polo nord magnetico, dall'altra con il produttore del motore della Victory sull'affidabilit\u00e0 del quale Ross si espresse negativamente. Barrow, in una pubblicazione del 1846, conferm\u00f2 il suo giudizio negativo sulla prima spedizione liquidando la seconda come una \"speculazione privata\" non finita in tragedia solo per merito dell'esperienza di James Clark Ross.\n1850: la terza spedizione.\nRoss venne nominato console britannico a Stoccolma dove rimase fino al 1846, al suo rientro fu uno dei primi ad esprimere preoccupazione per il destino della spedizione di John Franklin partita nel 1845 e della quale non si avevano notizie. Nel febbraio del 1847 si offr\u00ec per dirigere una spedizione di ricerca ma l'Ammiragliato considerava l'iniziativa prematura, quando l'anno successivo si decise di andare alla ricerca di Franklin John Ross venne considerato troppo anziano e il comando venne affidato a James Clark Ross.\nDue anni dopo Ross prese il comando di una spedizione di ricerca finanziata dalla Hudson Bay Company e a 72 anni, a bordo della \"Felix\", inizi\u00f2 il suo terzo viaggio nell'Artide. L'imbarcazione era male equipaggiata e dovette ricorrere ai rifornimenti di altre imbarcazioni. Ross torn\u00f2 in Inghilterra nel 1851, venne promosso contrammiraglio e pensionato, trascorse gli ultimi anni in salute cagionevole tra Stranraer e Londra, mor\u00ec a Londra nel 1856 venne sepolto al Kensal Green Cemetery."}
{"id": "1173117", "revid": "124172336", "url": "https://it.wikipedia.org/wiki?curid=1173117", "title": "Canto di lavoro", "text": "Il canto di lavoro \u00e8 un brano musicale strettamente connesso a una specifica forma di lavoro spesso cantato durante lo svolgimento di una mansione, spesso per mantenere tempo e coordinazione; oppure una canzone legata a una mansione o a un mestiere, che pu\u00f2 essere un racconto o una descrizione correlata, o ancora una canzone di protesta.\nDefinizione e categorie.\nTestimonianze di canti di lavoro sono pi\u00f9 o meno antiche come i documenti storici, e l'evidenza antropologica suggerisce che ogni societ\u00e0 tenda ad avere un proprio repertorio. Molti studiosi moderni, specializzati in questo ambito, hanno incluso nel termine sia le canzoni cantante durante il lavoro che quelle che lo riguardano, poich\u00e9 le due categorie sono considerate interconnesse. Norm Cohen divideva le canzoni che aveva raccolto in domestiche, agricole o pastorali, canti marinareschi, canti di lavoro degli afroamericani, canzoni e canti di direzione e street cries. Ted Gioia successivamente divise le canzoni agricole e pastorali in quelle da caccia, coltivazione e di pastorizia, e mise in rilievo le canzoni industriali e preindustriali dei lavoratori tessili, operai, marinai, taglialegna, cowboys e minatori. Ha aggiunto inoltre le canzoni cantate dai prigionieri e i canti di lavoro moderni.\n\"I \"worksongs\" erano una musica che, essendo fatta da e per gli interessati soltanto, rimase sempre relativamente in ombra, pi\u00f9 degli \"spirituals\" comunque, e certo pi\u00f9 del blues. In quei canti di lavoro la voce assunse un'importanza che in nessun'altra forma musicale nera aveva avuto fino ad allora: e cos\u00ec, come l'inimitabile (e per un europeo, sostanzialmente incomprensibile) variazione dei ritmi percussivi in Africa, aveva per secoli costituito un mezzo per trasmettere notizie (ma non soltanto quelle), cos\u00ec le altrettanto intraducibili inflessioni foniche inserite nel \"worksong\" rappresentarono, per esecutori e ascoltatori, qualcosa di nuovo e inimitabile e, congiuntamente, un altro dei piloni sui quali, nel tempo, avrebbe avuto saldo appoggio il futuro edificio jazzistico\"\nSi noti che esiste anche uno standard jazz chiamato \"Work Song\" (\"canto di lavoro\"), inciso nel 1960 dal sassofonista Julian Cannonball Adderley, con il titolo \"Them Dirty Blues (1960)\".\nCanti pastorali e da caccia.\nNelle societ\u00e0 che non disponevano di metodi meccanici per stabilire l'orario, le canzoni di mobilitazione, che richiamavano determinati membri della comunit\u00e0 a svolgere insieme un determinato compito, erano estremamente importanti. Sia la caccia che il controllo del bestiame erano attivit\u00e0 svolte tendenzialmente da piccoli gruppi, spesso da ragazzi o giovani adulti, lontano dal centro urbano e per buona parte della giornata. Questo fu il motivo per cui questi gruppi tendevano a produrre lunghi canti narrativi, spesso cantati individualmente, che potevano trattare dei temi dell'attivit\u00e0 pastorale o degli animali, in modo tale da poter passare il tempo senza annoiarsi eccessivamente. Le canzoni da caccia, come quelle degli Mbuti della regione del bacino del Congo, spesso comprendevano fischi e yodel caratteristici, in modo da poter distinguere gli spostamenti degli altri cacciatori da quelli delle prede.\nCanti di lavoro agricoli.\nLa maggior parte dei canti di lavoro agricoli erano a cappella e molto ritmici, in modo da accrescere la produttivit\u00e0 e ridurre il senso di noia. I ritmi di questi canti servono per sincronizzare i movimenti di gruppo, per lo stesso motivo per cui in alcune parti dell'Africa si usano le percussioni, coordinando la semina e la zappatura. Le parole in questi canti erano spesso improvvisate e cambiavano di volta in volta. L'improvvisazione permetteva a chi cantava di utilizzare talvolta espressioni sovversive. Gli schiavi cantavano versi improvvisati riguardanti la fuga; ancora i marinai improvvisavano versi sulle dure condizioni di lavoro e sulle angherie del proprio capitano. Molti canti di lavoro servono a creare sinergia e simpatia tra i lavoratori.\nCanti di lavoro afroamericani.\nI canti di lavoro afroamericani si sono sviluppati originariamente nell'era della schiavit\u00f9, fra il XVII e il XIX secolo. Poich\u00e9 facevano parte di una cultura quasi prevalentemente orale, non avevano una forma fissa e cominciarono a essere registrati solo al termine dell'era della schiavit\u00f9, e cio\u00e8 dopo il 1865. La prima collezione di canzoni degli schiavi afroamericani fu pubblicata nel 1867 da William Francis Allen, Charles Pickard Ware e Lucy McKim Garrison. Molte di queste trovavano origine nella tradizione musicale africana ed erano probabilmente cantate dagli schiavi per ricordarsi della loro casa; altre invece vennero ideate dagli schiavisti per alzare l'umore e per mantenere un ritmo di lavoro costante. I canti afroamericani sono stati anche visti come un mezzo per sopportare le difficolt\u00e0 e per esprimere la rabbia e la frustrazione attraverso la creativit\u00e0 o un'occulta opposizione verbale.\nUna caratteristica comune dei canti afroamericani \u00e8 la domanda e risposta, definita \"struttura responsoriale\", nella quale il leader cantava una strofa, o alcune strofe, e gli altri rispondevano con il ritornello. Questa struttura proveniva dalla tradizione africana, specialmente per quello che riguarda i canti agricoli; essa ha trovato un buon uso negli spiritual che si sono sviluppati nel periodo in cui molti schiavi africani cominciarono a convertirsi al cristianesimo, e da qui nei gospel e nel blues. Sono inoltre da evidenziare le grida di campo, le urla e i lamenti, che si pensa fossero originariamente utilizzati da individui o gruppi diversi per localizzarsi a vicenda e per i canti narrativi con racconti e motivi popolari, facendo spesso uso di strumenti fatti in casa. Agli inizi della schiavit\u00f9 africana, le percussioni venivano usate per mantenere il ritmo, ma furono proibite negli anni a venire, nella paura che gli stessi africani avrebbero potuto utilizzare per comunicare nel corso di una ribellione; nonostante ci\u00f2, gli africani riuscirono lo stesso a produrre suoni di percussione, utilizzando altri strumenti o il loro stesso corpo. Forse sorprendentemente, ci sono pochissimi esempi di canti associati alla raccolta del cotone.\nEsempio di un canto afroamericano e traduzione italiana."}
{"id": "1173118", "revid": "1776051", "url": "https://it.wikipedia.org/wiki?curid=1173118", "title": "Trasporti in Polonia", "text": "Questa voce raccoglie le principali tipologie di trasporti in Polonia.\nTrasporti su rotaia.\nRete ferroviaria.\nIn totale: 23.420\u00a0km (dati 1998)\nReti metropolitane.\nLa metropolitana \u00e8 presente dal 1995 soltanto nella capitale, Varsavia.\nReti tranviarie.\nIl servizio tranviario, a trazione elettrica, \u00e8 attualmente presente nelle seguenti citt\u00e0:\nTrasporti su strada.\nRete stradale.\nIn totale: 423.997\u00a0km (dati 2003)\nReti filoviarie.\nAttualmente in Polonia esistono bifilari nelle seguenti citt\u00e0 (tra parentesi anno di inaugurazione e gestore):\nAutolinee.\nIn tutte le citt\u00e0 ed in altre zone abitate della Polonia sono presenti aziende pubbliche e private che gestiscono trasporti - urbani, suburbani, interurbani e turistici - esercitati con autobus.\nTrasporti aerei.\nAeroporti.\nIn totale: 123 (dati 2005)\na) con piste di rullaggio pavimentate: 84\nb) con piste di rullaggio non lastricate: 39\nEliporti.\nIn totale: 2 (dati 2005).\nIdrovie.\nLa Polonia dispone di 3.812\u00a0km di canali e fiumi navigabili (dati 1996)\nAltri progetti.\n "}
{"id": "1173119", "revid": "1516087", "url": "https://it.wikipedia.org/wiki?curid=1173119", "title": "LUKoil", "text": "LUKoil () \u00e8 la pi\u00f9 grande compagnia petrolifera russa, e una delle maggiori al mondo.\nStoria.\nLa compagnia ha avuto origine nel 1991 dalla fusione di 3 aziende energetiche siberiane statali: la \"Langepasneftegaz\", la \"Uraineftegaz\" e la \"Kogalymneftegaz\", la nuova entit\u00e0 formatasi con la fusione ha preso anche il nome dalle iniziali delle 3 aziende originarie. \nCon la caduta dell'Unione Sovietica e l'avvento di concorrenti internazionali, in particolar modo la BP, Lukoil avvi\u00f2 al termine degli anni '90 una campagna di potenziamento e valorizzazione del proprio brand e di rinnovamento dei propri impianti, per rafforzare la propria posizione sul mercato russo.\nNel 2007 ha prodotto 90,16 milioni di tonnellate di petrolio e 7,57 milioni di metri cubi di Gas naturale, inoltre LUKoil occupa il secondo posto mondiale tra le aziende con le maggiori riserve di petrolio (dietro la ExxonMobil). Attualmente il suo valore di capitalizzazione azionaria \u00e8 di 73,639 miliardi di dollari statunitensi.\nStazioni di servizio e altre attivit\u00e0.\nLUKoil vende la sua benzina in 59 soggetti federali della Russia attraverso una fitta rete di stazioni di servizio, \u00e8 presente anche in altri paesi (Azerbaigian, Bielorussia, Bulgaria, Cipro, Repubblica Ceca, Croazia, Estonia, Finlandia, Georgia, Italia, Lettonia, Lituania, Macedonia del Nord, Moldavia, Montenegro, Polonia, Romania, Serbia, Stati Uniti d'America, Ucraina e Ungheria), alla fine del 2004 possedeva 5.405 stazioni di servizio.\nNel 2000 LUKoil \u00e8 entrata negli Stati Uniti d'America acquistando le stazioni di servizio della Getty Oil; in seguito ha deciso di lasciare il nord-est e le ha rivendute alla ConocoPhillips; nel 2005 ha acquistato 779 stazioni di servizio dalla ExxonMobil e l'anno successivo le ha trasformate in stazioni con il proprio marchio.\nIn Italia, LUKoil ha acquisito nel 2008 dalla ERG il 49% dello stabilimento petrolchimico di Priolo Gargallo in Sicilia. Attraverso l'esercizio di successive opzioni \"put\" sulle restanti quote ERG, la partecipazione di LUKoil nella joint-venture ISAB \u00e8 cresciuta al 60% nel 2011. Nel settembre 2012 la Lukoil ha acquistato l'80% delle quote, lasciando alla Erg solo il 20% della propriet\u00e0."}
{"id": "1173120", "revid": "277947", "url": "https://it.wikipedia.org/wiki?curid=1173120", "title": "Ernesto Rossi (attore)", "text": "Biografia.\nDebutt\u00f2 nel Carnevale nella compagnia Calloud, dove conobbe Gustavo Modena, che gli fu prezioso maestro.\nNel 1852 entr\u00f2 a far parte della Compagnia Reale Sarda, partecipando anche ad una tourn\u00e9e a Parigi nel 1855, a fianco di Adelaide Ristori, al cugino di quest'ultima Luigi Bellotti Bon e a Gaetano Gattinelli.\nOrmai attore affermato, pot\u00e9 dedicarsi ad un progetto lungamente sognato: scegliere, cio\u00e8, un repertorio shakespeariano con l'intento di avvicinare il pubblico al celeberrimo autore. Nella sua lunga carriera teatrale fu un appassionato Romeo, un malinconico Amleto, un violento Otello, un tormentato Macbeth, uno straordinario Re Lear, un inquietante Shylock.\nL'amore per il teatro di Shakespeare lo indusse ad uno studio attento e profondo; scrisse saggi di analisi interpretativa e tenne numerose conferenze.\nFornito di una solida preparazione culturale e di viva intelligenza, fu attore di grande fascino dalla figura prestante ed elegante, dalla voce calda e melodiosa.\nFamoso in Italia e all'estero (recit\u00f2 anche negli Stati Uniti d'America e due volte in Sudamerica, in Egitto e Turchia, cinque volte in Russia), fu considerato un interprete romantico, anche se, per il suo temperamento, rischi\u00f2 di sacrificare talvolta le sfumature dei personaggi interpretati.\nDurante una tourn\u00e9e a Odessa nel 1896, mentre recitava \"Re Lear\", fu colto da malore. Rientrato in Italia, mor\u00ec dopo pochi mesi a Pescara, nel letto dell'albergo \u00abIl Rinnovamento\u00bb, dove alloggiava.\nA Pisa gli \u00e8 stato dedicato un teatro: il Teatro Ernesto Rossi (chiuso da decenni, ancora in attesa di una ristrutturazione definitiva, ma intanto \"aperto\" dai lavoratori dello spettacolo e della conoscenza il 27 settembre 2012). Altri teatri furono intitolati a suo nome in diverse citt\u00e0 italiane, come Prato e Sanremo.\nIl suo particolare metodo di studio dei vari personaggi che avrebbe interpretato, tramite l'invenzione di un plausibile passato del personaggio e tramite lo studio di tutte le condizioni che avrebbero potuto influire su di lui (cultura, tempo atmosferico dei luoghi dove vive, stato sociale e politico del luogo dove vive, tradizioni di cui avrebbe potuto essere partecipe ecc.) colpirono Kostantin Stanislavskij, e fu proprio dopo un lungo ed approfondito colloquio con Rossi che il russo scrisse i suoi saggi sull'interpretazione dei personaggi. Si pu\u00f2 dunque dire che furono Kostantin Stanislavskij e il livornese a creare quella che \u00e8 una delle tecniche pi\u00f9 usate da ogni attore del mondo.\nFu iniziato in Massoneria nel 1862, nella Loggia \"La Concordia\" di Firenze e raggiunse il 30\u00ba grado del Rito scozzese antico ed accettato."}
{"id": "1173121", "revid": "154893", "url": "https://it.wikipedia.org/wiki?curid=1173121", "title": "Enologo", "text": ""}
{"id": "1173122", "revid": "486946", "url": "https://it.wikipedia.org/wiki?curid=1173122", "title": "Raisport", "text": ""}
{"id": "1173125", "revid": "486946", "url": "https://it.wikipedia.org/wiki?curid=1173125", "title": "Fortezza dei santi Pietro e Paolo", "text": ""}
{"id": "1173128", "revid": "339392", "url": "https://it.wikipedia.org/wiki?curid=1173128", "title": "Boiaro", "text": ""}
{"id": "1173129", "revid": "132266", "url": "https://it.wikipedia.org/wiki?curid=1173129", "title": "Boiardo", "text": ""}
{"id": "1173131", "revid": "767487", "url": "https://it.wikipedia.org/wiki?curid=1173131", "title": "Gino Rossi (pittore)", "text": "Biografia.\nNacque da Stanislao e Teresa Vianello in una casa di calle degli Orbi, nel circondario di San Samuele. La famiglia era di condizioni benestanti in quanto il padre era fattore del conte Enrico Carlo di Borbone-Parma, proprietario di Ca' Vendramin Calergi.\nStudi\u00f2 presso il Collegio degli Scolopi della badia Fiesolana, passando poi al liceo Foscarini (che abbandon\u00f2 nel 1898).\nNel 1907 assieme all'amico scultore Arturo Martini si rec\u00f2 a Parigi, dove fu attratto dalla pittura di Gauguin (oltre a quella di Van Gogh e dei Fauves).\nSulle orme del pittore di Tahiti, si rec\u00f2 quindi in Bretagna, che costitu\u00ec per lui una grande scoperta.\nNe ritorn\u00f2 con alcune opere tra cui il famoso dipinto \"La fanciulla del fiore\". Partecip\u00f2 quindi alle mostre di Ca' Pesaro, che svolgevano in quel tempo a Venezia un ruolo stimolante per il rinnovamento della cultura italiana in opposizione alle esposizioni ufficiali della Biennale di Venezia.\nAncora con Martini ritorn\u00f2 a Parigi nel 1912, dove esposero insieme al \"Salon de l'Automne\", accanto a Amedeo Modigliani.\nIl suo primo periodo, dal 1908 al 1914, \u00e8 sottolineato da una serie di opere eseguite nei soggiorni a Burano (che per lui e altri pittori veneziani costitu\u00ec una specie di Bretagna) e ad Asolo.\nPaesaggi bretoni, vedute di Burano e \"descrizioni asolane\" rivelano influenze diverse, dal sintetismo di Gauguin a certe stilizzazioni liberty.\nMa a queste opere \"fatte di esaltante colore\" se ne contrappongono altre in cui l'artista denuncia una ricerca formale di rigoroso impegno costruttivo.\nTra queste ricordiamo \"Maternit\u00e0\", del 1913, \"L'educanda\" e \"Signora in verde\", del 1914.\nRichiamato alle armi e inviato al fronte, sub\u00ec il dramma della guerra fino in fondo; le vicende della prigionia e particolari crisi familiari scossero irrimediabilmente il suo equilibrio mentale.\nIl ritorno in patria e i nuovi contatti con l'arte aprirono a Rossi nuove visioni e nuovi indirizzi, che portarono la sua pittura verso il Cubismo, risalendo fino alle origini la lucida lezione di C\u00e9zanne.\nDal 1918 al 1924 (epoca in cui il suo male di acuisce fino a condurlo, nel 1925, al manicomio Sant'Artemio di Treviso, da cui uscir\u00e0 soltanto morto nel 1947) compie alcune opere che lo pongono, come pi\u00f9 tardi la critica riconoscer\u00e0, tra i pi\u00f9 grandi artisti all'origine dell'arte moderna italiana."}
{"id": "1173133", "revid": "74801", "url": "https://it.wikipedia.org/wiki?curid=1173133", "title": "Homburg", "text": "Homburg (\"Humborch\" in tedesco palatino, \"Hombourg\" in francese) \u00e8 una citt\u00e0 tedesca del Saarland con una popolazione di abitanti. \u00c8 il capoluogo del circondario del Saarpfalz.\nLa facolt\u00e0 di medicina dell'Universit\u00e0 del Saarland ha sede qui. La citt\u00e0 inoltre \u00e8 la sede della birreria Karlsberg (Karlsbr\u00e4u).\nTra le varie industrie insediate ad Homburg si annoverano la Michelin e la Bosch.\nAmministrazione.\nCalcio.\nLa squadra principale della citt\u00e0 il Fu\u00dfball-Club 08 Homburg/Saar, milita attualmente in Regionalliga S\u00fadwest, la quarta serie del campionato tedesco di calcio."}
{"id": "1173137", "revid": "466539", "url": "https://it.wikipedia.org/wiki?curid=1173137", "title": "Oleg Vladimirovi\u010d Deripaska", "text": "Biografia.\nOriginario dell'Oblast' di Ni\u017enij Novgorod, nato in una famiglia di origine ebraica, nel 1985 si iscrisse alla facolt\u00e0 di fisica presso l'universit\u00e0 di Mosca, ma durante il biennio 1988-1990 fu chiamato a prestare il servizio militare e perci\u00f2 abbandon\u00f2 gli studi. Nel 1990 si iscrisse di nuovo al corso di laurea in fisica. Cominci\u00f2 l'attivit\u00e0 imprenditoriale come direttore finanziario della societ\u00e0 moscovita \"Voennaja Investicionno-Torgovaja Kompanija\" che si occupava di speculazioni finanziarie nel caotico mercato della Russia anarchica di quegli anni. Alcuni giornali hanno avanzato l'ipotesi che proprio in questo periodo egli avesse allacciato i primi contatti con il KGB.\nGli anni novanta.\nNel 1992 fond\u00f2 la \"Rosaljuminprodukt\", compagnia di speculazioni nel settore dell'alluminio. Nel 1993 la compagnia divent\u00f2 una societ\u00e0 per azioni con il nome \"Aljuminprodukt\". Nello stesso anno fond\u00f2 altre tre societ\u00e0 di speculazione nello stesso settore: la Krasnojarsk-Aljumin-Produkt in Siberia Occidentale, la Samara-Aljumin-Produkt nella parte Europea della Russia e una compagnia \"offshore\", la \"Alpro-Aluminproduct International Ltd.\". Nello stesso anno consegu\u00ec la laurea in fisica, ma vi \u00e8 chi ne dubita e suppone che egli non l'abbia mai conseguita o che addirittura l'abbia comprata. Contemporaneamente inizi\u00f2 l'attivit\u00e0 di privatizzazione della \"Sajanskij Aljuminevyj Zavod\" nella repubblica autonoma di Chakasija. L'acquisto delle azioni della SaAZ si svolse sotto il totale controllo dell'influente gruppo mafioso moscovita dei fratelli Lev e Michail \u010cernye. Ingannando il gruppo mafioso e imponendosi come figura molto aggressiva nella guerra tra gangster per il controllo della SaAZ, elimin\u00f2 tutti i concorrenti fino a minacciare fisicamente il personale della SaAZ per vedersi svendere le azioni dell'impresa. Grazie alle conoscenze che aveva al Cremlino, port\u00f2 a termine la sua scalata alla SaAZ, della quale acquist\u00f2 la quota di maggioranza. Divenne cos\u00ec la personalit\u00e0 pi\u00f9 importante nel settore della produzione e della vendita dell'alluminio. Nel 1995 partecip\u00f2 alla bancarotta della \"Sayany\", la principale banca della Chakasija, acquisendo anche di questa la quota di maggioranza e entrando a far parte del suo consiglio direttivo. Nel 1996 cominci\u00f2 a interessarsi di politica russa, finanziando la campagna elettorale del partito liberal-democratico e di Aleksandr Lebed' nelle elezioni alla Duma. Nello stesso anno sostenne Lebed' anche per la carica di governatore della Chakasija. Al termine delle elezioni alcuni membri del consiglio direttivo della SaAZ furono inviati al governo della Chakasija. Sempre nel 1996 Deripaska ottenne la laurea presso la \"Universit\u00e0 russa di economia Plechanov\" grazie all'aiuto del primo ministro del governo russo, Oleg Soskovets. Nel 1997 emise e compr\u00f2 delle azioni aggiuntive della SaAZ, vendendone al contempo una percentuale allo Stato russo; con questa operazione divenne il maggior azionista della SaAZ e acquist\u00f2 il controllo totale dell'impresa. Ruppe i rapporti con il gruppo mafioso dei fratelli Cernye e divenne un protagonista delle guerre tra gangster per il controllo delle imprese di alluminio in Russia. \nBasic Element.\nNel 1997 Deripaska fonda Basic Element, un gruppo di investimento diversificato che nel tempo gestir\u00e0 investimenti nei seguenti settori: energia, metalli e miniere, macchinari, servizi finanziari, agricoltura, edilizia e aviazione. I principali investimenti nell'ambito della gestione di Basic Element includederanno partecipazioni in United Company RUSAL (il pi\u00f9 grande produttore mondiale di alluminio e allumina), GAZ Group (una societ\u00e0 automobilistica), produttore di aerei Aviakor, EuroSibEnergo (\u0415\u0432\u0440\u043e\u0421\u0438\u0431\u042d\u043d\u0435\u0440\u0433\u043e) (una societ\u00e0 di fornitura di energia), Glavmosstroy (\u0413\u043b\u0430\u0432\u043c\u043e\u0441\u0441\u0442\u0440\u043e\u0439) (una societ\u00e0 di costruzioni), Kuban Agroholding (una societ\u00e0 agricola) e Basel Aero (un'azienda di aviazione che comprende i tre maggiori aeroporti del territorio di Krasnodar e una joint venture con Changi Airports International). Basic Element gestir\u00e0 gli investimenti di Oleg Deripaska nel mondo dando lavoro a 250.000 persone. \nCon il sostegno del governatore della Oblast di Samara Konstantin Titov nel 1998 acquist\u00f2 le azioni della banca russa InkomBank della SaMeKo (Samarskaja Metallurgi\u010deskaja Kompanija). Titov venne coinvolto anche nella privatizzazione dell'industria russa di automobili VAZ insieme al gruppo russo-svizzero sotto il controllo di Boris Berezovskij. In seguito alla ristrutturazione di Deripaska la SaMeKo fece bancarotta e sulla base di essa venne creata una nuova societ\u00e0 per azioni, la Samarskij Metallurgi\u010deskij Zavod. In seguito Titov aiut\u00f2 Deripaska anche nella privatizzazione dell'Industria di aviazione civile Aviakor. Nel 1999 Deripaska divenne il presidente del gruppo industriale \" SibAl - Sibirskij Aljuminium\". Nel maggio 1999 occup\u00f2 il posto di vicepresidente dell'Unione degli imprenditori e industriali russi (la Confindustria russa).\nDal duemila in poi.\nDal 2000 Deripaska coltiv\u00f2 alcune amicizie con personaggi molto influenti tra i quali vi \u00e8 anche Roman Abramovi\u010d, proprietario dell'EVRAZ Group, della compagnia petrolifera russa Sibneft' e della societ\u00e0 di calcio , militante nella massima serie inglese. La Sibneft' di Abramovi\u010d, facendo leva sulle societ\u00e0 sotto suo controllo, compr\u00f2 le azioni delle industrie di alluminio della Russia e Deripaska, non potendo impedire che ci\u00f2 avvenisse, si mise in contatto con Abramovi\u010d. Sulla base dell'accordo tra questi due oligarchi (azioni della SibAl + azioni della Sibneft') venne creata una holding, la \"RusAl\" di cui Deripaska divenne il direttore generale.\nNel corso del 2001 la RusAl acquist\u00f2 i pacchetti di maggioranza di tutti i maggiori produttori di alluminio in Russia:\nNel dicembre 2001 la SibAl cambi\u00f2 nome in Basovyj Element - BasEl. Nel 2002 la Basovyj Element compr\u00f2 il pacchetto di controllo delle azioni della holding RusPromAvto di Abramovi\u010d diventando la proprietaria del Gorkovskij Avtomobilnyj Zavod - GAZ. Nel 2004 Abramovi\u010d vendette a Deripaska anche il 50% delle azioni di RusAl, chiudendo definitivamente con lui tutti i rapporti societari. Deripaska, dopo l'acquisto della GAZ-Auto, cominci\u00f2 ad acquistare le azioni delle fabbriche produttrici di motori, camion, autobus e veicoli commerciali. Nel 2005 le compagnie automobilistiche comprate dalla BasEl presero il nome di \"Russkie Ma\u0161iny\". Nel 2006 DaimlerChrysler vendette la licenza per la produzione delle Chrysler Sebring e delle Dodge Stratus alla Russkie Ma\u0161iny; nello stesso anno la britannica LDV Holdings vendette alla Russkie Ma\u0161iny la fabbrica che produce veicoli commerciali sotto il marchio Maxus. Nel 2007 Russkie Ma\u0161iny lanci\u00f2 la proposta di 1.54 miliardi di euro per l'acquisto della Magna International, uno dei maggiori produttori di componenti per automobili. Il gruppo DaimlerChrysler non vendette a Deripaska la compagnia canadese scegliendo di venderla al fondo nordamericano Cerberus Capital Management. Nel febbraio 2007 l'edizione russa della rivista statunitense \"Forbes\" ha stimato il capitale di Oleg Deripaska a 16.8 miliardi di euro, secondo solo a Roman Abramovi\u010d (19.2 miliardi di euro). Nel marzo 2007 la RusAl di Deripaska, la svizzera Glencore e la SUAl (Sibirsko-Uralskaja Aljuminevaja, compagnia sotto il controllo di Viktor Vekselberg decisero di unirsi sotto il nome Rossijskij Aljuminij. Il 13 luglio 2007 Deripaska ha dichiarato in un'intervista al Financial Times che era pronto a nazionalizzare, se questo fosse necessario, la Rossijskij Aljuminij.\nSanzioni dagli Usa.\nNell'aprile 2018, gli Stati Uniti hanno imposto sanzioni a Oleg Deripska e ad altri 23 magnati e funzionari russi. La dichiarazione del Dipartimento del Tesoro degli Stati Uniti afferma che Deripaska \"\u00e8 stato accusato di minacciare la vita di rivali in affari, intercettare illegalmente un funzionario governativo e prendere parte a estorsioni e racket\". \nNell'ottobre 2018 il Tesoro statunitense ha annunciato di aver prorogato fino al 12 dicembre il termine per la piena irrogazione delle sanzioni nei confronti di Rusal e della sua capogruppo En + Group, in attesa della revisione delle proposte presentate da En + Group al governo statunitense che vedrebbero ridurre la partecipazione di Deripaska in En + al di sotto del 45% da circa il 70%. \nNel gennaio 2019, il Tesoro degli Stati Uniti ha revocato le sanzioni contro le societ\u00e0 precedentemente controllate da Deripaska. Le sanzioni contro lo stesso Deripaska sono rimaste in vigore. Nell'aprile 2019, il Dipartimento del Tesoro USA ha comunque consentito a Deripaska di trasferire 10,5 milioni di azioni della sua holding En + Group a un fondo fiduciario per i suoi figli come parte di un accordo di divorzio con la sua ex moglie Polina Yumasheva, che era stato finalizzato prima che le sanzioni fossero introdotte. L'accordo per la rimozione delle sanzioni statunitensi dal gruppo En + \u00e8 stato mediato da Greg Barker, un legislatore britannico, che nel febbraio 2019 \u00e8 stato nominato presidente del gruppo En +. \nNel marzo 2019, Deripaska ha citato in giudizio gli Stati Uniti, sostenendo di aver oltrepassato i limiti legali imponendogli sanzioni e di averlo reso la \"ultima vittima\" nell'indagine statunitense sulla presunta interferenza elettorale di Mosca. \nVita privata.\nDeripaska \u00e8 stato sposato con Polina Yumasheva, figlia del genero e massimo consigliere di Boris Yeltsin, Valentin Yumashev. Mentre Eltsin era presidente, gli stretti legami di Deripaska lo misero nella cerchia ristretta di Eltsin, soprannominata \"La Famiglia\". Nel 2017 Deripaska e Yumasheva hanno divorziato. Due i figli dal metrimonio: Pyotr (nato nel 2001) e Maria (nata nel 2003). Deripaska pratica yoga, nuoto, equitazione ed escursionismo. Nella sua casa vicino a Mosca, ha sette cavalli e sei cani. \nNel 2017 Deripaska ha acquisito la cittadinanza cipriota con il \"visto d'oro\" di Cipro che genera miliardi di entrate per la nazione insulare. Secondo i documenti visionati dal \"The Guardian\", il primo tentativo di Deripaska di diventare cittadino di un paese dell'UE non aveva avuto successo a causa di un'indagine preliminare sulle sue attivit\u00e0 in Belgio. L'indagine era stata archiviata nel 2016. "}
{"id": "1173152", "revid": "392652", "url": "https://it.wikipedia.org/wiki?curid=1173152", "title": "Live Bites", "text": "Live Bites \u00e8 un album live della band Hard rock/Heavy metal tedesca Scorpions, pubblicato nel 1995 dalla casa discografica PolyGram e co-prodotto con Bruce Fairbairn.\nIl disco.\nPrimo live album ufficiale degli anni '90, pubblicato 10 anni dopo il monumentale \"World Wide Live\", Live Bites \u00e8 stato registrato durante il tour che anticip\u00f2 e segu\u00ec l'uscita di \"Face the Heat\" nel 1993. I brani \"Rhythm of Love\" e \"Living for Tomorrow\" sono stati registrati al concerto tenutosi a Leningrado nel 1992, quando in formazione militava Francis Buchholz al basso (la versione di \"Living for Tomorrow\" \u00e8 proprio quella inserita anche nella raccolta \"Still Loving You\"). Gli altri brani provengono da registrazioni effettuate durante i concerti tenutosi a San Francisco, Citt\u00e0 del Messico, Berlino e Monaco di Baviera.\nL'album contiene due nuovi brani: \"Heroes don't Cry\" e \"White Dove\" (gi\u00e0 pubblicato come singolo l'anno precedente e i cui ricavi erano stati destinati a favore dell'Unicef). Durante il concerto di Citt\u00e0 del Messico sono inoltre stati eseguiti il brano folkloristico \"Ave Maria no Morro\" (come vuole la tradizione degli Scorpions che inserisce nella scaletta dei concerti almeno un brano locale fin dai tempi dei live giapponesi) e lo strumentale \"Concerto in V\". Questo \u00e8 l'ultimo album ufficiale degli Scorpions dove compare il batterista Herman Rarebell."}
{"id": "1173157", "revid": "57872", "url": "https://it.wikipedia.org/wiki?curid=1173157", "title": "Col di Nava", "text": ""}
{"id": "1173160", "revid": "1632387", "url": "https://it.wikipedia.org/wiki?curid=1173160", "title": "Eye II Eye", "text": "Eye II Eye \u00e8 un album del gruppo musicale tedesco hard rock Scorpions, pubblicato nel 1999."}
{"id": "1173161", "revid": "124123", "url": "https://it.wikipedia.org/wiki?curid=1173161", "title": "William James Webbe", "text": "Noto per le sue scene rurali, religioso-allegoriche, per il suo orientalismo e il suo amore per gli animali, Webbe nacque a Redruth, in Cornovaglia, visse e oper\u00f2 a Londra ma viaggi\u00f2 spesso nei paesi orientali per raccogliere materiale e studi per dipinti e illustrazioni; tra i suoi viaggi pi\u00f9 importanti, che spesso facevano tappa in Germania a D\u00fcsseldorf, il pellegrinaggio a Gerusalemme, in Palestina (1862) e in medio oriente,\nAffine a quello di William Holman Hunt, il suo modo di dipingere era caratterizzato da un altissimo livello di dettaglio ed un uso vivace del colore, mentre il contenuto allegorico dei suoi dipinti, soprattutto di quelli a soggetto religioso, lo avvicinava alla sensibilit\u00e0 dei preraffaelliti: la sua produzione tarda, prendendo le mosse da queste caratteristiche, si concentr\u00f2 sulla raffigurazione di uccelli ed animali con una particolare caratterizzazione, attenta al realismo ma che non rinunciava all'inserimento di dettagli fantastici e antropomorfi nei soggetti; partecip\u00f2 ad esposizioni alla \"Royal Academy\" (nel 1853, con una produzione principalmente centrata sul tema delle fate tanto caro alla pittura vittoriana, e nel 1878), alla galleria della \"British Institution\" e alla \"Royal Society of British Artists\"."}
{"id": "1173164", "revid": "1632387", "url": "https://it.wikipedia.org/wiki?curid=1173164", "title": "Moment of Glory", "text": "Moment of Glory \u00e8 un album del gruppo musicale Hard rock/Heavy metal tedesco Scorpions, registrato tra giugno ed aprile del 2000 con la Berlin Philharmonic Orchestra, pubblicato il 29 agosto 2000, e registrato ad Hannover, in Germania, all'Expo 2000.\nIl disco.\nTutti i titoli del disco sono stati organizzati da Christian Kolonovits. Al contrario dell'omonimo DVD che presenta la registrazione live della serata di Hannover, questo \u00e8 un album registrato in studio. I brani \"Moment of Glory\", inno ufficiale della Expo 2000 di Hannover scritto da Meine e cantato con i bambini del coro delle voci bianche di Vienna, e \"Here In My Heart\", cover di Diane Warren e cantata in duetto con Lyn Liechty, sono i due inediti di questo album che \u00e8 molto pi\u00f9 di una semplice raccolta. Originale \u00e8 anche \"Deadly Sting Suite\", un medley di \"He's a Woman - She's a Man\" e \"Dynamite\". Non indicato nei credits ma inconfondibile \u00e8 la presenza di Zucchero Fornaciari, che duetta con Meine in una sua personale versione di Send Me an Angel (Scorpions). Big City Nights (singolo Scorpions), addirittura, \u00e8 cantata interamente da Ray Wilson senza la partecipazione del cantante titolare. \n\"Hurricane 2000\" \u00e8 la rielaborazione di Rock You Like a Hurricane. \nSeppur considerato un buon riarrangiamento il disco vendette poco, in America poco pi\u00f9 di 20000 copie.\nIn Germania \u00e8 arrivato in terza posizione rimanendo in classifica 17 settimane."}
{"id": "1173166", "revid": "254401", "url": "https://it.wikipedia.org/wiki?curid=1173166", "title": "Robert Tonge", "text": "Nato a Liverpool, durante la sua breve carriera Tonge si dedic\u00f2 principalmente ai paesaggi costieri finch\u00e9, nel 1853, si rec\u00f2 in Egitto per motivi di salute: qui realizz\u00f2 numerosi schizzi e dipinti delle rovine locali e del deserto, prima di morire a Luxor nel 1856. Partecip\u00f2 ad esposizioni alla \"Royal Academy\" e alla \"Royal Society of British Artists\" di Suffolk Street."}
{"id": "1173171", "revid": "228587", "url": "https://it.wikipedia.org/wiki?curid=1173171", "title": "Palazzo Capponi-Vettori", "text": "Palazzo Capponi-Vettori si trova sul Lungarno Guicciardini 1 a Firenze.\nStoria.\nDi origine quattrocentesca, il palazzo venne acquistato nel Cinquecento da Lodovico Capponi juniore, che lo scelse per la sua posizione, tra via Maggio e il ponte di Santa Trinita, a causa d'una faccenda amorosa travagliata, che si risolse per\u00f2 in un lieto fine.\nInvaghitosi di Maddalena Vettori, Ludovico Capponi propose di sposarla, ma il patrigno di lei, Piero Salviati, marito di sua madre, gi\u00e0 vedova, non accett\u00f2 l'offerta in quanto la ragazza era gi\u00e0 stata promessa in sposa al figlio di Piero stesso, il quale per\u00f2 era morto in battaglia prima che i due si potessero sposare a causa della troppo giovane et\u00e0 della futura consorte. \nDi tutta risposta Maddalena venne chiusa in un convento, ma in seguito ne usc\u00ec per entrare come dama di compagnia di Eleonora di Toledo a Palazzo Pitti. Il Capponi, sempre innamorato della fanciulla, che non era mai autorizzata da uscire senza accompagnamento, dal palazzo poteva per\u00f2 guardarla quando sfilava in corteo con la corte granducale e gli sguardi che i due si lanciavano erano, secondo i cronisti dell'epoca, motivo di curiosit\u00e0 per una gran folla che si radunava per osservarli.\nAlla fine la Granduchessa intercedette per i due e riusc\u00ec ad ottenere il consenso del patrigno facendo convolare i due a nozze. La celebrazione ebbe luogo in piazza Santa Trinita dove, scrisse un cronista, \u00abpiovevano confetti come grandine in primavera, e il vino scorreva come fosse acqua.\u00bb\nLa coppia visse nel palazzo Capponi-Vettori, che venne ampliato nei primi anni del Seicento, e poi di nuovo ristrutturato qualche decina di anni dopo, quando assunse l'aspetto documentato da una stampa settecentesca di Giuseppe Zocchi: una facciata con quattro finestre in file ai tre piani canonici, con un'appendice composta dal solo pian terreno verso via Coverelli. \nSul finire del XVII secolo pass\u00f2 in eredit\u00e0 ai Riccardi per poi cambiare diversi proprietari. Nella seconda met\u00e0 dell'Ottocento venne ingrandito arrivando a raddoppiarne la facciata sul lungarno, come si presenta attualmente.\nDescrizione.\nUn unico portale sfasato era un tempo il centro della facciata sul lungarno, mentre al pian terreno si aprono cinque finestre quadrate sormontate da altrettante aperture nel mezzanino, e con un fondo commerciale a sinistra. Al primo piano otto finestre ad arco centinate sono sottolineate da una cornice marcapiano e da due balconi con vista sull'Arno, risalenti all'Ottocento. Il secondo piano \u00e8 analogo, ma le finestre hanno cornici non sporgenti. Lo stemma familiare dei Capponi si trova al centro della facciata.\nAll'interno il palazzo conserva, al piano nobile, un magnifico salone coperto di affreschi con grottesche, figure allegoriche e \"Storie di Pier Capponi, Nicola Capponi e Neri Capponi\", opera di Bernardino Poccetti del 1585. Qui si trova anche un pregevole camino scolpito in pietra con lumeggiature dorate. \nSu via Santo Spirito il palazzo possiede una facciata secondaria, pi\u00f9 antica e pi\u00f9 piccola, con due finestre rettangolari, dalle fantasiose cornici manieriste, sormontate da altrettante finestre con timpano rettangolare."}
{"id": "1173172", "revid": "36426", "url": "https://it.wikipedia.org/wiki?curid=1173172", "title": "Palazzo Capponi Vettori", "text": ""}
{"id": "1173176", "revid": "289247", "url": "https://it.wikipedia.org/wiki?curid=1173176", "title": "Forma (geometria)", "text": ""}
{"id": "1173178", "revid": "287204", "url": "https://it.wikipedia.org/wiki?curid=1173178", "title": "Ligue 1 2002-2003", "text": "La Ligue 1 2002-2003 \u00e8 stata la 65\u00aa edizione della massima serie del campionato francese di calcio, disputata tra il 2 agosto 2002 e il 24 maggio 2003 e concluso con la vittoria del , al suo secondo titolo.\nCapocannoniere del torneo \u00e8 stato Shabani Nonda (), con 26 reti.\nStagione.\nNovit\u00e0.\nA sostituire e , retrocesse nella stagione precedente, sono , , e ; cos\u00ec, oltre al cambio di denominazione, il numero di squadre passa da 18 a 20.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1173180", "revid": "86599", "url": "https://it.wikipedia.org/wiki?curid=1173180", "title": "Cometa Encke", "text": "La cometa di Encke, formalmente 2P/Encke, \u00e8 una cometa periodica che prende il nome dall'astronomo Johann Franz Encke, il quale, attraverso laboriosi studi sulla sua orbita e molti calcoli basati sulle sue apparizioni, nel 1786, nel 1795, nel 1808 e nel 1818, riusc\u00ec a prevedere la sua comparsa. Nel 1819 egli pubblic\u00f2 le sue conclusioni nel giornale genovese \"Correspondance Astronomique\", e predisse il suo ritorno nel 1822.\nSecondo la designazione ufficiale, la cometa di Encke fu la seconda ad essere denominata dopo la Cometa di Halley. Insolito che il nome derivi da chi ne ha calcolato il ritorno e non da chi l'ha scoperta, Pierre M\u00e9chain. Sono solo quattro le comete per le quali \u00e8 stata fatta questa scelta e le altre tre sono: la cometa di Halley, la cometa Crommelin e la cometa Lexell.\nAlcuni ricercatori ritengono che questa cometa si sia originata da una pi\u00f9 grande spaccatasi nell'et\u00e0 del bronzo, che avrebbe provocato la distruzione del territorio situato tra Gaza e Troia; questa ipotesi sarebbe supportata dalla presenza di un presunto cratere meteoritico in Iraq, attualmente riempito dal lago di Umm al Binni.\nLa missione spaziale CONTOUR fu lanciata nel 2002 per studiare questo corpo celeste, ma fall\u00ec.\nLa cometa di Encke \u00e8 ritenuta la fonte di due sciami meteorici, quello delle Tauridi di novembre (divise in due sub radianti, ovvero le Tauridi Nord e le Tauridi Sud, visibili da fine ottobre a met\u00e0 novembre), e quello delle Beta Tauridi, visibili dalla fine di giugno all'inizio di luglio.\nQuesto corpo celeste appartiene alla famiglia delle comete gioviane e ha un diametro del nucleo cometario di 4,8\u00a0km."}
{"id": "1173184", "revid": "287204", "url": "https://it.wikipedia.org/wiki?curid=1173184", "title": "Razvan Florea", "text": ""}
{"id": "1173185", "revid": "171091", "url": "https://it.wikipedia.org/wiki?curid=1173185", "title": "Valle del Gran San Bernardo", "text": "La Valle del Gran san Bernardo (\"Vall\u00e9e du Grand-Saint-Bernard\" in francese) \u00e8 una valle laterale della Valle d'Aosta. Prende il nome dal colle del Gran San Bernardo, dove la valle termina.\nGeografia.\nLa Valle del Gran san Bernardo si stacca dalla valle centrale della Dora Baltea all'altezza di Aosta e sale fino al colle del Gran San Bernardo che la separa dal Vallese. La Valpelline si stacca dalla Valle del Gran san Bernardo all'altezza di Gignod.\nStoria.\nLa valle \u00e8 stata nei secoli una grande via di comunicazione con il vicino Vallese e nelle grandi vie di comunicazione tra il nord ed il sud dell'Europa.\nCentri abitati.\nSalendo la valle si trovano nell'ordine i seguenti comuni:\nComunicazioni.\nLa valle \u00e8 attraversata dalla strada statale 27 del Gran San Bernardo ed in alta valle dal traforo del Gran San Bernardo.\nTurismo.\nPer favorire l'ascensione ai monti della valle e l'escursionismo in alta quota la valle \u00e8 dotata di alcuni rifugi alpini:\nLa valle \u00e8 inoltre attraversata dall'Alta via della Valle d'Aosta n. 1."}
{"id": "1173186", "revid": "287204", "url": "https://it.wikipedia.org/wiki?curid=1173186", "title": "Gordan Kozulj", "text": ""}
{"id": "1173190", "revid": "131358", "url": "https://it.wikipedia.org/wiki?curid=1173190", "title": "Angers SCO", "text": ""}
{"id": "1173191", "revid": "73843", "url": "https://it.wikipedia.org/wiki?curid=1173191", "title": "Infisso (linguistica)", "text": "Un infisso \u00e8 un elemento linguistico di formazione delle parole che, a differenza del suffisso, dell'interfisso e del prefisso, non viene aggiunto alla radice della parola, ma inserito all'interno della radice stessa.\nEsempi:"}
{"id": "1173196", "revid": "2056951", "url": "https://it.wikipedia.org/wiki?curid=1173196", "title": "Adunanza plenaria", "text": "L'adunanza plenaria \u00e8 un tipo di adunanza nella quale si riunisce il Consiglio di Stato italiano, quando siede in veste giurisdizionale.\nFunzioni.\nDelibera sulle attivit\u00e0 che possono dare contrasti giurisprudenziali di notevole rilievo.\nIn caso di pronunzie dell'Adunanza plenaria del Consiglio di Stato, essa svolge, nell'ambito della giurisdizione amministrativa, una funzione nomofilattica in senso stretto: alla stessa stregua delle sentenze delle sezioni semplici, l'organo ricevente \u00e8 tenuto ad attenersi alle sue sentenze.\nArticolazione.\nEssa vede la partecipazione del presidente, pi\u00f9 dodici consiglieri scelti dall'ufficio di presidenza.\n\u00c8 presieduta dal presidente del Consiglio di Stato. Ciascuna sezione giurisdizionale apporta 4 consiglieri.\nDifferenza con la sede consultiva.\nL'Adunanza plenaria non va confusa con l'Adunanza generale: questa comprende le sei sezioni, due di competenza consultiva e quattro di competenza giurisdizionale-amministrativa del Consiglio di Stato, riunite per casi particolari per deliberazioni in materia consultiva. \nIl Consiglio di Stato nelle funzioni consultive si pronuncia mediante pareri: facoltativi, obbligatori, vincolanti e parzialmente vincolanti. \nSono pareri facoltativi quelli ove \u00e8 rimesso all'organo richiedente la libert\u00e0 di richiederli o meno;\nsono obbligatori quei pareri che l'organo \u00e8 tenuto a chiedere ma non ad attenersi, sono vincolanti quando l'organo \u00e8 tenuto a chiederli e attenersi; \nsono parzialmente vincolanti quelli ove l'organo deve richiedere la pronuncia del Consiglio di Stato, ma pu\u00f2 disattendere purch\u00e9 tenga conto di taluni limiti."}
{"id": "1173197", "revid": "1442080", "url": "https://it.wikipedia.org/wiki?curid=1173197", "title": "Palazzo Corsi", "text": "Esistono vari palazzi appartenuti alla famiglia Corsi:\nAd Anghiari (Arezzo):\nA Firenze:\nAll'Aquila:"}
{"id": "1173201", "revid": "28592", "url": "https://it.wikipedia.org/wiki?curid=1173201", "title": "Konigsburg", "text": ""}
{"id": "1173204", "revid": "28592", "url": "https://it.wikipedia.org/wiki?curid=1173204", "title": "Ahmed III di Turchia", "text": ""}
{"id": "1173205", "revid": "339392", "url": "https://it.wikipedia.org/wiki?curid=1173205", "title": "Palazzo di Topkapi", "text": ""}
{"id": "1173208", "revid": "36426", "url": "https://it.wikipedia.org/wiki?curid=1173208", "title": "Palazzo della Commenda da Castiglione", "text": ""}
{"id": "1173210", "revid": "287204", "url": "https://it.wikipedia.org/wiki?curid=1173210", "title": "Juvenal Habyarimana", "text": ""}
{"id": "1173212", "revid": "365417", "url": "https://it.wikipedia.org/wiki?curid=1173212", "title": "Rita Forte", "text": "Biografia.\nGli esordi.\nDi origini toscane (la madre era originaria dell'Isola d'Elba) e appassionata di musica sin dall'infanzia, dall'et\u00e0 di sei anni studia pianoforte; si iscrive poi a una scuola di canto e partecipa successivamente a vari concorsi canori a livello regionale.\nNel 1975, a 17 anni, incontra Claudio Mattone, autore e talentscout che rimane subito affascinato dalle sue singolari doti interpretative; Mattone realizza per lei, in collaborazione con Franco Migliacci, due brani: \"Sospetto\" e \"Come mia madre no\".\nIl successo.\nDopo la laurea in Scienze politiche presso l'Universit\u00e0 La Sapienza di Roma, lavora come segretaria presso uno studio notarile. A due anni dalla laurea inizia a cantare in alcuni locali romani (Jackie'O e Tartarughino) frequentati da personaggi dello spettacolo e del mondo discografico. Proprio al Tartarughino avviene l'incontro con Elio Palumbo (Eliop - autore e discografico della Nuova Yep record) che decide di produrre il suo primo album \"Rita Forte\". La promozione avviene iscrivendo Rita al Festival di Sanremo 1991 tra le \"Nuove proposte\" con il brano \"\u00c8 soltanto una canzone\", con cui ottiene il terzo posto in classifica.\nNel 1992 torna a Sanremo con il brano \"Non \u00e8 colpa di nessuno\", firmato da Antonio Comis e dai fratelli Antonio e Gianni Bella. A causa di una controversia legale con il precedente discografico, questa canzone non \u00e8 mai stata incisa, pur essendo arrivata in finale. \u00c8 in quell'edizione di Sanremo che Luciano Rispoli la nota e offre a Rita la possibilit\u00e0 di avere uno spazio musicale all'interno del programma televisivo \"La pi\u00f9 bella sei tu\", da lui condotto su TMC. Rispoli conferma la sua partecipazione anche per le cinque edizioni successive del \"Tappeto Volante\". Nell'estate del 1994 Rita presenta \"Le mille e una nota del Tappeto Volante\", sempre su TMC.\nNel 1994 esce il suo secondo album \"Le donne sono un'altra cosa\" prodotto da Piero Colasanti e arrangiato da Adelmo Musso sotto la direzione artistica di Luciano Rossi (noto cantautore degli anni '70) che realizza per lei splendidi brani d'amore. I brani \"Le donne sono un'altra cosa\" e \"Unforgettable\" sono stati anche sigle del \"Tappeto volante\". \nIl 1996 segna il suo ritorno discografico con il terzo album \"Certi uomini c\"he la cantante presenta ad un'edizione di \"Domenica In\" condotta da Mara Venier.\nNel 1997 riceve il Premio Flaiano come miglior personaggio musicale e televisivo. Nel 1998, insieme a Dario Salvatori presenta su Radio Rai Uno il programma \"Per noi\". Poi torna su TMC nel 1998-1999 accanto a Claudio G. Fava con la conduzione di \"Forte Fortissima\", programma di cinema e musica in cui il pubblico a casa e quello in studio possono richiedere a Rita colonne sonore di film, canzoni e sigle tratte dalla produzione cinematografica degli ultimi cinquant'anni.\nPartecipa successivamente a diverse edizioni di \"Viva Napoli\" e dal 2000 al 2002 \u00e8 l'animatrice musicale di \"Buona Domenica\".\nNel 2001 esce il suo nuovo cd \"Cantando Cantando\" in cui sono contenuti tre nuovi inediti scritti per lei da Luciano Rossi; una reinterpretazione della celebre \"Almeno tu nell'universo\" e alcuni classici della canzone napoletana come \"Reginella\" e \"Dicitencello vuje\" e internazionale (\"My Way\" e \"New York New York\"); \u00e8 presente una reinterpretazione di \"Se telefonando\", omaggio alla sua cantante preferita e a Maurizio Costanzo coautore del brano.\nDal 2005 Rita Forte collabora musicalmente nella trasmissione in onda su Rai 3 \"Cominciamo bene\".\nNel 2006 esce \"Con tutto il mio cuore\", raccolta di brani dei suoi precedenti cd che la cantante ha voluto dedicare a tutto il suo pubblico che la segue da sempre.\nNel 2010 \u00e8 al Teatro Manzoni di Roma nella sceneggiata romana \"Attico con vista...vendesi\" con Fabrizio Frizzi e Carlo Alighiero, con musiche di Enzo De Rosa e la regia di Alighiero.\nDal 2014, partecipa alla quarta edizione di \"Tale e quale show\" arrivando sesta e qualificandosi per il torneo dove si posiziona al quinto posto interpretando Liza Minnelli, Fiordaliso, Iva Zanicchi, Kim Carnes, Milva, Natalie Cole, Diana Ross, Mina, Caterina Caselli, Dionne Warwick e Gigliola Cinquetti. Nello stesso anno partecipa anche al segmento Effetto estate di Unomattina estate 2015. Torna a Tale e Quale Show nel torneo della quinta edizione interpretando Anastacia, Fiorella Mannoia, Shirley Bassey e Rita Pavone."}
{"id": "1173214", "revid": "767487", "url": "https://it.wikipedia.org/wiki?curid=1173214", "title": "Thema (rapper)", "text": "La carriera con i Gemelli Diversi.\nCresciuto artisticamente nella nota crew milanese Spaghetti Funk (fondata nel 1994 dal leader degli Articolo 31 J-Ax, dal writer Raptuz e dal rapper Space One, ispirati da un'idea di Franco Godi), Thema inizia la sua carriera negli anni novanta, come membro de La Cricca, insieme al DJ THG. Nel 1996 esordisce con il brano \"Spaghetti Funk\" feat. gli Articolo 31. Due anni pi\u00f9 tardi La Cricca decide di fondere le proprie produzioni con quelle di un altro duo, i Rima Nel Cuore, formato dal rapper Grido e il cantante Strano. Nascono cos\u00ec i Gemelli DiVersi.\nIl 28 agosto del 1998 esce il loro primo singolo (\"Un attimo ancora\", interpolazione di \"Dammi solo un minuto\" dei Pooh), che precede l'album \"Gemelli DiVersi\". Quest'ultimo conquista subito il disco di platino, con oltre 130.000 copie vendute. Nello stesso anno il gruppo apre i concerti degli Articolo 31 nel \"Nessuno\" tour, integrandosi perfettamente nell'ambiente. Nel 2000 esce l'album 4x4,che ottiene il disco di platino vendendo oltre 100.000 copie, dal quale vengono estratti i singoli \"Musica\" (che occupa i primi posti delle classifiche radiofoniche per un'intera estate), \"Chi sei adesso\" e \"Anima Gemella\".\nNel 2001 esce l'album live in edizione speciale limitata Come piace a me, contenente anche un brano inedito intitolato come l'omonimo album. Nello stesso anno i Gemelli DiVersi vengono chiamati come supporter per le tappe italiane dello \"Stile Libero Tour\" di Eros Ramazzotti. Nel 2002 pubblicano \"Fuego\", anticipato dal singolo \"Tu no\". Il secondo singolo estratto \u00e8 Mary. Il brano ottiene un grandissimo successo radiofonico-televisivo, occupando per circa otto mesi i primi posti delle classifiche e regalando alla band l'importante riconoscimento di Best Italian Act agli MTV Europe Music Awards 2003. \"Fuego\" si aggiudica il doppio disco di platino con oltre 200.000 copie vendute.\nIl 22 ottobre 2004 viene pubblicato Reality Show che ottiene il disco di platino vendendo oltre 80.000 copie, dal quale vengono estratti i singoli \"A Chiara Piace Vivere\", \"Un altro ballo\", \"Prima o Poi\" e \"Fotoricordo\". L'album viene rimesso sul mercato nel 2005 in versione dual-disc, con l'aggiunta dei video dei singoli (ispirati alla trilogia di Ritorno al futuro) e tre canzoni registrate live durante il concerto del 28 aprile 2005 all'Alcatraz di Milano. Nel luglio del 2005 i Gemelli DiVersi partecipano al Live 8, importante campagna musicale a livello mondiale con l'obiettivo di sensibilizzare i leader politici ai problemi del Terzo Mondo.\nNel 2006 vengono invitati ad esibirsi durante un festival musicale a Toronto, dove propongono un mix dei loro successi, mandando la folla in delirio. Negli stessi anni MTV affida loro la conduzione di due edizioni del programma Pimp My Wheels, versione italiana del format americano Pimp My Ride, nel quale recuperano mezzi di trasporto malconci per \"pimparli\" e renderli oggetti unici e personalizzati. Nel 2006 vengono premiati ai TRL Awards come Best Riempipiazza e nello stesso anno vincono anche i Nickelodeon Kids' Choice Awards di Nickelodeon come migliore band italiana.\nL'8 giugno del 2007 esce \"BOOM!\", album contenente la track \"Ancora un po\"', utilizzata come colonna sonora del film \"Notte prima degli esami - Oggi\". \"BOOM!\" ottiene il disco d'oro, raggiungendo le oltre 45.000 copie vendute. Il 28 agosto 2008 i Gemelli DiVersi festeggiano i loro primi dieci anni di carriera. Nel 2009 partecipano al Festival di Sanremo presentando il singolo \"Vivi per un miracolo\".\nIl 20 febbraio 2009 esce \"Senza fine 98-09 - The Greatest Hits\". Nell'album sono inclusi la rivisitazione in chiave rock di \"B-boy Band\" in collaborazione con i Rezophonic e il nuovo pezzo della Spaghetti Funk intitolato \"Senza fine\". A maggio del 2009 i Gemelli DiVersi vengono premiati come Italians Do It Better durante gli MTV TRL Awards. Il 13 luglio 2012 esce \"Per farti sorridere\", singolo che precede \"Tutto da capo\", nuovo e attesissimo album di inediti. \"Tutto da capo\" debutta alla prima posizione della classifica FIMI. Nella primavera del 2014 intraprende insieme a Strano una tourn\u00e9e sotto il nome di \"2 Gemelli DiVersi\". Ad accompagnarli una band composta da tre elementi e una dj. Nel 2015, Thema insieme a Strano, decide di continuare con il progetto Gemelli Diversi e ripartono in tour nella primavera ed estate dello stesso anno. A ottobre entrano in studio per la registrazione di nuovo materiale inedito per un nuovo album che sar\u00e0 pubblicato entro autunno 2016.\nIl 22 settembre 2016 esce \"La fiamma\", primo singolo che anticipa l'uscita del nuovo album, accompagnato dal video girato da Luca Tartaglia e Fabrizio Conte. \nIl 21 ottobre 2016 viene messo sul mercato il CD dei Gemelli Diversi intitolato \"Uppercut\", che segna il ritorno dopo tre anni e traccia un nuovo percorso musicale della band stessa che si avvicina sempre pi\u00f9 al pop internazionale. Il CD entra in classifica al nono posto. A novembre \u00e8 prevista la release del web video della title track \"Uppercut\".\nA luglio 2018 Thema collabora con l'artista emergente Lacatus nella traccia \"Come su netflix\" del quale hanno girato anche il videoclip.\nA settembre 2018 i Gemelli Diversi collaborano con il gruppo Il Pagante nella traccia \"La triste storia dei ragazzi di provincia\" prodotta da Merk and Kremont presente nell'album Paninaro 2.0.\nImpegno calcistico.\nDal 1990 al 1998 ha militato nei campionati di Eccellenza e di Promozione in Lombardia. Nel 2005 ha conseguito l'abilitazione di Istruttore di Scuola Calcio Figc. Dal 1998 ha inoltre collezionato 37 presenze in campo con la maglia della Nazionale italiana cantanti, realizzando 5 goal nel ruolo di centrocampista. Ha giocato con la Nazionale Calcio TV e con il Maifredi Team, in compagnia di grandi ex calciatori di serie A.\n Accanto all'amore per il calcio, Thema ha da sempre una forte passione per la musica hard rock e classic metal anni Ottanta. "}
{"id": "1173219", "revid": "287204", "url": "https://it.wikipedia.org/wiki?curid=1173219", "title": "Vin brul\u00e8", "text": ""}
{"id": "1173221", "revid": "1953061", "url": "https://it.wikipedia.org/wiki?curid=1173221", "title": "Deptford", "text": "Deptford \u00e8 una localit\u00e0 di Londra, all'interno del Borgo londinese di Lewisham e in minor parte del Borgo londinese di Greenwich, sulla sponda sud del Tamigi, nella parte sud-orientale della citt\u00e0. \nStoria.\nIl territorio di Deptford si svilupp\u00f2 nel Kent debordando per\u00f2 in piccola parte anche nel Surrey. La situazione si complic\u00f2 quando il paese si scisse in due distinte parrocchie, quella di San Paolo pi\u00f9 grande, occidentale e confinaria, e quella di San Nicola pi\u00f9 piccola, orientale e interamente nel Kent. Con la costituzione del Metropolitan Board of Works tutta la localit\u00e0 fu coinvolta nelle vicende della capitale, e sottoposta al nuovo distretto di Greenwich. Con la riforma amministrativa del 1900 della Contea di Londra creata nel 1889, la met\u00e0 occidentale ritrov\u00f2 la sua autonomia divenendo il borgo metropolitano di Deptford, mentre San Nicola rimase con Greenwich. Nel 1965 il municipio di Deptford fu annesso al borgo di Londra di Lewisham, ma San Nicola fu ancora confermata sotto Greenwich, seppur con una modifica confinaria a fine secolo."}
{"id": "1173222", "revid": "6923", "url": "https://it.wikipedia.org/wiki?curid=1173222", "title": "Tracinda Corporation", "text": "Tracinda Corporation \u00e8 una societ\u00e0 privata di propriet\u00e0 del magnate Kirk Kerkorian (uno degli uomini pi\u00f9 ricchi del mondo). La societ\u00e0 ha il suo quartier generale a Rodeo Drive, Beverly Hills e prende il suo nome dalle due figlie del proprietario, TRACY e LINDA, il proprietario la guida direttamente insieme a Jerome York e Lee Iacocca.\nLa Holding \u00e8 la maggiore azionista di MGM Resorts International, un gruppo che possiede un'importante catena di hotel e casin\u00f2. Possedeva inoltre il 10% della General Motors, quota che per volere dello stesso proprietario \u00e8 stata ridotta (e si parla di una possibile cessione totale), La Tracinda Corporation possiede inoltre importanti quote azionarie della Metro Goldwyn Mayer.\nHa investito 4,5 miliardi di dollari in azioni della casa automobilistica DaimlerChrysler (dal 2007 Daimler AG, che possiede a sua volta la Mercedes Benz)."}
{"id": "1173223", "revid": "1318658", "url": "https://it.wikipedia.org/wiki?curid=1173223", "title": "Kiyomizu-dera", "text": "Con Kiyomizudera o Kiyomizu-dera (in giapponese: \u6e05\u6c34\u5bfa) ci si riferisce ad una serie di templi buddhisti giapponesi, ma in particolare al tempio di nella citt\u00e0 di Kyoto. \u00c8 uno degli antichi monumenti della citt\u00e0, considerati patrimonio dell'umanit\u00e0 dall'UNESCO, e anche uno dei finalisti per le sette meraviglie del mondo moderno.\nStoria.\nKiyomizu-dera venne fondato all'inizio del periodo Heian. La costruzione fu iniziata nel 798, ma l'edificio attuale, costruito durante la restaurazione ordinata da Tokugawa Iemitsu, risale al 1633. Per la sua costruzione non \u00e8 stato usato un singolo chiodo. Il nome deriva dalla cascata presente all'interno del complesso, che scorre dalle colline vicine. \"Kiyomizu\" significa \"acqua pulita\", o \"acqua pura\".\nOriginariamente era affiliato della vecchia e influente setta Hoss\u014d fin dall'epoca di Nara. Comunque nel 1965 cess\u00f2 l'affiliazione e i custodi attuali si definiscono membri della setta \"Kitahoss\u014d\"."}
{"id": "1173224", "revid": "28592", "url": "https://it.wikipedia.org/wiki?curid=1173224", "title": "Mehmed VI", "text": ""}
{"id": "1173230", "revid": "119982", "url": "https://it.wikipedia.org/wiki?curid=1173230", "title": "Tracinda", "text": ""}
{"id": "1173231", "revid": "82143", "url": "https://it.wikipedia.org/wiki?curid=1173231", "title": "Mondrian", "text": ""}
{"id": "1173234", "revid": "1656773", "url": "https://it.wikipedia.org/wiki?curid=1173234", "title": "Curti (famiglia)", "text": "La famiglia Curti \u00e8 nota in Italia come un antico casato lombardo, ma secondo le cronache dell'alto medioevo (richiamate da G. Corti nel suo saggio \"\"Famiglia Curti\"\") ebbe origini francesirisalenti al X secolo, strettamente legate a quelle di altre illustri famiglie italiane provenienti d'oltralpe, come gli Stampa, i Canova, e i Capitani di Scalve. \nLe origini.\nSecondo le antiche cronache (citate da G. Corti nel suo gi\u00e0 ricordato saggio) un nobile francese di nome Pietro Curti avendo dato segretamente in sposa la propria sorella Isabella, cugina e damigella di Corte della Regina Costanza di Arles a un Viviano Chiaramonte, conte di Lorena e lontano discendente di Carlo Magno, incorse nell'ira del re di Francia Roberto il Pio, che si opponeva a tale unione. \nIn proposito \u00e8 utile ricordare che Roberto il Pio (972-1031, associato al trono dal padre Ugo Capeto nell'anno 987) per ragioni dinastiche aveva dovuto rinunciare al suo amore per la cugina Berta, figlia del Re di Borgogna, e detestava la moglie legittima Rozala d'Ivrea, gi\u00e0 vedova del conte di Fiandra, che gli era stata imposta dal padre per rafforzare il Regno, e per giunta aveva venti anni pi\u00f9 di lui. Roberto il Pio prov\u00f2 a ripudiarla e spos\u00f2 la cugina Berta, ma incorse nell'anatema di Papa Gregorio V che gli ingiunse di separarsi, essendo cugini in grado troppo ravvicinato per poter contrarre matrimonio.\nRoberto il Pio cerc\u00f2 inutilmente di implorare la clemenza del Papa, che fu inflessibile: per evitare la scomunica e salvare il trono fu infine costretto a lasciare la sua amata cugina Berta. Amareggiato, Roberto il Pio spos\u00f2 in terze nozze nel 1003 la giovane e bella Costanza d'Arles, dalla quale ebbe molti figli, e si dedic\u00f2 principalmente alla politica, cercando di impedire alleanze tra casati che potessero indebolire la gi\u00e0 fragile monarchia Capetingia, ed al contempo di aggiungere nuove conquiste al Regno di Francia. Questo potrebbe fornire una spiegazione dell'avversione del sovrano per il matrimonio (avvenuto a sua insaputa, e quindi senza la sua approvazione) di Isabella Curti, dama di corte e per di pi\u00f9 sua congiunta (in quanto cugina della Regina), con un conte di Lorena, regione strategicamente importante per la sua posizione di confine con la Germania, che il Regno di Francia contendeva al Sacro Romano Impero.\nLa conseguenza di quanto premesso fu che nell'anno 1018 il nobile Pietro Curti per sottrarsi al risentimento del re di Francia abbandon\u00f2 la terra nat\u00eca, e si stabil\u00ec con la figlia Giulietta ed altri congiunti a Gravedona (antichissimo comune sul lago di Como) perpetuandovi la famiglia, che divenne ben presto tra le pi\u00f9 importanti della citt\u00e0; nell'anno 1030 Corrado II il Salico, Imperatore del Sacro Romano Impero e gi\u00e0 re di Franconia insign\u00ec lo stesso Pietro Curti della Contea di \"Omazzo\" (cos\u00ec nelle fonti, dovrebbe corrispondere all'attuale Lomazzo) e delle terre vicine (Casorate, Rosate) per la fedelt\u00e0 dimostrata nel periodo successivo all'insurrezione di Milano contro il dominio imperiale (1020), e lo nomin\u00f2 Capitano della Cavalleria imperiale. A seguito di questa investitura i conti Curti di Gravedona aggiunsero al proprio stemma il \"capo dell'Impero\", cio\u00e8 la fascia superiore d'oro, all'aquila di nero coronata del campo. Secondo quanto accennato quindi la Famiglia Curti\nrisulta storicamente attestata da oltre un millennio, il che la pone tra le pi\u00f9 antiche famiglie del mondo occidentale tuttora fiorenti.\nAttorno alla met\u00e0 del 1100 troviamo a Gravedona Bene e Buiniolo Curti, entrambi Consoli della Comunit\u00e0. Nell\u2019anno 1199 abbiamo un Gerolamo Curti elencato tra i nobili presenti all\u2019insediamento dell\u2019Arcivescovo di Milano, Filippo da Lampugnano. Nel 1226 un Viviano Curti viene annoverato tra i partecipanti all\u2019Assemblea di Mantova, e nello stesso anno un Severino Curti intervenne alla Lega dei sostenitori dell\u2019autorit\u00e0 del Papa, in contrasto con le ingerenze imperiali. Sempre a Gravedona troviamo nel 1265 un Ser Alberto Curti (figlio di Anrico) Notaio, e nel 1301 suo figlio Giacomo. La professione di notaio venne esercitata da molti membri della famiglia anche nei secoli successivi.\nNel 1323 i fratelli Giovanni Battista e Gerolamo furono tra i 32 membri del Supremo Consiglio di Gravedona, istituito in quello stesso anno per meglio sopperire alle esigenze difensive del Comune di Gravedona contro le minacce provenienti dal Ducato di Milano.\nNel 1403 un Antonio fu tra i compilatori degli Statuti di Gravedona, in seguito riconosciuti dal Ducato di Milano. Nel 1404 Pasquale e Gerolamo furono tra i Capitani delle compagnie gravedonesi scese in campo a fianco delle truppe del Ducato di Milano nell\u2019assedio di Como.\nNel XVI secolo i Curti di Gravedona con Giovanni Alessandro ebbero parte nel governo e nelle vicende politiche della piccola Repubblica delle Tre Pievi (costituita dai Comuni di Gravedona, Dongo e Sorico), ottenendo il privilegio di inquartare nel vessillo della Repubblica le proprie armi gentilizie; il figlio Giovanni Andrea fu sindaco fiscale delle Tre Pievi superiori del lago di Como in nome di papa Pio IV (1564, 1574, 1575), e divenne il capostipite del ramo dei Curti di Milano. L'ultimo podest\u00e0 di Gravedona fu Giorgio Curti, che risulta in carica nel 1518.\nLo stabilimento dei Curti da Gravedona a Milano si pu\u00f2 assegnare al 1247, quando per sottrarsi alle lotte intestine che laceravano il paese nativo, emigrarono portando la loro dimora nella capitale d\u2019Insubria, dove vennero ascritti trent\u2019anni dopo nella Matricola degli Ordinari.\nUn Francescolo sedette al Decurionato nel 1388 per la Parrocchia di S. Raffaele, e sotto il duca Giovanni Maria Visconti i Curti vennero privilegiati di esenzioni fiscali sopra i possedimenti della Contea di Omazzo, Casorate Primo e Rosate a compenso dei danni patiti in quelle loro terre, e per l\u2019attaccamento dimostrato alla casa Ducale. Con Decreto del 23 aprile 1787 dell\u2019I.R. Consiglio di Governo fu riconosciuta l\u2019antica e generosa nobilt\u00e0 di questa famiglia, in persona dei fratelli Don Gerolamo e del Capitano Don Luigi. Secondo la genealogia provata nel 1787, il capostipite di questo ramo dei Curti fu il suddetto Giovanni Andrea, nativo di Gravedona e Sindaco Fiscale delle Tre Pievi in nome del papa Pio IV.\nDalla Lombardia un ramo dei Curti si stabil\u00ec gi\u00e0 nel XIII secolo a Mazzara e Trapani, e godette di nobilt\u00e0 anche a Mineo e Palermo. Il Mugnos nel suo \"Vespro Siciliano\" ricorda infatti un Ugone De Curtibus barone al tempo di re Pietro I (1239\u20131285), ed un Antonio sotto Federico II nel 1296; un Giordano fu arcivescovo di Messina nel 1348.\nNel 1507 troviamo che la Baronia della salina di S. Todaro insieme con la tonnara chiamata \"la Grotta Malfitana\" fu concessa ad Andrea Curto del ramo di Trapani; tale ramo successivamente si trasfer\u00ec a Spaccaforno (oggi Ispica, RG) nella prima met\u00e0 del XVII secolo; quivi furono capitani di giustizia: Antonio I nell'anno 1689; Antonio II negli anni 1751-1753, ed infine Pasquale nell'anno 1810. Gli attuali discendenti del ramo di Spaccaforno sono i germani Antonio (Francesco, il figlio) e Giombattista Curto, ed i germani Vittorio (Giovanni, il figlio) e Pietro (Alessandro il figlio, Niccol\u00f2 Vincenzo e Riccardo, i nipoti). Attuale rappresentante del ramo di Mineo \u00e8 Orazio Curt\u00f2. \nIl titolo di marchese di Balsamo fu posseduto per primo da Mario, gi\u00e0 Proconservatore in Licata per investitura del 1 dicembre 1790, e quindi dal figlio Antonino, per investitura del 7 dicembre 1795.\nCamillo Curti di Gravedona fu giureconsulto e si stabil\u00ec alla fine del secolo XVI a Roma, dove acquist\u00f2 una casa con terra presso la chiesa di S. Girolamo della Carit\u00e0, nei pressi di Via Giulia; tale dimora divenne poi l'attuale Palazzo Curti, sito in Via in Caterina n\u00b0 89, attribuito alla scuola di Antonio da Sangallo; lungo il cornicione dell'ultimo piano sono riportati in stucco gli emblemi araldici della famiglia. Camillo fu il capostipite dei conti Curti di Roma, mor\u00ec nel 1640 e fu sepolto nella Chiesa del Ges\u00f9, dove ancora si legge la sua pietra sepolcrale, nei pressi della cappella di Sant'Ignazio di Loyola.\nAncora da Milano intorno al XVI secolo un ramo della famiglia Curti si trasfer\u00ec a Venezia, acquistando ingenti ricchezze grazie al commercio delle carni dall'Ungheria e dalla Croazia, ove possedeva titoli e feudi per concessione della Camera Imperiale di Vienna, ottenuti in compensazione dei crediti. In occasione della Guerra di Morea i Curti contribuirono alle spese belliche della Serenissima Repubblica di Venezia con la notevole somma di centomila ducati d'oro, e come riconoscimento nel 1688 vennero ascritti alla Nobilt\u00e0 di Venezia nella persona del barone Pietro Martire e nipoti. Avevano dimora in un elegante palazzo sul Canal Grande, oggi conosciuto come Palazzo Curti Valmarana.\nLo stemma.\nLo stemma araldico della famiglia Curti di Gravedona secondo il Crollalanza era cos\u00ec composto: Interzato in fascia (cio\u00e8 diviso in tre fasce orizzontali); nel 1\u00b0 d'oro all'aquila spiegata di nero, coronata del campo (\"capo dell'Impero\"); nel 2\u00b0 che \u00e8 partito (cio\u00e8 diviso a met\u00e0 in senso verticale): a destra d'argento, al leone rampante al naturale; a sinistra di rosso, al castello a due torri d'argento, aperto e finestrato del campo; nel 3\u00b0 sbarrato d'argento e di rosso . Tuttavia, negli stemmi pi\u00f9 antichi da noi raccolti si trova nel 3\u00b0, in luogo dello sbarrato, il palato d'argento e di rosso, esattamente come si vede nello stemma qui riportato. \nGiova inoltre precisare che lo stemma dei Curti di Gravedona doveva essere in origine privo del capo dell'Impero, aggiuntosi nel 1030 a seguito dell'investitura comitale da parte dell'Imperatore Corrado II, come ricordato nel paragrafo precedente. Va inoltre osservato che l'uso degli smalti rosso ed argento nelle figure e nelle pezze richiama i colori tipici della Franconia, facendo ipotizzare che i Curti fossero originari di quella regione, da cui provenivano anche i Carolingi e lo stesso Imperatore Corrado II, gi\u00e0 Re di Franconia. \nLo stemma che appare in questo collegamento secondo il Crollalanza appartiene invece ai baroni Curti di Palermo, e si blasona cos\u00ec: Interzato in fascia (cio\u00e8 diviso in tre fasce orizzontali); nel 1\u00b0 d'oro all'aquila spiegata di nero, coronata del campo (\"capo dell'Impero\"); nel 2\u00b0 che \u00e8 partito (cio\u00e8 diviso a met\u00e0 in senso verticale): a destra d'oro, al leone bicipite passante di nero, le teste coronate del campo; a sinistra di rosso, al castello a due torri d'oro, aperto, finestrato del campo e sormontato da un'aquila d'oro coronata dello stesso; nel 3\u00b0 di rosso, a tre pali d'oro.\nIl motto.\nIl motto di questa famiglia era: \u201c\"Ingenium superat vires\"\u201d, allusivo all'intelligenza che sempre prevale sulla forza nelle avversit\u00e0 della vita.\nSi conosce anche un altro motto, di sicura origine medievale in quanto ripreso da un commento di Arnobio il Giovane (monaco vissuto a Roma nel V secolo) al Salmo XXXVI: \u201d\"Quod differtur non aufertur\"\u201d, che significa \u201cci\u00f2 che viene rimandato non \u00e8 perduto\u201d, con chiara allusione alla \"tenacia\", virt\u00f9 che permette di raggiungere gli obiettivi prefissati, sapendo cogliere saggiamente il momento opportuno.\nI rami principali.\nLa famiglia Curti diede origine a vari rami che aggiunsero al proprio un altro cognome. Da ricordare a Gravedona i Curti Pettarda, i Curti Bassi, i Curti Maghini, i Curti Gialdino (baroni), tuttora fiorenti in Sicilia e a Roma, ed infine a Roma i Curti Lepri. Da Gravedona un ramo della famiglia Curti si stabil\u00ec nel Cantone svizzero di Vallese, dove diede origine al Casato dei Conti De Courten (XIV sec.), ed alla famiglia del notaio e dei mercanti Curta/Curtaz a Gressoney al Monte Rosa (XV sec.), che comprendeva anche molti sacerdoti e qualche pittore, con molti discendenti in Germania (Kappel am Rhein, Oberweier, Karlsruhe, Spira, Amburgo etc.), che si fanno chiamare Curtaz o Korta. Un altro ramo di Gravedona si stabil\u00ec in Germania nella regione del Palatinato, dove diede origine al casato dei Curtius, che ebbe il suo pi\u00f9 illustre esponente nel baronetto Johann Wilhelm Curtius, importante diplomatico al servizio della corona inglese, vissuto nel XVII secolo. Altri rami si stabilirono a Ventimiglia (XII sec.), a Milano (XIII sec.), a Palermo (XIII sec.) e da qui a Ispica (XVII sec.), ed ancora a Roma (XVI sec.) e Venezia (XVI sec. circa, provenienti rispettivamente da Gravedona e da Milano). Dal ramo di Milano, un mercante di seta si stabil\u00ec in Svizzera sul lago di Zurigo nella seconda met\u00e0 del XVII secolo, con discendenti che si trovano ancora qui e a Lucerna e Ginevra.\nI personaggi.\nTra i personaggi storici pi\u00f9 importanti della famiglia Curti ricordiamo: Guglielmo Curti (sec. XIV), cardinale Camerlengo e presidente del Santo Uffizio; Girolamo Curti, (sec. XVI), maestro della pittura prospettica; per ascendenza materna Maria Teresa Serri-Curti (sec. XVIII), meglio nota come Venerabile Maria Diomira del Verbo Incarnato, Badessa del Monastero di Fanano, mistica e stigmatizzata; Pier Ambrogio Curti (sec. XIX), Avvocato, patriota, scrittore, erudito e Deputato del primo parlamento italiano nel 1867. Il compositore proveniva dal ramo svizzero del lago di Zurigo. \u00c8 uno dei pi\u00f9 importanti compositori e musicisti svizzeri del suo tempo ed \u00e8 considerato musicalmente l'interfaccia tra Wagner e Mahler. Il Franz Curti Festival si tiene regolarmente in suo onore a Rapperswil."}
{"id": "1173235", "revid": "2166030", "url": "https://it.wikipedia.org/wiki?curid=1173235", "title": "Mahmud II", "text": "Durante il suo regno dovette fronteggiare la crescente ingerenza dell'Impero russo nei Balcani e nel Caucaso, le rivendicazioni indipendentiste del popolo greco e dei serbo-bosniaci, l'attacco francese ai domini turchi nordafricani, il riaccendersi della secolare contesa tra Costantinopoli e la Persia ed il crescente potere della dinastia alawita che svincol\u00f2 Egitto, Siria e Cilicia dal dominio della Sublime Porta. Introdusse numerose riforme amministrative, militari e fiscali, culminate con il Decreto delle Tanzimat (\"Riforme\", lett. \"Riorganizzazioni\") che fu promulgato dai suoi figli Abd\u00fclmecid I e Abdul Aziz, ed oper\u00f2 l'eliminazione del corpo dei giannizzeri, divenuti un ostacolo al necessario processo di rinnovamento dell'impero. Per questa sua opera di grande rinnovatore \u00e8 stato definito il \"Pietro il Grande di Turchia\".\nBiografia.\nI primi anni e l'ascesa al trono.\nMahmud era figlio della \"Valide Sultan\" Naksh-i-Dil Haseki che secondo la leggenda sarebbe stata Aim\u00e9e du Buc de Riv\u00e9ry, cugina della prima moglie di Napoleone, Jos\u00e9phine de Beauharnais). Nato tra le mura del Palazzo Topkap\u0131, vi trascorse tutti i primi anni della sua vita. Nel 1808, il sultano predecessore di Mahmud II, il suo fratellastro Mustafa IV (1807-08), aveva ordinato la sua decapitazione assieme a suo cugino, il deposto sultano Selim III (1789-1807), in modo da stroncare la ribellione ordita contro di lui. Selim venne catturato e giustiziato ma Mahmud si salv\u00f2 grazie all'intervento della madre e venne posto sul trono dopo che i ribelli ebbero deposto Mustafa IV. Il capo di questa ribellione, Alemdar Mustafa Pasci\u00e0, divenne poi gran visir del nuovo sultano.\nSecondo la versione ottocentesca dello storico turco Ahmed Cevdet, la fuga che permise a Mahmud di scampare ai suoi assassini avvenne in tal modo: Una delle schiave del principe, una ragazza georgiana di nome Cevri, stava ripulendo il camino della stanza principale dell'harem quando sent\u00ec la notizia dell'assassinio di Selim III. Quando gli assassini si avvicinarono all'harem dove Mahmud si trovava, ella fu in grado di raggiungerli e di gettare cenere nei loro occhi, rendendoli temporaneamente ciechi. Questo diversivo permise a Mahmud di scappare da una finestra, lungo i tetti dell'harem, giungendo sino alla terza corte dove lo aspettavano alcuni paggi con abiti civili poveri, rimediati frettolosamente. In quel momento giunse a palazzo anche il capo della ribellione, Alemdar Mustafa Pasci\u00e0 che, visto il corpo morto di Selim III, proclam\u00f2 Mahmud nuovo Padisci\u00e0. La ragazza schiava Cevri Kalfa, per il coraggio e la lealt\u00e0 dimostrate, venne nominata \"haznedar usta\", ovvero capo tesoriere dell'harem imperiale, che era il secondo incarico in ordine di importanza all'interno della gerarchia di corte. Uno scalone sull\"Alt\u0131nyol\" (Via d'Oro) dell'Harem \u00e8 ancora oggi chiamato Scalone di Cevri (Jevri) Kalfa, dal momento che la leggenda vuole che qui si siano compiuti i fatti che la resero poi celebre.\nIl primo ventennio di regno.\nLa pacificazione dei confini e la \"Questione balcanica\".\nAlemdar Mustafa Pasci\u00e0 riprese subito la politica di riforme bloccate dal colpo di Stato del 1807 che aveva portato al potere l'ormai deposto Mustafa IV. Convinse alcuni pasci\u00e0 a sottoscrivere la Carta dell'Alleanza (turco \"Sened'i \u0130ttifak\") per regolarizzarne i poteri ed avvi\u00f2 l'organizzazione di un nuovo esercito fedele al sultano. Anch'egli venne tuttavia ucciso durante una ribellione nel 1808, ordita dalle correnti reazionarie controllate dai giannizzeri. Mahmud dovette cos\u00ec, almeno temporaneamente, rinunciare alla riforma delle forze armate ottomane e sistema amministrativo-feudale.\nIn questo generale clima d'insicurezza per il nuovo sultano si colloca anche la conferma del governatorato di Mehmet Ali Pa\u015fa sull'Egitto. Mehmet Ali era infatti un militare di origini albanesi giunto in Egitto insieme al contingente ottomano inviato a pacificare il paese per conto dei mamelucchi dopo che questi erano stati stroncati da Napoleone durante la Campagna d'Egitto. Costruendosi una solida base di potere locale, Mehmet Ali riusc\u00ec a porsi a capo dell'Egitto, eliminando i mamelucchi (1805) e presentandosi all'allora sultano Selim III come l'unico vassallo in grado di fornirgli un valido supporto militare per tramite di un esercito modernizzato su modello napoleonico. La conferma a Mehmet Ali del titolo di \"W\u0101l\u012b\" d'Egitto garant\u00ec a Mahmud il suo prezioso appoggio nella guerra contro i ribelli wahhabiti del Najd che permise al sultano di riconquistare le Citt\u00e0 Sante, Medina (1812) e la Mecca (1813).\nBen pi\u00f9 complessa si rivel\u00f2 la gestione dei domini turchi in Europa. La Serbia era in rivolta sin dal 1804 (vedi Prima rivolta serba), appoggiata dallo Zar Alessandro I che aveva avviato nel 1806 una nuova guerra contro la Sublime Porta quando Selim III, allora alleato di Napoleone, aveva attaccato i Principati danubiani e bloccato i Dardanelli alle navi russe. Nel biennio 1809-1810 l'avanzata occidentale russa venne contenuta in Bessarabia (nel Caucaso, buona parte della Georgia era stata conquistata dal 1807) ma, una volta al comando del generale Kutuzov (1811), le truppe zariste martellarono ripetutamente la Dobruja sino a costringere Mahmud a firmare il Trattato di Bucarest che ratificava l'ingerenza di Mosca sul Danubio. Il contestuale avvio della Campagna di Russia da parte di Napoleone costrinse lo Zar a ritirare precipitosamente le sue truppe dai Balcani, lasciando Mahmud libero di concentrarsi sulla repressione della rivolta serba. Entro il 1813, gli ottomani agli ordini del gran visir Hursid Pasci\u00e0 riconquistarono le terre che si erano liberate. Numerosi principi e capi della rivolta fuggirono in Austria (es. Kara\u0111or\u0111e Petrovi\u0107), mentre altri passarono tra le file dei nuovi alleati del sultano (es. Milo\u0161 Obrenovi\u0107). Gi\u00e0 nel 1814, il ribelle Had\u017ei Prodan Gligorijevi\u0107 organizz\u00f2 una nuova sommossa che venne per\u00f2 brutalmente repressa dal gran visir. Le continue vessazioni degli ottomani esacerbarono per\u00f2 la situazione, sino a che non fu lo stesso Obrenovi\u0107 a mettersi a capo della Seconda rivolta serba a causa della quale Mahmud venne costretto a riconoscere l'esistenza del Principato di Serbia (1816) retto da Obrenovi\u0107 (1817).\nNel 1819, l'ambasciatore Halet Efendi port\u00f2 all'attenzione di Mahmud il crescente potere che il Pasci\u00e0 di Rumelia, Al\u00ec Pasci\u00e0 di Tepeleni, aveva accumulato negli anni del conflitto russo-turco, facendosi quasi signore indipendente di Grecia ed Albania. Abile politico, Al\u00ec Pasci\u00e0 riusc\u00ec a mantenere la situazione sotto controllo per alcuni mesi poi, nel 1820, commise l'errore di ordinare l'assassinio di un suo rivale costantinopolitano, Ismail Pasci\u00e0. Il colpo fall\u00ec e la mossa avventata del despota permise al sultano di pretenderne le dimissioni. Al rifiuto di Tepeleni, Mahmud invi\u00f2 contro di lui prima lo stesso Isma\u00ebl Pasci\u00e0 e poi il pi\u00f9 capace Hursid Pasci\u00e0, al comando di un esercito di 20.000 uomini. Al\u00ec Pasci\u00e0 venne costretto a ritirarsi nella sua roccaforte di Giannina che venne cinta d'assedio. Nel gennaio 1821, Tepeleni, in un disperato tentativo di rappacificarsi con il sultano, gli invi\u00f2 delle lettere nelle quali denunciava i complotti dei rivoluzionari greci con i quali aveva intrattenuto rapporti sin dall'anno precedente. Spiazzato dal voltafaccia di Ali Pasci\u00e0, il Direttorio rivoluzionario greco, forte dell'appoggio dello Alessandro, diede il via alla rivolta che sfoci\u00f2 nella guerra d'indipendenza greca nel 1821. L'insurrezione divamp\u00f2 in tutta la Grecia continentale, fomentata prima dall'arcivescovo di Patrasso, Germanos, poi anche grazie all'appoggio dei gruppi noti come \"Armatol\u00ec\" e \"Kleftes\" guidati da Theodoros Kolokotronis. Nel frattempo, nei Principati danubiani, Tudor Vladimirescu avviava la guerriglia in Valacchia.\nI russi aumentarono poi la pressione su Istanbul convincendo lo Sci\u00e0 di Persia, Fath Ali Shah, a testare contro le forze di Mahmud il suo esercito da poco occidentalizzato come l'ormai sciolto \"Nizam-\u0131 Jedid\" del defunto sultano Selim III. La nuova guerra ottomano persiana cominci\u00f2 con l'invasione safavide del Azerbaigian ed il successivo assedio di Baghdad, fortunosamente interrotto dalla morte del comandante persiano. Contemporaneamente, il principe ereditario di Persia, Abbas Mirza, entr\u00f2 in Anatolia e con le sue truppe, pur numericamente inferiori, distrusse l'armata ottomana nella battaglia di Erzurum. Costretto ad aprire i negoziati con il principe Mirza, Mahmud opt\u00f2 per una brutale pacificazione del conflitto balcanico. Entro il 1822, i Principati danubiani vennero occupati, l'Epiro venne riconquistato, Al\u00ec Pasci\u00e0 venne catturato e decapitato ed il dominio riaffermato con il terrore: nell'isola di Chio la popolazione venne pressoch\u00e9 interamente sterminata. Gravi disordini scoppiarono anche nella capitale dove elementi dei giannizzeri organizzarono violente incursioni nei quartieri cristiani dopo che Mahmud stesso aveva ordinato l'imprigionamento e l'esecuzione del dragomanno (vedi Massacro di Costantinopoli (1821)).\nChiusa la contesa con la Persia tramite il Trattato di Erzurum (1823), Mahmud si concentr\u00f2 sulla Questione greca. Nel Peloponneso, Kolokotronis manteneva alcune sacche di resistenza, mentre Markos Botsaris resisteva a Missolungi. Il sultano dovette ricorrere nuovamente alle truppe del Pasci\u00e0 egiziano. Nel 1824 nomin\u00f2 il figlio di Muhammad Ali, Ibr\u0101h\u012bm Pasci\u00e0, governatore della Morea. Ibrahim pass\u00f2 subito all'azione, riconquistando Navarino (1825), Missolungi (1826) ed Atene (1827).\nLe gestione delle province europee dell'Impero venne poi ulteriormente complicata nel 1826 dallo scioglimento del corpo dei giannizzeri. I distaccamenti provinciali dei giannizzeri iniziarono infatti a fomentare focolai di rivolta ed a schierarsi al fianco dei governanti sostenendone le pretese di autonomia ai danni della Porta. Rivolte tra i musulmani neo-convertiti scoppiarono inoltre in Rumelia, Bosnia ed Albania. Il quasi contemporaneo accendersi del nuovo conflitto tra Persia e Russia scamp\u00f2 Mahmud da eccessive intromissioni di Mosca nell'area danubiana. Il 7 ottobre 1826, il sultano ed il nuovo Zar Nicola I congelarono la loro contesa sottoscrivendo la Convenzione di Akkerman nella quale il governo dei Principati veniva rimesso a degli Hospodar eletti congiuntamente da Mosca e da Istanbul.\nNel nord della Grecia continuavano nel frattempo le azioni di guerriglia di Georgios Karaiskakis, mentre nel Mediterraneo i navarchi Andreas Miaoulis e Georgios Sachtouris portavano avanti operazioni corsare. Il ristagnare del conflitto, aggravato dalle crescenti ingerenze in Grecia dello Zar Nicola, trascinarono nella contesa anche la Francia e la Gran Bretagna che, supportate dai russi, aprirono nel 1827 le trattative con Mahmud per tentare di giungere a un accomodamento. Fallita la diplomazia, una flotta combinata inglese, francese e russa si schier\u00f2 davanti a Navarino. Mahmud chiam\u00f2 a raccolta la flotta ottomana, ottenendo l'invio di navi dai corsari barbareschi (pur gi\u00e0 gravati da un latente conflitto con la Francia) e dall'Egitto, ma ci\u00f2 non lo scamp\u00f2 da una clamorosa sconfitta nella Battaglia di Navarino, conclusasi con la totale distruzione della sua turca pur guidata dal capace vicer\u00e9 d'Egitto.\nLe prime riforme militari.\nBisognoso di un proprio esercito moderno ed efficiente, il sultano risolse a questo punto di riprendere la politica di riforme portate avanti da Selim III e dal visir Alemdar Mustafa Pasci\u00e0 e prepararsi all'inevitabile scontro con i reazionari giannizzeri. Nel 1825 l'architetto di corte, Krikon Balyan, ricevette ordine dal sultano di procedere alla ricostruzione della Caserma Selimiye, gi\u00e0 sede del \"Nizam-\u0131 Jedid\". Mahmud ordin\u00f2, contestualmente, la costituzione di un nuovo esercito su modello occidentale e procedette subito all'arruolamento di artiglieri europei. Ai giannizzeri venne chiesto (1826) di fornire i loro migliori elementi per formare il primo nucleo della nuova \"ocak\" ma questi si ribellarono (15 giugno), dando al sultano il pretesto per sciogliere il corpo. Nel corso di quello che divenne poi noto come l'\"Incidente di buon auspicio\" (\"Vaka-i Hayriye\"), diversi giannizzeri vennero massacrati in una sanguinosa guerriglia per le vie di Costantinopoli, i loro alti ufficiali vennero imprigionati e giustiziati e la fratellanza sufi dei Bektashi, strettamente legata da secoli ai giannizzeri, venne dichiarata fuorilegge. Al cronista di corte, Mehmet Esad Efendi, venne ordinato di redigere una cronaca dell'accaduto che venne data alle stampe ad Istanbul nel 1828 con il titolo \"\u00dcss-i Zafer\" (lett. \"La fondazione della vittoria\").\nLa nuova armata al diretto comando del sultano venne battezzata \"Asakir-i Mansure-i Muhammediye\" (In italiano \"Vittoriosi soldati di Maometto\"). Mahmud decret\u00f2 immediatamente la fondazione di una Nuova Guardia deputata alla protezione della sua persona, la \"Bostanc\u0131yan-\u0131 Hassa\". Per colmare il vuoto di potere provocato dall'eliminazione della figura dell'Agha dei giannizzeri che aveva sempre operato come una sorta di ministro della guerra con funzioni di comandante in capo delle forze armate \"kap\u0131kullar\u0131\", il sultano concentr\u00f2 tali cariche in un nuovo ufficio, il serraschiere, sino a quel momento un semplice titolo onorifico che identificava un gran visir con compiti di comando militare. L'anno dopo (1827), Mahmud II fond\u00f2 il Reggimento di Cavalleria Silistra, reclutando tartari, turcomanni e cosacchi.\nAvviata la riforma delle forze armate terrestri, Mahmud si concentr\u00f2 sull'ammodernamento della marina ottomana, umiliata e distrutta a Navarino. Le prime navi a vapore della marina imperiale vennero acquistate nel 1828. Nel frattempo, nell'arsenale del Corno d'Oro venne costruita la \"Mahmudiye\", la pi\u00f9 grande nave al mondo per l'epoca che poteva imbarcare pi\u00f9 di mille marinai. Contestualmente al rinnovo tecnologico, il sultano promosse la fondazione di un'istituzione che lo rifornisse di ufficiali di marina, la Scuola Navale \"Bahriye Mektebi\".\nL'ultimo decennio di regno: le rivolte nelle province e le riforme amministrative.\nIl neonato esercito ottomano di Mahmud venne messo alla prova dallo Zar di Russia nel 1828 (vedi guerra russo-turca). In aprile, Peter Wittgenstein occup\u00f2 Valacchia e Moldavia. In giugno, lo Zar in persona attravers\u00f2 il Danubio ed avanz\u00f2 nella Dobrugia, assediando \u0160umen, Varna e Silistra, mentre l'armata russa orientale attaccava Kars. Nel frattempo, un corpo d'armata francese sbarcava in Morea (vedi Campagna di Morea) e sgomberava da Corone le truppe del vicer\u00e9 d'Egitto (settembre). Le fortezze di Navarino, Modone e Rio caddero poco dopo.\nI russi conquistarono Varna il 29 settembre ma non riuscirono a concludere l'assedio di \u0160umen prima dell'inverno, venendo cos\u00ec respinti in Bessarabia dagli ottomani. In Grecia, nel frattempo, la spedizione franco-britannica aveva sgomberato il Peloponneso dalle forze ottomane, lasciandolo nelle mani dei ribelli entro novembre. Nel 1829 i russi tornarono all'attacco. \u0160umen e Silistra vennero nuovamente assediate ed occupate, Erzurum cadde, l'armata del sultano venne sconfitta nella battaglia di Kjulev\u010da e il feldmaresciallo russo Hans Karl von Diebitsch arriv\u00f2 a 68 chilometri da Costantinopoli. Circondato, Mahmud venne costretto al tavolo delle trattative dagli occidentali. Il trattato di Adrianopoli riconobbe le recenti conquiste russe sul Mar Nero e nel Caucaso, formalizz\u00f2 l'ingerenza di Mosca nella gestione dei Principati danubiani, garant\u00ec l'autonomia della Serbia e la nascita del nuovo Stato greco.\nIl regno di Mahmud torn\u00f2 a essere minacciato dagli occidentali gi\u00e0 l'anno dopo Adrianopoli. Nel maggio del 1830, l'esercito francese salp\u00f2 da Tolone e sbarc\u00f2 in Algeria per dare il via all'invasione di Algeri e concludere un processo d'infiltrazione territoriale nel nord dell'Africa cominciato nel 1818.\nL'ormai evidente posizione di debolezza del sultano (nel biennio 1829-1830 persino gli Zeybek dell'Egeo si erano sollevati contro il governo centrale al comando di tale At\u00e7al\u0131 Kel Mehmet) spinse all'aperta rivolta i governatori delle province imperiali. Mahmud richiam\u00f2 a Costantinopoli Dawud Pasci\u00e0 di Baghdad ma il mamelucco fece incarcerare e poi decapitare l'inviato della Porta. Il sultano invi\u00f2 in Iraq Ali Rida Pasci\u00e0 da Aleppo che conquist\u00f2 Baghdad dopo un lungo assedio (1831). Dall'Egitto, Mehmet Ali Pasci\u00e0 chiese alla Porta il controllo della Siria come indennizzo delle perdite subite a Navarino. Al rifiuto ottomano, il vicer\u00e9 invi\u00f2 un'armata al comando del figlio Ibrahim in Siria, col pretesto di costringere al rimpatrio circa 6.000 contadini tenuti ad assolvere il loro obbligo di leva, avviando la Prima guerra ottomano-egiziana. Acri venne conquistata con un assedio di sei mesi. Damasco cadde poco dopo e gli egiziani marciarono a nord verso l'Anatolia.\nNel Eyalet di Bosnia, nel frattempo, l'aristocrazia locale si era sollevata (vedi rivolta bosniaca) al comando di Husein Grada\u0161\u010devi\u0107. Gli esiti dello scontro rimasero incerti sino a che le forze lealiste ottomane, al comando del gran visir Reshid Mehmed Pasci\u00e0 sconfissero i ribelli presso Sarajevo nel giugno del 1832. Minacciato dalle truppe egiziane in Anatolia, Mahmud acconsent\u00ec a questo punto di sedere al tavolo dei negoziati con gli occidentali che ancora lo disturbavano per la questione greca. Il trattato di Costantinopoli (1832) ratific\u00f2 per parte turca la Convenzione di Londra e pose formalmente fine alla guerra d'indipendenza greca riconoscendo l'esistenza del Regno di Grecia.\nIbrahim Pasci\u00e0 aveva nel frattempo raggiunto Konya e l\u00ec aveva clamorosamente sconfitto in dicembre l'armata ottomana (vedi Battaglia di Konya), ritrovandosi la strada per Istanbul sgombra. La dinastia alawita sembrava a un passo dal soppiantare gli ottomani al comando dell'Impero. Allarmato, Mahmud accett\u00f2 l'offerta d'aiuto militare dello Zar di Russia siglando il Trattato di Unkiar-Skelessi (8 luglio 1833), con grande disappunto dei governi britannico e francese. Il Cremlino riusc\u00ec allora a farsi mediatore tra il sultano ed il vicer\u00e9 d'Egitto che firmarono la pace di K\u00fctahya a seguito della quale gli alawiti ritirarono le truppe dall'Anatolia previa cessione di Creta e Hijaz e la nomina di Ibrahim Pasci\u00e0 a \"w\u0101l\u012b\" di Siria.\nIl quinquennio di pace successivo alla guerra con gli alawiti permise a Mahmud di concentrarsi sul suo piano di riforme (\"Tanzimat\"), in realt\u00e0 gi\u00e0 in corso segnarono l'inizio della modernizzazione della Turchia ed ebbero immediati effetti nella vita sociale e legale dell'Impero, modificando profondamente i costumi, l'architettura, la legislazione, l'organizzazione istituzionale e le riforme agricole, per metterle al passo con quelle europee.\nRiforme giuridiche.\nGli editti (\"firman\") promulgati da Mahmud negli ultimi anni di regno rivoluzionarono la Corte di Confisca sultanale, togliendo molto potere ai Pasci\u00e0. Precedentemente la promulgazione del primo \"firman\", la propriet\u00e0 di tutte le persone messe al bando o condannate a morte passava di diritto alla Corona. Questa misura aveva incentivato un incredibile abuso d'ufficio: ricchi possidenti venivano eliminati per incrementare i fondi dello Stato o per arricchire personalmente amministratori corrotti. Il secondo \"firman\" rimosse l'antico diritto dei governatori turchi di mettere a morte qualunque uomo secondo il loro arbitrio. Ai Pasci\u00e0, agli \"A\u011fa\" e agli altri ufficiali di governo fu ingiunto \"di non pi\u00f9 presumere di poter infliggere personalmente pene capitali ad un qualsiasi uomo, \"Raya\" (lett. \"gregge\") o Turco che sia, senza l'autorizzazione di una sentenza legale pronunciata da un Kadi, e regolarmente siglata da un giudice\".\nNel medesimo periodo in cui Mahmud II ordinava questi cambiamenti, diede personalmente una svolta alla conduzione degli affari di stato partecipando regolarmente al \"Divan\" (Consiglio di Stato), ponendo cos\u00ec fine alla nefasta astensione del sovrano dalla gestione quotidiana del governo avviata da Solimano il Magnifico che aveva causato il sistematico incremento della corruzione tra i burocrati della Porta.\nAl tempo di Mahmud II la situazione finanziaria dell'impero era in profonda crisi e la popolazione era oppressa da pesanti tasse. Un \"firman\" datato 22 febbraio 1834 mise fine alle vessazioni dei pubblici funzionari ai danni della popolazione. \"Nessuno ignori\" - scrisse il sultano Mahmud II nel rescritto imperiale - \"che Noi stiamo sostenendo la popolazione contro ogni tipo di abuso e vessazione. Noi stiamo assicurando loro pace e tranquillit\u00e0. Pertanto qualsiasi atto di oppressione \u00e8 contrario alla volont\u00e0 di Allah e ai miei ordini imperiali\".\nIl \"hara\u00e7\", o raccolta delle tasse, divenne meno esosa e quanti svolgevano il servizio militare per l'impero furono esentati dal suo pagamento, ponendo cos\u00ec fine alla tirannia dei governatori locali che per lungo tempo si erano impegnati alacremente nella riscossione violenta delle tasse. Il \"firman\" del 1834 abol\u00ec la riscossione diretta e previde che la riscossione delle tasse venisse attuata da una commissione composta dal \"Kad\u0131\", giudice musulmano, e dagli \"Ayan\" (gli \"ottimati\") o capi municipali o \"Raya\" di ciascun distretto.\nRiforme amministrativo-militari.\nIl vigoroso rinnovamento dell'esercito ottomano operato da Mahmud ebbe notevoli ripercussioni in ambito amministrativo. Se da una parte l'eliminazione dei giannizzeri e la costituzione del nuovo esercito sultanale (congiuntamente alla riforma della marina) avevano portato all'ammodernamento delle forze armate al diretto comando del sultano, d'altra parte era necessario riformare profondamente anche il sistema delle leve feudali che aveva sempre giocato un ruolo tutt'altro che secondario nell'armata ottomana. Il sistema dei \"timar\" e degli \"ziamet\" venne definitivamente soppresso: (a) le terre feudali incamerate nel demanio pubblico; e (b) venne eliminato il ruolo dei \"Dere Bey\", i capi ereditari locali (con potere di nominare i loro successori anche in mancanza di eredi maschi diretti), che aveva portato, nel corso dei secoli, ad un abuso sostanziale del potere feudale e militare ottomano.\nL'attenzione di Mahmud II per le forze armate non scem\u00f2 nel corso dei suoi ultimi anni di regno. Come gi\u00e0 i suoi precedecessori Selim e Mustafa, il sultano istitu\u00ec nuove onorificenze cavalleresche per premiare i suoi collaboratori militari pi\u00f9 fidati. Nel 1831 venne cos\u00ec fondato l'Ordine della Gloria nel quale conflu\u00ec l'Ordine della Distinzione istituito da suo padre Abdulhamid I.\nNel 1834 venne fondata l'Accademia Militare Turca (\"Mekteb-i Harbiye\") a Heybeliada (nelle Isole dei Principi), per garantire alla Porta il sistematico rimpiazzo della vecchia generazione di ufficiali militari (la prima classe di diplomati venne insignita nel 1841). L'anno dopo (1835), Mahmud assunse in servizio l'allora capitano dell'esercito prussiano Helmuth Karl Bernhard von Moltke affinch\u00e9 operasse una valutazione e un ammodernamento \"sul campo\" dell'esercito ottomano. Moltke sarebbe rimasto nelle terre dell'Impero sino alla morte del sultano.\nNel 1836, il sultano fond\u00f2 il Ministero degli Esteri ottomano (\"Hariciye Nez\u00e2reti\") su modello occidentale, trasformando, di conseguenza, la figura del \"Reis Efendi\", originariamente una sorta di Gran cancelliere, in un ministro degli Esteri vero e proprio.\nRiforme culturali.\nContestualmente all'eliminazione dei giannizzeri, Mahmud elimin\u00f2 dall'esercito ottomano gli antichi colori e copricapi, adottando per le sue nuove truppe uniformi di tipo occidentale. Come copricapo per le neonate milizie venne scelto il fez, il cui uso divenne poi (1829) obbligatorio per tutti i funzionari imperiali in sostituzione del turbante. L'uniforme dei funzionari era poi completata una finanziera di colore scuro (chiamata in italiano \"stambulina\"). Nel corso degli anni successivi, l'uso del fez venne esteso a tutta la popolazione turca con intento sociale egualitario in aperta rottura all'antica, complicata legge suntuaria secondo la quale gli abiti servivano per distinguere rango sociale, religione, e mestiere. Per soddisfare la domanda crescente, esperti realizzatori di fez furono incoraggiati ad emigrare dal Nordafrica a Istanbul. Il Distretto di Ey\u00fcp divenne un importante centro di produzione e, con il tempo, gli stili, le forme, le altezze e i materiali si moltiplicarono.\nMahmud II era anche particolarmente appassionato di tiro con l'arco e pertanto richiese a uno studente della materia, Mustafa Kani, di scrivere un libro sulla storia, la costruzione e l'uso dell'arco turco.\nLa fine.\nNel 1839, il vicer\u00e9 d'Egitto, insoddisfatto per il suo parziale controllo della Siria, dichiar\u00f2 guerra nuovamente al sultano ottomano. Mahmud II ordin\u00f2 ai suoi militari di avanzare verso la frontiera siriana ma Ibraim Pasci\u00e0 li attacc\u00f2 e li sconfisse nella battaglia di Nezib. Come gi\u00e0 dopo lo scontro di Konya, Istanbul fu di nuovo lasciata esposta ai colpi di Mehmet Ali Pasci\u00e0. Per di pi\u00f9, Mahmud II mor\u00ec di tubercolosi nel palazzo di sua sorella, Esma Sultan, a \u00c7aml\u0131ca (\u00dcsk\u00fcdar), pochi giorni dopo la disastrosa sconfitta delle sue truppe. A lui succedette il figlio sedicenne, Abd\u00fclmecid, subito costretto ad allacciare contatti diplomatici con la Gran Bretagna per salvare il trono dal vicer\u00e9 d'Egitto.\nMatrimonio e discendenza.\nLe fonti ci hanno tramandato un preciso listato delle numerose moglie del sultano e della nutrita figliolanza che le stesse gli diedero."}
{"id": "1173236", "revid": "339392", "url": "https://it.wikipedia.org/wiki?curid=1173236", "title": "Pignar\u00f9l", "text": ""}
{"id": "1173237", "revid": "2051852", "url": "https://it.wikipedia.org/wiki?curid=1173237", "title": "Lars Fr\u00f6lander", "text": "Specializzato nello stile libero e nella farfalla, ha vinto la medaglia d'oro nei 100\u00a0m farfalla ai Giochi olimpici di Sydney 2000 e due medaglie d'argento nella staffetta 4x200\u00a0m sl nelle due edizioni precedenti: Barcellona 1992 e Atlanta 1996.\nNel 2000 gli \u00e8 stata assegnata la Medaglia d'oro dello Svenska Dagbladet, grazie al suo successo olimpico.\nBiografia.\nNel 2010 Frolander ha dichiarato di volere tentare la qualificazione per la staffetta svedese ai Giochi olimpici di , per quella che a 38 anni sarebbe la sua sesta olimpiade consecutiva (record per un nuotatore) . Alla tappa di Canet del circuito a tappe Mare Nostrum, \u00e8 riuscito ad ottenere la qualificazione alla sua sesta olimpiade consecutiva nei 100 delfino con il tempo di 52.36 secondi."}
{"id": "1173239", "revid": "124337749", "url": "https://it.wikipedia.org/wiki?curid=1173239", "title": "MGM Resorts International", "text": "La MGM Resorts International (nota fino al giugno 2010 con il nome di MGM Mirage) \u00e8 un'azienda statunitense attiva nel settore dell'intrattenimento tramite il possesso e la gestione di una catena di \"resort\" concentrata particolarmente sul business del gioco d'azzardo.\nLa compagnia \u00e8 nata il 31 maggio 2000 dalla fusione tra \"MGM Grand Inc.\" e \"Mirage Resorts, Inc.\", \u00e8 la seconda pi\u00f9 grande compagnia di intrattenimento del mondo e possiede 831 acri (circa 3.4\u00a0km\u00b2) sulla Las Vegas Strip.\nIl maggior azionista della compagnia \u00e8 la Tracinda Corporation del magnate multimiliardario statunitense di origini armene Kirk Kerkorian; Kerkorian \u00e8 anche un importante azionista della General Motors e della Metro Goldwyn Mayer.\nLa societ\u00e0 possiede 11 resort su 27, se si contano i resort di grandi dimensioni (i cosiddetti \"Megaresort\") la societ\u00e0 arriva a possedere 11 strutture su 20.\nStoria.\nLa compagnia inizi\u00f2 le sue operazioni il 31 maggio del 2000, al termine di una processo di fusione costato all'incirca 6,4 miliardi di USD, che rimane tuttora la pi\u00f9 grande nella storia dell'industria del gioco d'azzardo. All'epoca della fusione la neonata MGM Mirage era senza alcun dubbio la compagnia con il maggior giro d'affari in questo settore (poi scavalcata dalla Harrah's Entertainment), e tuttora rimane ai primi posti mondiali. Prima della fusione, la \"MGM Grand Inc.\" era un'azienda che operava gi\u00e0 dagli anni sessanta, mentre la \"Mirage Resorts\" dagli anni settanta (sotto il nome di \"Golden Nugget Companies, Inc.\").\nIl 26 gennaio 2004 la compagnia vendette i due Casin\u00f2 a marchio \"Golden Nugget\" alla \"Poster Financial Group, Inc\" per 215 milioni di dollari, i nuovi proprietari ricrearono la \"Golden Nugget, Inc.\", le due strutture sono state le prime attivit\u00e0 nel settore di Steve Wynn, e vennero vendute perch\u00e9 dopo l'uscita dalla compagnia di quest'ultimo i nuovi proprietari volevano chiudere con il passato.\nIl 4 giugno 2004 la MGM Mirage annunci\u00f2 un'offerta pubblica di acquisto sulla principale concorrente a Las Vegas: la Mandalay Resort Group, offrendo di pagare 68 dollari ad azione, tuttavia l'operazione non and\u00f2 a buon fine e l'accordo venne trovato solo il 15 dello stesso mese per un valore di 71 dollari per azione, dando il via al processo di acquisizione, una manovra costata circa 7,9 miliardi di USD.\nIl 23 giugno 2004 la MGM Mirage ha venduto per 140.000.000 $ il resort \"MGM Grand Darwin\" (Darwin, Australia) alla SKYCITY Entertainment Group.\nIl 10 novembre 2004 ha annunciato la costruzione di un nuovo resort chiamato \"City Center\" sul luogo dove sorgeva il Boardwalk Hotel and Casino.\nIl 31 maggio 2005 in seguito alla concessione di alcune licenze per il gioco d'azzardo appena liberalizzato nello stato di Macao, ha iniziato la costruzione del \"resort\" MGM Grand Macau sulla via che ha preso il nome di \"Cotai Strip\" e che dovrebbe essere la \"Las Vegas Strip\" d'Asia.\nIl 22 agosto 2007 la \"Dubai World\", una societ\u00e0 Holding che fa capo alla famiglia reale dell'emirato del Dubai ha annunciato l'intenzione di acquistare il 9,5% della MGM Mirage per una cifra pari a circa 2,4 miliardi di Dollari, in seguito ha annunciato un investimento di 2,7 miliardi di Dollari per acquisire il 50% della propriet\u00e0 dell'MGM City Center ( in costruzione, dovrebbe aprire nel dicembre 2009), la \"Dubai World\" \u00e8 intenzionata a versare altri 100 milioni di Dollari alla MGM Mirage se questa rispetter\u00e0 i tempi di costruzione e apertura del progetto.\nIl 18 dicembre 2008 il \"Treasure Island Hotel and Casino\" \u00e8 stato venduto al miliardario Phil Ruffin per 775 milioni di dollari.\nPropriet\u00e0.\n\"Segue un elenco delle propriet\u00e0 della MGM Mirage.\""}
{"id": "1173242", "revid": "767487", "url": "https://it.wikipedia.org/wiki?curid=1173242", "title": "Bullo", "text": ""}
{"id": "1173244", "revid": "773636", "url": "https://it.wikipedia.org/wiki?curid=1173244", "title": "Ottomana", "text": ""}
{"id": "1173245", "revid": "830939", "url": "https://it.wikipedia.org/wiki?curid=1173245", "title": "Guglielmo Curti", "text": "Biografia.\nVest\u00ec l'abito dei monaci cistercensi nel monastero balbonese. Compiuti gli studi teologici nell'universit\u00e0 della Sorbona a Parigi si laure\u00f2, e divenne abate del suo monastero.\nNel 1337 dovette accettare il vescovato di N\u00eemes, poi quello di Albi. Da vescovo Guglielmo Curti voleva onorata ogni giorno la sua mensa da parecchi poveri, proteggeva le vedove e gli orfani; digiunava, pregava, e si comportava in tutto da degnissimo pastore.\nIl 18 dicembre 1338 papa Benedetto XII, che era anche suo zio, lo cre\u00f2 cardinale del titolo dei Santi Quattro Coronati. Nel 1349 fu nominato vescovo di Tuscolo (l'odierna Frascati), e il 31 maggio 1348 cardinale Camerlengo del Sacro Collegio.\nNella veste di camerlengo organizz\u00f2 il conclave del 1342 che port\u00f2 all'elezione di papa Clemente VI, che in seguito, con ampissimi poteri, lo invi\u00f2 come Legato Pontificio presso i pr\u00ecncipi italiani, perch\u00e9 li mettesse d'accordo per unirli contro l'Impero Ottomano e per impedire altres\u00ec a Ludovico di Baviera di fare ingresso in Italia.\nGuglielmo Curti venne anche incaricato di riformare la disciplina ecclesiastica e seppe provvedere accortamente ad ogni incarico, con generale soddisfazione; stabil\u00ec rendite annue per mantenere sedici giovani studenti di teologia nel convento dei bernardini di Parigi, che fece ampliare erigendovi una magnifica chiesa ed una fornita biblioteca.\nPapa Clemente VI lo incaric\u00f2 di svolgere le indagini sul teologo e filosofo francese Nicola di Autrecourt, accusato di eresia. Il processo inizi\u00f2 ad Avignone nel 1340, e la commissione pontificia giudicante, presieduta dallo stesso Guglielmo Curti, pervenne nel 1346 alla condanna per eresia, con il conseguente obbligo di ritrattazione per l'accusato, al quale venne anche comminata l'indegnit\u00e0 ad esercitare il magistero teologico.\nDa ultimo Guglielmo Curti dopo essere intervenuto nel conclave del 1352 che elesse papa Innocenzo VI, avendo rivestito per ben 24 anni la porpora cardinalizia, mor\u00ec in terra nat\u00eca nel suo palazzo di Avignone, nel 1361."}
{"id": "1173247", "revid": "767487", "url": "https://it.wikipedia.org/wiki?curid=1173247", "title": "Morte a 33 giri", "text": "Morte a 33 giri (\"Trick or Treat\") \u00e8 un film del 1986 diretto da Charles Martin Smith. Il film ha incassato dollari al botteghino.\nTrama.\nEddie Weinbauer (soprannominato \"Ragman\") \u00e8 un adolescente appassionato di musica heavy metal e ammiratore di Sammi Curr, un cantante contestato per i suoi atteggiamenti oltraggiosi e per la sua musica, accusata di deviare la mente dei giovani. La vita di Eddie non risulta essere delle pi\u00f9 felici. Proprio a causa della musica che ascolta e per il suo abbigliamento fuori dal comune, viene emarginato e continuamente insultato dai suoi compagni di scuola, in particolare da un gruppo di bulli capeggiati da Tim Hainey. Tuttavia gli sono vicini Roger Mockus, il suo \"buffo\" compagno di classe, e Leslie Graham, che lo difende dalle cattiverie dei suoi compagni.\nLe cose peggiorano per Eddie quando viene a conoscenza della scomparsa del suo idolo Curr, morto in un incendio avvenuto nell'hotel in cui alloggiava. Un giorno, il ragazzo si reca alla radio WZLP dal suo amico Nuke, un DJ conoscente di Curr che regala al giovane l'ultimo disco del cantante, l'unica copia esistente al mondo.\nL'amica Leslie lo invita ad un piscina party dove trova ancora i suoi compagni bulli che lo gettano in piscina. Non riesce a risalire e viene salvato proprio da Leslie. Tornato a casa Eddie si addormenta ascoltando l'album, ma si sveglia improvvisamente, notando degli strani suoni provenire dal disco. Il ragazzo prova a suonarlo al contrario e si accorge che Curr gli sta parlando dall'aldil\u00e0. Lo spirito del cantante aiuta Eddie, dandogli consigli su come vendicarsi delle angherie subite dal gruppo di Hainey.\nCon il passare del tempo, per\u00f2, i rapporti tra Eddie e il defunto artista si logorano, poich\u00e9 quest'ultimo impone al ragazzo di punire anche Leslie, una delle poche persone che gli vuole bene ma il ragazzo rifiuta categoricamente. Vista tale opposizione, lo spirito di Sammi Curr provoca un terremoto nella stanza facendo cadere accidentalmente un po' di soda sullo stereo e sul disco, causando un corto circuito che riporta il cantante nel mondo terreno.\nEddie chiede all'amico Roger di sbarazzarsi della cassetta ma quest'ultimo non lo fa e la ascolta. Lo spirito di Sammi si manifesta e gli dice di mettere la cassetta alla festa di Halloween altrimenti morir\u00e0. \nRoger metter\u00e0 la cassetta alla festa e Sammi si manifester\u00e0. Si esibisce sul palco e a colpi di musica inizia ad uccidere le diverse persone presenti.\nInizia cos\u00ec una dura lotta tra il musicista rinato, che crea disordini nella citt\u00e0, e il suo giovane fan, che deve fare di tutto per ostacolarlo e per riportarlo nell'aldil\u00e0. Roger riesce a togliere la corrente e far scomparire lo spirito di Sammi.\nA questo punto Eddie deve scappare dalla polizia insieme a Leslie. Quando gli racconta tutta la storia si ricorda che Nuke voleva mettete il disco di Sammi Curr a mezzanotte. Eddie decide di andare in radio per risolvere il problema. Chiede a Leslie di contare finora cento prima di demolire tutte le cassette audio e il registratore magnetico allo studio radiofonico perch\u00e9 in essi ci sono incise le sue canzoni. Invece Eddie, su una macchina della polizia mette una radio e invoca lo spirito e si lancia dritto in acqua con lo spirito che finalmente svanisce.\nCommenti.\nIl film \u00e8 un omaggio al movimento heavy metal dell'epoca, all'inizio del film, vengono inquadrati vari poster di artisti del genere, tra questi si possono notare quelli di Dee Snider, Anthrax, M\u00f6tley Cr\u00fce, Ozzy Osbourne, Kiss e Judas Priest, oltre a quello del \"fittizio\" Sammi Curr. In una scena in cui la madre di Eddie entra in camera sua, la donna prende dei 33 giri ove sono osservabili le copertine di \"Killing Is My Business... And Business Is Good!\" (Megadeth), \"Defenders of the Faith\" (Judas Priest), \"Rise of the Mutants\" (Impaler), \"Unveiling the Wicked\" (Exciter), \"The Dungeons Are Calling\" (Savatage) e \"Seven Churches\" (Possessed) Non mancano guest star di un certo rilievo: Gene Simmons, bassista dei Kiss, recita nelle vesti di Nuke, e Ozzy Osbourne compare durante un dibattito televisivo nelle vesti di un reverendo, predicatore ostile alla musica heavy metal. \nIl protagonista indossa una t-shirt nera con il logo della Alternative Tentacles, etichetta indipendente di San Francisco fondata da Jello Biafra e East Bay Ray dei Dead Kennedys.\nColonna sonora.\nAlbum.\nLa colonna sonora originale del film \u00e8 interamente firmata dalla band heavy metal britannica dei Fastway ed \u00e8 stata distribuita su un LP del 1986 della Columbia (SC 40549) con il titolo \"Trick Or Treat (Original Music Score)\" \nDistribuzione.\nIl film venne distribuito nelle sale cinematografiche italiane nel mese di agosto del 1987.\nData di uscita.\nLe date di uscita internazionali nel corso degli anni sono state:"}
{"id": "1173248", "revid": "78273", "url": "https://it.wikipedia.org/wiki?curid=1173248", "title": "Immagine raster", "text": ""}
{"id": "1173249", "revid": "486946", "url": "https://it.wikipedia.org/wiki?curid=1173249", "title": "PowerPoint", "text": ""}
{"id": "1173250", "revid": "486946", "url": "https://it.wikipedia.org/wiki?curid=1173250", "title": "Power Point", "text": ""}
{"id": "1173251", "revid": "51032", "url": "https://it.wikipedia.org/wiki?curid=1173251", "title": "Maggiorana", "text": ""}
{"id": "1173252", "revid": "78273", "url": "https://it.wikipedia.org/wiki?curid=1173252", "title": "Bitmap graphics", "text": ""}
{"id": "1173253", "revid": "1903739", "url": "https://it.wikipedia.org/wiki?curid=1173253", "title": "IrfanView", "text": "IrfanView (pronuncia ) \u00e8 un programma gratuito per Microsoft Windows con cui \u00e8 possibile visualizzare, modificare e convertire immagini e riprodurre file audio e video, sviluppato a partire dal 1996 dal bosniaco Irfan Skilijan.\nDescrizione.\nIrfanView \u00e8 stato uno dei primi software a includere il supporto per le GIF animate e a utilizzare l'algoritmo di compressione JPEG di filtro di Lanczos, il software \u00e8 in grado di scrivere in circa 20 formati. Dalla versione 4.25, tramite plugins, riesce a interfacciarsi con Nero e le funzioni di Windows per masterizzare, e pu\u00f2 effettuare l'OCR tramite Kadmos.\nSi caratterizza per essere un visualizzatore/lettore veloce, facile da usare e in grado di gestire molti formati di file diversi, dalla versione 4.10 ha implementato alcuni semplici strumenti di modifica, ma con capacit\u00e0 di disegno maggiori di Paint (come, ad esempio, un timbro clone). \u00c8 inoltre disponibile la localizzazione del programma in diverse lingue; il relativo pacchetto \u00e8 prelevabile dal sito web ufficiale\nCaratteristiche.\nFormati supportati.\nIl software consente la visualizzazione e il salvataggio di numerosi tipi di file tra cui formati di immagine come BMP, GIF, JPEG, JP2 e JPM (JPEG2000), PNG (include l'ottimizzatore PNGOUT; APNG pu\u00f2 essere letto), TIFF, formati di foto originali da fotocamere digitali, ECW (Enhanced Compressed Wavelet), EMF (Enhanced Windows Metafile), FSH (EA Sports format), ICO (Windows icon), PCX (Zsoft Paintbrush), PBM (Portable BitMap), PDF (Portable Document Format), PGM (Portable GrayMap) , PPM (Portable PixelMap), TGA (Truevision Targa), WebP, FLIF (Free Lossless Image Format), nonch\u00e9 la riproduzione di file multimediali come Flash, Ogg Vorbis, MPEG, MP3, MIDI e file di testo.\nI plugin.\nil programma pu\u00f2 estendere le proprie funzionalit\u00e0 grazie anche ai plugins scaricabili gratuitamente supportando cos\u00ec decine di formati audio e video oltre a moltissimi formati grafici; alcuni plugin, prodotti da terze parti - come ad esempio quelli di \"Lura Soft\" - richiedono invece un codice d'attivazione a pagamento. "}
{"id": "1173254", "revid": "827882", "url": "https://it.wikipedia.org/wiki?curid=1173254", "title": "Puccia", "text": "Le pucce sono forme di pane aventi diametro di circa 20-30 centimetri facenti parte della tradizione culinaria della Puglia centromeridionale. In particolare tale tradizione \u00e8 molto diffusa nel Salento e nel tarantino. \nNella sua variante tipicamente leccese, la puccia \u00e8 farcita con ingredienti poveri, stagionali e tipici della tradizione culinaria locale, quali melanzane, pomodori, peperoni, zucchine, rucola, cicoria selvatica ed una fetta di formaggio.\nNel tarantino la puccia \u00e8 soprattutto nota nella sua versione fast food, che come nel foggiano utilizza lo stesso impasto della pizza, condito con hamburger, patatine fritte, pomodori e insalata; in alcune la puccia viene condita con uccelletti (scamorza affumicata e prosciutto) o w\u00fcrstel.\nPuccia nella tradizione pugliese.\nProvincia di Lecce.\nLa puccia salentina, nella sua variante tipicamente leccese, nasce per caso negli anni settanta a Trepuzzi, per mano di Giovanni Caccetta, falegname e pasticcere di grande talento. Giovanni ispirandosi a quello che aveva visto fare per anni dalle zie con l'eccesso della pasta del pane, preparava della palline che - schiacciate ed infornate nel forno a legna - davano come risultato un panino gonfio e senza mollica, tutto da farcire. con ingredienti poveri, stagionali, tipici della tradizione culinaria salentina.\nLa puccia caddhipulina \u00e8 una variante della puccia e viene preparata nella cittadina di Gallipoli il 7 dicembre, la vigilia della festa per l'Immacolata concezione. Si tratta di una forma di pane con molta mollica che in passato veniva condita con capperi e acciughe sotto sale; successivamente il benessere ha portato ad aggiungere tonno, pomodori, e tanto olio extravergine d'oliva. Tradizione Gallipolina, viene prodotta in vari formati che partono dai 250 gr sino ad un chilogrammo. La tradizione \u00e8 tuttora molto viva tra gli abitanti della citt\u00e0.\nLe uliate sono pi\u00f9 piccole ed hanno nell'impasto olive in salamoia. Sono cotte nei forni a legna e sono uno dei prodotti pi\u00f9 presenti sulle tavole salentine.\nA caprarica di Lecce ogni anno si tiene la \"festa te la uliata\", tre giorni a sostegno di ActionAid Italia e che festeggiano proprio la piccola puccia con le olive nere. E nelle stesse serate si pu\u00f2 gareggiare per la gara dello sputo del nocciolo , sputando il pi\u00f9 lontano possibile il nocciolo delle piccole olive nere.\nVengono consumate in occasione della vigilia del giorno dell'Immacolata, tradizione vuole che in questo giorno si faccia digiuno mangiando solo una puccia, in questo modo le donne hanno il tempo di seguire i riti religiosi legati alla festivit\u00e0.\nProvincia di Taranto.\nIn provincia di Taranto, soprattutto nella zona orientale, viene chiamata \"puccia alla vampa\" (alla fiamma) e l'impasto della puccia \u00e8 di farina di semola. Viene preparato un disco di pasta e infornato, il disco man mano che cuoce aumenta di volume. Il risultato \u00e8 un disco di pane morbido con pochissima mollica. La tradizione tarantina e salentina la vuole farcita con semi di pomodoro, olio extravergine d'oliva, sale e ricotta forte, oppure con le rape stufate. \nA Pulsano e Lizzano \u00e8 tipica inoltre la preparazione di una focaccia chiamata \"puccia alla tajedda\" o \"Puccia alla sp\u00e0sa\" (puccia in teglia) che ha un ripieno di cipolle, olive, capperi, acciughe salate, pomodori e peperoncino. Pur portando lo stesso nome del disco di pasta, in questo caso la puccia \u00e8 una focaccia ripiena."}
{"id": "1173257", "revid": "320578", "url": "https://it.wikipedia.org/wiki?curid=1173257", "title": "Alexander Mostovo\u00ef", "text": ""}
{"id": "1173258", "revid": "53669", "url": "https://it.wikipedia.org/wiki?curid=1173258", "title": "Daniel Day Lewis", "text": ""}
{"id": "1173261", "revid": "2166030", "url": "https://it.wikipedia.org/wiki?curid=1173261", "title": "Guerra di successione bretone", "text": "La guerra di successione bretone (1341-1364) - o \"guerra delle due Giovanne\" - fu uno dei conflitti secondari che ebbero luogo nel corso della guerra dei cent'anni.\nPremesse.\nIl problema della successione.\nIl 30 aprile 1341, mor\u00ec il duca Giovanni III di Bretagna. Malgrado i tre matrimoni con Isabella di Valois, Isabella di Castiglia e Giovanna di Savoia, il sovrano non lasci\u00f2 nessun figlio e non aveva mai provveduto a decidere di designare uno dei due papabili candidati alla successione, Giovanna di Penthi\u00e8vre, sua nipote (figlia del fratello Guido di Penthi\u00e8vre), maritatasi con Carlo di Blois, parente del Re di Francia, e Giovanni di Bretagna, conte di Montfort-L'Amaury, figlio di Arturo II di Bretagna e di Iolanda di Dreux.\n Giovanni II di Bretagna (1239-1305)\n = Beatrice d'Inghilterra\n \u2514\u2500\u2500 Arturo II di Bretagna (1262\u20131312)\n = Maria di Limoges\n \u251c\u2500\u2500 Giovanni III di Bretagna (1286\u20131341)\n \u2502 = Isabella di Valois\n \u2502 = Isabella di Castiglia (1283-1328)\n \u2502 = Giovanna di Savoia\n \u251c\u2500\u2500 Guido, conte di Penthi\u00e8vre (1287\u20131331)\n \u2502 = Jeanne d'Avaugour (1300-1327)\n \u2502 \u2514\u2500\u2500 Giovanna di Penthi\u00e8vre (1319-1384)\n \u2514\u2500\u2500 Pietro (1289\u20131312)\n = Iolanda di Dreux\n \u2514\u2500\u2500 Giovanni IV di Bretagna (1295-1345)\n = Giovanna di Fiandra (1295-1274)\n \u251c\u2500\u2500 Giovanni V di Bretagna (1339\u20131399)\n \u2514\u2500\u2500 Giovanna (1341-1399)\nLe alleanze.\nCarlo di Blois era nipote del nuovo re di Francia Filippo VI di Valois, scelto dai pari contro le pretese di Edoardo III d'Inghilterra, in virt\u00f9 della legge salica. Egli, inoltre, eredit\u00f2 i diritti sul ducato di Bretagna dalla casata dei Penthi\u00e8vre.\nDi contro, Edoardo III si avvicin\u00f2 ai Montfort che sapeva in contrasto col Valois. L'accordo fu suggellato col trasferimento della contea di Richemont, gi\u00e0 feudo inglese, al patrimonio del pretendente alla carica ducale.\nLa sentenza di Parigi.\nI concorrenti non si intentarono una causa giudiziaria, ma si presentarono entrambi a Parigi per rendere omaggio a re Filippo (il duca della penisola, infatti, dal 1297, era considerato un pari del Regno). Le differenze nel trattamento dei due ospiti fecero intendere che il favore del sovrano andava interamente a Carlo di Blois, rendendo la situazione paradossale, poich\u00e9 il diritto di questo si fondava sulla successione in linea femminile, riconosciuta dal diritto bretone, ma non in Francia, tanto che Giovanni di Montfort si appell\u00f2 alla legge salica, a cui il Re doveva tanto.\nAvendo capito che la situazione giovava a Carlo, che avrebbe di certo ricevuto a breve l'investitura ufficiale, Giovanni lasci\u00f2 in fretta Parigi e, entrato a Nantes, prese in fretta il controllo della principale citt\u00e0 del ducato, poi si precipit\u00f2 a Limoges, di cui Giovanni III era visconte, per recuperare il tesoro ducale che vi era deposto.\nRitornato a Nantes, riun\u00ec, nel maggio 1341, un'assemblea del clero e dei nobili, ma molti dei signori e degli ecclesiastici non si presentarono. Nei due mesi che seguirono, effettu\u00f2 una grande cavalcata nel suo ducato per assicurarsi il controllo delle piazzeforti ed occup\u00f2 una ventina di esse. Infine, si present\u00f2 ad Edoardo III per farsi offrire aiuto militare e farsi riconoscere conte di Richmond.\nLa condanna francese.\nInfine, Giovanni di Montfort fu convocato a Parigi dall'assemblea dei pari di Francia. I suoi contatti con l'Inghilterra gli furono rinfacciati assieme al suo tentativo di forzare la mano al Re. L'aspirante duca, per\u00f2, si circond\u00f2 di giuristi francesi, invoc\u00f2 l'applicazione della legge salica (sebbene non presente nel diritto bretone) e domand\u00f2 l'arbitrato del Consiglio dei Pari.\nIl Re si espresse a favore del nipote Carlo di Blois ed il Montfort fin\u00ec per doversi allontanare dalla capitale. Inoltre, il 7 settembre 1341 Filippo VI accett\u00f2 l'omaggio di Carlo di Blois e confisc\u00f2 al rivale tutti i feudi francesi.\nLa guerra.\nLa guerra, interrotta da tregue, si svilupp\u00f2 in tre fasi: fine 1341 - gennaio 1343, 1345-1362 e 1362-1364.\nLa prima fase (1341-1343).\nCarlo di Blois ed il suo alleato, Giovanni di Normandia - il futuro Giovanni II di Francia - raccolsero un esercito ed invasero la Bretagna. Dopo due settimane d'assedio, presero Nantes e catturarono Giovanni di Montfort, facendosi velocemente riconoscere sovrani dalle citt\u00e0. In seguito, durante l'inverno, il duca di Normandia avvi\u00f2 una campagna contro i sostenitori della fazione nemica, ma senza successi definitivi. Al contrario, Giovanna di Fiandra, sposa del Montfort, rianim\u00f2 la resistenza dei partigiani dello sconfitto.\nA fine novembre 1342, Edoardo III sbarc\u00f2 con il proprio esercito a Brest ed assedi\u00f2 Vannes. I francesi, che lo attendevano a Calais ed avevano ritirato le proprie truppe dal ducato confidando nelle vittorie del loro sostenuto, raccolsero un'armata per fargli fronte, ma il 19 gennaio 1343 fu siglata una tregua (tregua di Malestroit, alla cui stipula contribu\u00ec il legato pontificio \"ad hoc\", cardinale Pierre des Pr\u00e9s). Di fatto gli inglesi occuparono le piazzeforti ancora del Montfort ed una loro grande guarnigione fu posta a Brest. Vannes, al contrario, fu presa in affidamento dal Papa.\nLa seconda fase: lo status quo.\nGiovanni di Montfort fu liberato il 1\u00ba settembre 1343 e, aiutato dagli inglesi, riprese il controllo di Vannes. Carlo di Blois assedi\u00f2 Quimper nel 1344 per isolare lui ed i suoi alleati inglesi. La presa della citt\u00e0 fu sanguinosa: 2000 civili furono uccisi. Il Montfort mor\u00ec nel 1345 senza che suo figlio avesse ancora raggiunto la maggiore et\u00e0 per governare.\nIl conflitto anglo-francese presto si spost\u00f2 verso il Nord e la Normandia. La sconfitta francese di Cr\u00e9cy nel 1346 e la cattura del Re nella battaglia di Poitiers finirono per neutralizzare la monarchia dei Valois e riportare la situazione bretone allo status quo, con gli inglesi a Brest, Quimper e Vannes. Carlo di Blois, a sua volta, controllava il resto del ducato. In questa fase ebbe luogo il Combattimento dei Trenta, dove si opposero 31 cavalieri del fronte del duca ad altrettanti dello schieramento nemico. Lo scontro, tenutosi il 26 marzo 1351, si concluse con la vittoria degli uomini del Blois, comandati da Jean de Beaumanoir.\nLa terza fase.\nLo stesso anno della propria incoronazione, il nuovo re Carlo V riprese le ostilit\u00e0, ma nel settembre 1364 Giovanni di Montfort ed il suo alleato inglese John Chandos vinsero Carlo di Blois e Bertrand du Guesclin nella battaglia di Auray. Lo scontro demarc\u00f2 la fine del lungo conflitto e la pace fu siglata nel 1365 col primo trattato di Gu\u00e9rande.\nL'accordo imponeva Giovanni di Montfort come duca legittimo, ma non rifiutava in toto le pretese dei Penthi\u00e8vre, poich\u00e9 stabiliva anche le regole precise per la successione al titolo ducale:\nLa risoluzione del conflitto.\nGiovanni IV, che spos\u00f2 prima una sorella e poi una nuora del Principe Nero, fu uno stretto alleato degli inglesi e quindi un acerrimo nemico di Carlo V che incominci\u00f2 una paziente riconquista delle terre perdute nella guerra contro gli inglesi. Una volta eliminata la presenza inglese continentale a qualche piazzaforte, il sovrano riprese la guerra contro il Montfort confiscando il ducato di Bretagna (1378). Il duca, tuttavia, sostenuto dalla popolazione e dal desiderio d'indipendenza dei nobili, mantenne di fatto il potere.\nGiovanni IV ebbe, invece, rapporti migliori con Carlo VI di Francia ed il reggente Filippo l'Ardito e pot\u00e9 governare in pace il proprio dominio. Dovette, tuttavia, fare i conti con la rivolta di Olivier V de Clisson. Pot\u00e9 riottenere dagli inglesi Brest nel 1397.\nIl secondo trattato di Guerande fu siglato il 4 agosto 1381 e con esso fu riconosciuta la sovranit\u00e0 del duca sulla Bretagna in cambio dell'omaggio di questi al Re di Francia, del versamento di un'indennit\u00e0 e dell'espulsione dei consiglieri inglesi."}
{"id": "1173264", "revid": "12760", "url": "https://it.wikipedia.org/wiki?curid=1173264", "title": "Irfanview", "text": ""}
{"id": "1173265", "revid": "986213", "url": "https://it.wikipedia.org/wiki?curid=1173265", "title": "Bernhard van Lippe-Biesterfeld", "text": "Biografia.\nApparteneva alla famiglia sovrana tedesca dei Lippe-Biesterfeld ed era figlio del principe Bernardo di Lippe (1872-1934) e della baronessa Armgard von Sierstorpff-Cramm (1883-1971). Il suo unico fratello, Aschwin van Lippe (1914-1988), spos\u00f2 la principessa Simone Arnoux (1915-2001). \u00c8 stato principe consorte dei Paesi Bassi, presidente del Worldwide Fund for Nature (WWF) dalla fondazione nel 1961 fino al 1971 e fu affiliato al NSDAP, meglio conosciuto come Partito Nazista, con tessera No. 2583009 del 1\u00ba maggio 1933 fino al termine della sua carriera universitaria. Partecip\u00f2 alla resistenza antitedesca e poi alla liberazione di Amsterdam. Secondo rivelazioni della rivista Newsweek del 5 aprile 1976, le attivit\u00e0 di spionaggio di van Lippe a favore delle unit\u00e0 speciali delle Schutzstaffel nella industria chimica IG Farben sono documentate dalle testimonianze del processo di Norimberga.\nNel dopoguerra assunse importanti posizioni nell'industria petrolifera, in particolare con la Royal Dutch Petroleum (Shell Oil) e nella Soci\u00e9t\u00e9 G\u00e9n\u00e9rale de Belgique. Fu presidente del Gruppo Bilderberg fino a quando, nel 1976, diede le dimissioni per lo scandalo di una tangente da 1,1 milioni di dollari dalla Lockheed Corporation per la vendita di aerei caccia all'aviazione olandese. Il primo ministro dei Paesi Bassi ordin\u00f2 una inchiesta sul fatto, mentre il principe Bernardo si rifiut\u00f2 di rispondere alle domande dei giornalisti, affermando: \"Sono al di sopra di queste cose\".\nIl 26 agosto 1976 un rapporto sulle sue attivit\u00e0, censurato e dai toni moderati, venne rilasciato pubblicamente e il principe fu costretto a dimettersi dalle sue posizioni militari (tenente ammiraglio, generale e ispettore generale delle forze armate). Lasci\u00f2 anche i suoi incarichi nei consigli di amministrazione di molte imprese, enti benefici, del WWF e di altre istituzioni e accett\u00f2 inoltre di non indossare pi\u00f9 le sue amate uniformi. In cambio, gli Stati Generali dei Paesi Bassi accettarono che non ci fosse nessun processo penale. Il governo aveva manipolato il rapporto sulla condotta del principe ed aveva rimosso i casi recenti di corruzione, mentre i casi che vennero resi pubblici erano andati in prescrizione e non erano pi\u00f9 perseguibili.\nMatrimonio e discendenza.\nBernardo conobbe la principessa Giuliana ai giochi olimpici del 1936 ed il successivo fidanzamento venne sostenuto dalla regina Guglielmina dei Paesi Bassi. Il principe Bernardo era un giovane uomo d'affari con uno stile di vita vivace. Grazie ad un documento legale che stabiliva esattamente cosa il principe tedesco poteva e non poteva fare e la quantit\u00e0 di denaro che poteva aspettarsi dall'unica erede della famiglia reale olandese, la regina Guglielmina ufficializz\u00f2 il fidanzamento della coppia, che venne annunciato l'8 settembre 1936.\nL'annuncio del matrimonio divise una nazione che non si fidava della Germania di Adolf Hitler. Prima delle nozze, il 24 novembre 1936, il principe Bernardo ottenne la cittadinanza olandese e cambi\u00f2 la pronuncia del suo nome da tedesca a olandese. La coppia si spos\u00f2 a L'Aia il 7 gennaio 1937, la stessa data in cui i nonni di Giuliana, il re Guglielmo III e la regina Emma, si erano sposati cinquantotto anni prima. La cerimonia civile si svolse nel municipio dell'Aia e il matrimonio venne benedetto nella chiesa di San Giacomo (St. Jacobskerk), sempre all'Aia. La giovane coppia prese residenza al palazzo Soestdijk, a Baarn.\nBernardo e Giuliana ebbero quattro figlie:\nDurante la seconda guerra mondiale e l'occupazione tedesca dei Paesi Bassi, il principe e la principessa decisero di lasciare il paese con le due figlie per il Regno Unito. Giuliana vi rimase per un mese, prima di portare le figlie a Ottawa, capitale del Canada, dove visse a Stornoway House nel sobborgo di Rockcliffe Park.\nAlcuni considerarono un atto di codardia del governo e dell'intera famiglia reale scappare dal paese e lasciare il popolo olandese sotto l'occupazione nazista. Nella primavera del 1946 la principessa Giuliana e il principe Bernardo visitarono le nazioni che avevano aiutato i Paesi Bassi durante l'occupazione.\nQuando nacque la sua terza figlia, Margherita, il parlamento del Canada approv\u00f2 una legge speciale che dichiarava le stanze della principessa Giuliana all'ospedale civile di Ottawa come extraterritoriali, cos\u00ec che la neonata avrebbe avuto esclusivamente la nazionalit\u00e0 olandese. Se non fosse stato preso questo accorgimento, la principessa Margherita non avrebbe potuto rientrare nella linea di successione al trono olandese. Il governo canadese fece sventolare il tricolore olandese sulla Torre della Pace del Parlamento, mentre le campane suonarono musica olandese alla notizia della nascita della principessa Margherita. Il principe Bernardo, che era rimasto a Londra con la regina Guglielmina e i membri del governo olandese in esilio, fu in grado di visitare la famiglia in Canada e di essere presente alla nascita della figlia.\nNel 1963 Bernardo e Giuliana affrontarono una crisi con la parte protestante della popolazione, quando la loro figlia Irene si convert\u00ec segretamente al cattolicesimo e, senza l'approvazione del governo, il 29 aprile 1964 spos\u00f2 il principe Carlos Hugo di Borbone, duca di Parma e pretendente al trono di Spagna, nonch\u00e9 esponente di spicco del partito carlista spagnolo.\nUna nuova crisi conseguente ad un matrimonio si verific\u00f2 con l'annuncio nel luglio 1965 del fidanzamento della principessa Beatrice, erede al trono, con un diplomatico tedesco, Claus van Amsberg, che era stato un membro della Giovent\u00f9 Hitleriana e della Wehrmacht nazista. Molti cittadini olandesi infuriati dimostrarono nelle strade e tennero comizi e manifestazioni contro la relazione \"traditrice\".\nDalla met\u00e0 degli anni 1990, Giuliana soffr\u00ec per il progressivo avanzare della senilit\u00e0 (attribuita da molti alla malattia di Alzheimer, anche se ci\u00f2 venne negato dalla famiglia reale) e non fece pi\u00f9 apparizioni in pubblico. Su ordine dei medici della famiglia reale, Giuliana venne assistita 24 ore su 24 da due infermiere. Il principe Bernardo ammise pubblicamente, in un'intervista televisiva del 2001, che Giuliana non era pi\u00f9 in grado di riconoscere i suoi familiari.\nGiuliana mor\u00ec otto mesi prima di Bernardo, il 20 marzo 2004 a 94 anni d'et\u00e0, nel palazzo Soestdijk a Baarn, per complicazioni dovute a una polmonite."}
{"id": "1173270", "revid": "33689", "url": "https://it.wikipedia.org/wiki?curid=1173270", "title": "Sibillina Biscossi", "text": "Biografia.\nDi nobili origini, nacque a Pavia nel 1287. Rimasta orfana, a dodici anni perse la vista. La leggenda narra che avrebbe avuto una visione di San Domenico, diventando a quindici anni terziaria domenicana presso la chiesa di san Tommaso a Pavia, dove visse in clausura fino alla morte, avvenuta nel 1367.\nVisse secondo un rigido ascetismo, dedicandosi alla contemplazione e alla preghiera. Le furono attribuite visioni profetiche, alcune delle quali si sarebbero realizzate. Ai numerosi devoti che la visitavano rivolgeva consigli e inviti al pentimento dei peccati.\nCulto.\nSi spense il 19 marzo, come lei stessa avrebbe previsto, e i suoi funerali furono solenni. Fu tumulata nella stessa chiesa di san Tommaso, nella cappella dove si trovava la celebre \"pala\" di Vincenzo Foppa, commissionata da Giovanni Matteo Bottigella. La sua fama rimase grande anche in seguito e le furono attribuiti numerosi miracoli. Il suo culto fu istituito nel 1854 dal papa Pio IX.\nLa memoria liturgica ricorre il 19 marzo, giorno della sua morte, mentre nella diocesi di Pavia viene ricordata il 23 marzo.\nLa fonte originale per la sua biografia fu compilata da Tommaso da Bossolasco, priore della provincia domenicana della Lombardia superiore, pochi anni dopo la sua morte."}
{"id": "1173274", "revid": "79968", "url": "https://it.wikipedia.org/wiki?curid=1173274", "title": "After Effects", "text": ""}
{"id": "1173276", "revid": "729019", "url": "https://it.wikipedia.org/wiki?curid=1173276", "title": "Mesosalpinge", "text": "Il mesosalpinge consiste in una piega di natura peritoneale (Meso) che distaccandosi dalla pagina posteriore del legamento largo dell'utero (localizzato ai margini laterali dell'organo, di derivazione del peritoneo che riveste la parete addominale anteriore) si porta a rivestire la tuba uterina (detta anche Tuba di Falloppio o Salpinge, da cui meso della Salpinge). Il mesosalpinge \u00e8 costituito da due foglietti peritoneali accollati che contiene tra le sue pagine nervi e vasi provenienti dalla arcata anastomotica costituita dall'inosculamento dell'arteria uterina con l'arteria ovarica. Il mesosalpinge raggiunto il margine anteriore dell'ovaia si continua con il mesovario."}
{"id": "1173280", "revid": "729019", "url": "https://it.wikipedia.org/wiki?curid=1173280", "title": "Castello di San Giusto", "text": "Il castello di San Giusto \u00e8 una fortezza-museo situata sul colle omonimo, a Trieste.\nCome dimora storica, \u00e8 stato restaurato negli anni duemila e adibito a museo civico dal Comune di Trieste, cui la struttura appartiene dal 1930. Sul bastione Lalio \u00e8 stato inaugurato il 4 aprile 2001 il Lapidario Tergestino costituito da iscrizioni, sculture, bassorilievi e frammenti di architettura di epoca romana.\n\u00c8 visitabile solo in parte: in particolare, oltre al lapidario, sono accessibili la cappella, la sala Caprin, l'ampio cortile interno - sede di manifestazioni nel periodo estivo - e gli spalti, da cui si gode un ampio panorama sulla citt\u00e0 sottostante.\nStoria.\nI primi dati storici relativi alla presenza di una fortezza sul colle risalgono solo al XV secolo.\nIl castello fu eretto sul colle capitolino, sulle rovine del castelletto veneziano. Era un edificio a due piani con una torre quadrata adiacente. Non era un bell'edificio, niente di artistico o di interessante. Era solo una solida postazione militare.\nNei primi anni del XVI secolo, quando la citt\u00e0 pass\u00f2 temporaneamente sotto il dominio dei Veneziani, questa prima costruzione venne prolungata con un'alta muraglia semicircolare. Dopo il ritorno dell'Impero i lavori continuarono, ma senza fretta. Prima venne aggiunto, tra il 1551 ed il 1561, il bastione a sudest, detto Lalio dal nome del suo primo progettista. La parte settentrionale, prevista gi\u00e0 dai Veneziani, venne ultimata nel 1595, e l'ultimo baluardo, il bastione Pomis, risale al 1630.\nLa ricostruzione del XVII secolo.\nCome risulta dai progetti che tuttora si conservano a Lubiana, nel XVII secolo si volle ricostruire globalmente la fortezza che sembrava troppo piccola ed inadeguata per la difesa della citt\u00e0. Fu previsto un ampliamento della costruzione fino a comprendere tutta la sommit\u00e0 della collina, il che avrebbe comportato addirittura l'abbattimento della cattedrale.\nSono stati trovati, interrati oltre la basilica, i basamenti di un quarto bastione della fortezza che per\u00f2 non fu mai eretto. Dopo il bombardamento francese della citt\u00e0 nel 1702, divenne infatti chiaro che un'enorme fortezza sul colle di San Giusto non aveva pi\u00f9 senso.\nSolo nel 1930 le Autorit\u00e0 italiane individuarono l'opportunit\u00e0 turistica del sito. La fortezza fu restaurata, divenne castello, ed acquis\u00ec l'aspetto odierno.\nDurante tutta la sua storia questa fortezza, costruita esplicitamente per scopi bellici, fu usata dai militari solo due volte. La prima volta, nel 1813, dalle truppe napoleoniche che per due settimane cercarono di resistere all'assedio delle flotte austriaca, inglese e napoletana. La seconda volta la fortezza serv\u00ec ai militari tedeschi che nel 1945 vi si consegnarono alle truppe di liberazione.\nInterni.\nSi entra nella fortezza passando un ponte levatoio di piccole proporzioni che non costituiva l'originale entrata medievale, ancora ben visibile sulla sinistra. Il castello \u00e8 pieno di iscrizioni storiche e lapidi commemorative e subito nell'ingresso si notano tra alcuni gonfaloni militari, gli stemmi delle famiglie patrizie della citt\u00e0.\nSulla sinistra si diparte un corridoio che porta alle antiche postazioni di tiro, mentre il corridoio di destra porta al museo delle armi ed alla guardiola.\nUna scalinata porta sulla terrazza panoramica, da dove si passa nell'enorme cortile, pensato per piazza d'armi, ed oggi sede di molte manifestazioni culturali e di spettacolo. Dai margini del cortile si pu\u00f2 salire sugli spalti da dove si gode una spettacolare vista su quelle parti della citt\u00e0 che non si potevano vedere dalla terrazza.\nSotto il castello si trovano molti cunicoli e ambienti vari che non sono aperti al pubblico, essendo alcuni ancora in via di esplorazione. Una delle cantine, raggiungibile anche dall'esterno, ospita da decenni l'elegante ristorante comunale di alta categoria."}
{"id": "1173285", "revid": "123631984", "url": "https://it.wikipedia.org/wiki?curid=1173285", "title": "Cattedrale di San Giusto (Trieste)", "text": "La basilica cattedrale di San Giusto \u00e8 il principale edificio religioso cattolico, nonch\u00e9 duomo della citt\u00e0 di Trieste. Si trova sulla sommit\u00e0 dell'omonimo colle che domina la citt\u00e0.\nCome viene riferito dalla maggior parte degli storici triestini, l'aspetto attuale della basilica deriva dall'unificazione delle due preesistenti chiese di Santa Maria e di quella dedicata al martire san Giusto, che vennero inglobate sotto uno stesso tetto dal vescovo Rodolfo Pedrazzani da Robecco tra gli anni 1302 e 1320 per provvedere la citt\u00e0 di una cattedrale imponente.\nLa prima notizia riguardante la cattedrale risale all'anno 1337, quando il campanile dell'ex chiesa di Santa Maria venne rivestito con uno spesso muro per poter sostenere il nuovo edificio. I lavori al campanile si conclusero nel 1343, ma quelli alla chiesa si protrassero praticamente fino alla fine del secolo. Il campanile in origine era pi\u00f9 elevato, ma nel 1422 venne colpito da un fulmine e venne ridotto all'altezza attuale.\nDopo la definitiva dedizione della citt\u00e0 all'Austria (1382), l'allora imperatore Leopoldo III nomin\u00f2 il primo vescovo tedesco di Trieste, Enrico de Wildenstein, che in data 27 novembre 1385 consacr\u00f2 l'altare maggiore della cattedrale.\nNel novembre del 1899 papa Leone XIII la elev\u00f2 alla dignit\u00e0 di basilica minore.\nEsterno.\nL'austera facciata della chiesa \u00e8 arricchita da un enorme rosone di pietra carsica, elaborato sul posto da maestri scalpellini ingaggiati a Soncino, vicino a Cremona, donde proveniva il vescovo. Ne rimane un ricordo nella denominazione della via dei Soncini a Trieste.\nSia il campanile che la facciata della chiesa sono generosamente coperti con reperti del periodo romano. Il portale d'entrata fu per esempio ricavato da un antico monumento funebre. I busti in bronzo, aggiunti nel 1862 alla facciata su mensole ricavate da piedistalli romani, rappresentano tre vescovi illustri: Enea Silvio Piccolomini poi papa Pio II, Rinaldo Scarlicchio, scopritore delle reliquie venerate nella cattedrale, e Andrea Rapicio umanista del XVI secolo, a cui \u00e8 stato aggiunto nel 2020 il vescovo Antonio Santin.\nIl campanile ospita un complesso di cinque grosse campane (vedi pi\u00f9 avanti). Alla pi\u00f9 grossa di queste campane \u00e8 dedicato \"La campana di San Giusto\", brano musicale patriottico scritto da Giovanni Drovetti e musicato da Colombino Arona nel 1915 e cantato molti decenni dopo dal celebre tenore Luciano Pavarotti\nIl tozzo del campanile \u00e8 del XIV secolo; una statua romanico-bizantina di \"San Giusto\" (X-XI secolo) trova posto in un'edicola gotica: in una mano regge il modello della citt\u00e0 e nell'altra la palma del martirio (la testa, di dimensioni diverse dal corpo, \u00e8 di riutilizzo).\nInterno.\nNon ci sono molti dati sulla decorazione interna della chiesa. Certamente al Trecento risale il soffitto carenato della principale. Nell'anno 1423 l'abside fu affrescata da Domenico Lu Domine e Antonio Baietto, artisti friulani, e tale rimase fino al 1843 quando fu ampliata distruggendo l'affresco con l'Incoronazione della Vergine- di cui rimangono alcuni frammenti a volte esposti al Castello- e sostituito con una volta neoclassica a cassettoni.\nMa nei primi decenni del XX secolo fu abbattuta e ricostruita.La decorazione a cassettoni venne sostituita con un mosaico che ripropone il tema dell'Incoronazione della Vergine, scelto dopo un concorso sul tema\nDegli altri affreschi originali rimangono pochi reperti, il pi\u00f9 importante dei quali \u00e8 il \"Ciclo di san Giusto\", in cinque elementi, esposto nella cappella laterale.\nNell'interno sono contenuti molti dei manufatti sacri, fra cui il Tesoro, celato dietro una grata di fattura barocca, che contiene tuttora molti oggetti di valore, sebbene nel 1984 sia stato saccheggiato. Esistono tuttavia pareri controversi su molti di questi oggetti, essendo evidente la loro difficile collocazione storica e geografica. Addirittura per il simbolo della citt\u00e0, cio\u00e8 l'alabarda di san Sergio, patrono secondario della citt\u00e0, non \u00e8 possibile definire un'origine certa n\u00e9 l'esatta epoca di forgiatura.\nI mosaici absidali bizantini.\nLe due absidi laterali (corrispondenti rispettivamente a quella della basilica di Santa Maria e del sacello San Giusto) sono decorate con magnifici mosaici, opera di maestranze veneziane e costantinopolitane.\nL'abside di Santa Maria reca una splendida raffigurazione della Theot\u00f3kos, seduta su un trono, su fondo oro, con il Bambino in braccio, affiancata da due arcangeli in deesis. Si tratta di una esecuzione di matrice costantinopolitana della prima met\u00e0 del XII secolo, probabilmente eseguita in parallelo alla schiera degli Apostoli su un prato idilliaco, posta nell'emiciclo absidale sottostante, inquadrata in una cornicetta decorata, che invece spetta, per la morbidezza dei panneggi e le affinit\u00e0 delle fisionomie di alcune figure con quelle della Cattedrale Ursiana di Ravenna (Duomo di Ravenna), a un'\u00e9quipe di mosaicisti veneziani, gli stessi formatisi nella scuola delle maestranze bizantine che decorarono la Basilica di San Marco nell'ultimo quarto dell'XI secolo. Come in Santa Maria Assunta a Torcello, gli apostoli sono rappresentati nella serie \"latina\", cio\u00e8 con Giacomo minore e Taddeo al posto di Marco e Luca.\nNell'abside destra invece spicca il Pantocrator, affiancato come in una Deesis dai santi Giusto e Servolo. Le fattezze del Cristo, slanciato, severo e nobile, collocano la stesura di questo mosaico al primo XIII secolo, ad opera di mosaicisti bizantini.\nOrgano.\nSull'ampia cantoria a ridosso della parete di controfacciata, si trova l'organo a canne Mascioni \"opus 345\", costruito nel 1922 al posto di uno strumento precedente costruito da Giovanni Tonoli nel 1860 e saccheggiato di tutte le sue canne durante la prima guerra mondiale. La costruzione di un nuovo organo venne affidata all'organaro Vincenzo Mascioni che vi lavor\u00f2 dal dicembre 1921 fino al novembre dell'anno successivo, quando l'opera venne inaugurata con una serie di concerti tenuti da Marco Enrico Bossi.\nNel corso del restauro necessario dopo la seconda guerra mondiale, effettuato dalla ditta Mascioni negli anni settanta, la fonica dello strumento venne adattata al gusto dell'epoca, le tastiere, originariamente due, portate a tre, le canne di facciata sostituite con altre canne nuove. Inoltre, il sistema di trasmissione fu trasformato da pneumatico in elettrico. Molto importanti per quest'opera di restauro furono la consulenza e l'esperienza di Emilio Busolini, organista della Cattedrale.\nAl 2012 l'organo ha tre tastiere di 58 note ciascuna ed una pedaliera concavo-radiale di 30. La cassa in legno neoclassica che incornicia il rosone \u00e8 quella originaria.\nCampanile e campane.\nIl campanile ospita cinque campane in scala di Sol2: si tratta del secondo concerto della regione per dimensioni, successivo a quello della cattedrale di Udine. Sono installate a slancio, ma solamente il concerto centrale (Si\u266d2, Do3, Re3) \u00e8 a slancio friulano, un tipo particolare in cui le campane suonano in modo sincronizzato dalla pi\u00f9 piccola alla pi\u00f9 grande.\n5\u00aa campana: fusa nel 1467 da Giorgio da Lubiana - Mi3 calante\n4\u00aa, 3\u00aa e 2\u00aa campana: fuse nel 1953 da Lucio Broili (Udine) - Si\u266d2 calante (rifusa da De Poli nel 1999), Do3 calante e Re3 calante\nCampana maggiore: fusa nel 1829 da Canciano da Venezia con il bronzo dei cannoni lasciati da Napoleone - Sol2"}
{"id": "1173289", "revid": "79968", "url": "https://it.wikipedia.org/wiki?curid=1173289", "title": "Filtro di Lanczos", "text": ""}
{"id": "1173295", "revid": "1305772", "url": "https://it.wikipedia.org/wiki?curid=1173295", "title": "Interventismo (disambigua)", "text": ""}
{"id": "1173296", "revid": "125959666", "url": "https://it.wikipedia.org/wiki?curid=1173296", "title": "Stefano Lucchini", "text": "Biografia.\nNato a Codogno ma residente dalla nascita a Castelnuovo Bocca d'Adda. Nel suo paese, ha finanziato per qualche anno fino al 2009 una scuola calcio che portava il suo nome. Sposato con Elena Pavesi, anch'essa di Castelnuovo Bocca d'Adda, ha due figli maschi: Matteo Angelo e il piccolo Giovanni, che porta lo stesso nome del bisnonno paterno.\nNegli ultimi anni si \u00e8 impegnato anche nel sociale, infatti organizza aste benefiche su Ebay delle maglie dei suoi colleghi. Nel 2011 fonda l'associazione benefica \"Il Volo Degli Angeli\"\nCaratteristiche tecniche.\nDifensore completo, duttile e abile nel gioco aereo.\nCarriera.\nClub.\nTernana.\nNell'estate del 2000 passa alla dove si impone per due stagioni come uno dei miglior difensori di Serie B giocando 43 partite in Serie B segnando anche 2 gol, corona queste due ottime stagioni con la chiamata in Nazionale Under-21 giocando 12 partite.\nEmpoli.\nDopo due stagioni a Terni, l'Empoli lo acquista decidendo subito di puntare su di lui. Il giocatore non delude le aspettative e si dimostra in grado di reggere un campionato di Serie A da titolare. Esordisce in A con l'Empoli il 3 novembre 2002 in un Empoli-Lazio vinto dai biancocelesti per 2-1. Nella Stagione 2004-2005 dopo due stagioni in A con l'Empoli, dove disputa 42 presenze, decide di rimanere lo stesso con l'Empoli anche se la squadra toscana \u00e8 appena retrocessa in Serie B. Grazie a un buon campionato culminato con il primo posto, l'Empoli ritorna subito in Serie A e Stefano diventa sempre pi\u00f9 un idolo della squadra toscana. Dopo un anno di assestamento l'Empoli nel Campionato 2006-2007 riesce a raggiungere la qualificazione alla Coppa UEFA 2007-2008 grazie ad un sorprendente settimo posto finale in classifica.\nSampdoria.\nDopo ben 5 stagioni ad Empoli condite da 136 partite (tra campionato e Coppa) e 2 reti, il giocatore decide per\u00f2 di cercare nuovi stimoli e obiettivi pi\u00f9 alti con la Sampdoria. Fra i blucerchiati va subito a segno nella prima partita ufficiale della stagione, realizzando la rete della vittoria esterna a Burgas contro il \u010cerno More Varna nel terzo turno dell'Intertoto. Trova l'esordio in Coppa UEFA il 16 agosto 2007 in occasione di Hajduk Spalato - Sampdoria terminata 0-1. Una buona annata fra i blucerchiati disputata prevalentemente da titolare come centrale o laterale destro della difesa a 3 schierata da Walter Mazzarri gli vale la conferma per la stagione successiva.\nDurante il corso della stagione 2009-2010 diventer\u00e0 un vero e proprio punto di forza, assieme al compagno di reparto Daniele Gastaldello nella difesa della Sampdoria di Luigi Delneri, che riuscir\u00e0 al termine del campionato a qualificarsi per il preliminari di Champions League. Nella stagione 2010-2011 debutta nei preliminari di Champions League salvo poi essere eliminati e partecipare all'Europa League contando 3 presenze in totale. Durante la stagione la squadra si caratterizza con alti e bassi fino a sprofondare nelle ultime giornate di campionato, fino alla retrocessione nel campionato cadetto.\nAtalanta.\nIl 13 luglio 2011 si trasferisce a titolo definitivo all'. Debutta con la maglia dell' in Coppa Italia nella sconfitta contro il Gubbio per 4-3. In campionato, l'esordio avviene alla seconda giornata (la prima \u00e8 stata rinviata), partendo da titolare nello incontro tra Atalanta e a Marassi. Il 1\u00ba settembre 2013 segna il gol del definitivo 2-0 in Atalanta-Torino, seconda giornata della Serie A 2013-2014: \u00e8 il suo primo gol con la maglia dell'Atalanta. Chiude la stagione con 20 presenze, 19 delle quali in campionato, arrivando cos\u00ec ad un bilancio totale di 71 presenze ed un gol in maglia Atalanta.\nCesena.\nIl 17 luglio 2014 il giocatore viene acquistato a titolo definitivo dal .\nIl ritorno alla Cremonese, la promozione in B e il ritiro.\nL'8 luglio 2016 ritorna, dopo 16 anni, alla Cremonese, con cui vince il campionato, contribuendo cos\u00ec alla risalita nella serie cadetta della squadra lombarda, a distanza di undici anni dall'ultima apparizione. L'8 maggio 2017 annuncia il ritiro dal calcio giocato al termine della stagione.\nNazionale.\nNazionali giovanili.\nHa giocato con la Nazionale italiana Under-20 per 5 volte. Ha giocato con la Nazionale italiana Under-21 per 12 volte e ha sfiorato nel 2002, contro la Repubblica Ceca, la finale dell'Europeo di categoria.\nNazionale maggiore.\nIl 6 agosto 2010 ottiene la prima convocazione nella Nazionale maggiore da parte del nuovo CT Cesare Prandelli, per la partita amichevole contro la del 10 agosto. In quell'occasione l'Italia venne sconfitta, il CT Prandelli non lo fece scendere in campo.\nAllenatore.\nDopo aver allenato Under-16 e Primavera della , nell'estate del 2020 diventa il vice di Luigi Delneri al e a settembre ottiene l'abilitazione di Allenatore Professionista di Prima Categoria - Uefa Pro. Con l'esonero di Delneri, il 6 ottobre lascia le Rondinelle. \nIl 1\u00ba luglio 2021 ottiene il suo primo incarico da allenatore di una prima squadra venendo ingaggiato dalla , militante in Serie C.\nStatistiche.\nStatistiche da allenatore.\n\"Statistiche aggiornate al 6 novembre 2021.\""}
{"id": "1173299", "revid": "1590006", "url": "https://it.wikipedia.org/wiki?curid=1173299", "title": "Teoria cromosomica dell'ereditariet\u00e0", "text": "La teoria cromosomica dell'ereditariet\u00e0 \u00e8 una teoria sviluppata agli inizi del 1900 dallo scienziato americano Walter Sutton e il biologo tedesco Theodor Boveri, in modo indipendente. Lo sviluppo della teoria fu possibile soprattutto grazie al perfezionamento delle tecniche di microscopia.\nProve indirette della teoria.\nLa teoria, poi ampiamente confermata, suggeriva che i geni fossero presenti sui cromosomi. In particolare i teorici notarono una stretta somiglianza tra i processi che subivano i cromosomi nel corso di mitosi e meiosi e il \"comportamento\" dei geni cos\u00ec come lo aveva descritto Gregor Mendel il secolo precedente. Secondo le leggi di Mendel, infatti, i geni (o particelle ereditarie come venivano chiamate dal monaco) erano presenti in coppia e si dividevano nei gameti (in seguito a meiosi). Studi condotti dagli scienziati in seguito mostrarono come anche i cromosomi fossero in coppia e che il loro numero nelle cellule somatiche era il doppio rispetto al numero nei gameti. La seconda legge di Mendel, inoltre, afferma che coppie di geni distinti segregano (cio\u00e8 si dividono) in modo indipendente. Il fatto fu osservato anche nei cromosomi: studiando dei cariotipi particolari si osserv\u00f2 che l'assortimento dei cromosomi in seguito a loro divisione era del tutto casuale e indipendente dagli altri cromosomi.\nMolte furono per\u00f2 le obiezioni alla teoria: esse contestavano soprattutto che i dati sperimentali, con le tecniche di allora, non potevano essere accertati in modo esatto. Ad esempio non potevano essere seguiti i cromosomi nel corso dell'interfase, quindi non si poteva escludere che essi si ricombinassero in qualche modo: non si avevano cio\u00e8 prove certe che i cromosomi fossero unit\u00e0 distinte e stabili e veniva cos\u00ec meno la teoria riguardo alla loro.\nUn'altra importante prova, seppure anche questa indiretta, della teoria cromosomica dell'ereditariet\u00e0 si ebbe nella prima decade del 1900 grazie agli studi condotti da Thomas Hunt Morgan. Importanti furono, per\u00f2, anche le osservazioni per la prima volta dei cromosomi sessuali (X e Y), cromosomi non uguali (\"eteromorfi\") ma che comunque si appaiavano nel corso delle divisioni cellulari. In determinati organismi la presenza di una coppia XY era associata al sesso maschile, quella XX al sesso femminile. Morgan, sfruttando particolari mutazioni della Drosophila, scopr\u00ec che alcuni geni (ad esempio il colore degli occhi) erano anch'essi associati al sesso: il modo con cui venivano ereditati si spiegava, cos\u00ec, solo se i geni si consideravano posti sui cromosomi sessuali (in particolare il cromosoma X).\nProva diretta.\nLa prima prova diretta si ottenne poco dopo, dagli studi di un allievo di Morgan, sempre lavorando sull'organismo modello del moscerino. Furono in particolare analizzati degli individui di Drosophila \"anormali\" (\"progenie eccezionale\"), che cio\u00e8 non seguivano le leggi classiche dell'ereditariet\u00e0. Il ragionamento alla base era che se il modello era corretto e portava a determinati risultati sperimentali, i risultati \"atipici\" potevano essere spiegati da non corretto funzionamento dei meccanismi citologici alla base della teoria stessa. In alcune progenie per esempio comparvero (anche se con frequenza bassissima) individui non previsti in base al modello di ereditariet\u00e0, ma che furono spiegati ipotizzando il fenomeno della non disgiunzione, dovuta appunto una non corretta divisione dei cromosomi rispetto a come descritto dalla teoria.\nLe successive scoperte resero poi inequivocabile l'assunto di questa teoria; si dimostr\u00f2 in seguito che nel cromosoma \u00e8 il DNA a contenere la sequenza genica (esperimento di Avery ed esperimento di Hershey-Chase). Oramai sono conosciute le sequenze complete dei genomi di moltissimi organismi, sequenze appunto racchiuse e trasmesse nel DNA associato nei cromosomi."}
{"id": "1173301", "revid": "1543377", "url": "https://it.wikipedia.org/wiki?curid=1173301", "title": "LoDagaa", "text": "LoDagaa (o LoDagaba o LoDagara) \u00e8 l'etnonimo con il quale si fa riferimento ad una popolazione del gruppo alto-voltaico Lobi, presente nell'estrema area nord-occidentale del Ghana; la definizione netta dell'etnia in relazione a questa particolare zona di confine tra Ghana, Burkina Faso e Costa d'Avorio risulta particolarmente difficile a causa della straordinaria molteplicit\u00e0 e ricchezza culturale delle popolazioni che la abitano.\nCaratteristiche principali delle popolazioni LoDagaa e LoWiili.\nL'esperienza coloniale e l'attivit\u00e0 etno-antropologica hanno senza dubbio contribuito alla trasformazione di queste societ\u00e0 a partire proprio dalla difficile questione dell'etnonimo. \nJack Goody, il principale antropologo inglese che si \u00e8 occupato delle popolazioni di questa regione sin dagli anni \u201850, ci presenta i LoDagaa in stretta relazione con un altro gruppo, i LoWiili, innanzitutto per la vicinanza fisica, infatti entrambe le popolazioni sono basate nel distretto di Lawra; inoltre, dagli studi dell'eminente antropologo, emerge chiaramente il fatto che i due gruppi etnici presentano molte somiglianze nell'organizzazione sociale, nelle pratiche simbolico-religiose e nelle tradizioni orali. \nSi tratta in entrambi i casi di societ\u00e0 dette \u201cacefale\u201d o a potere diffuso, in cui cio\u00e8 non si rileva la presenza di una o pi\u00f9 figure al vertice del potere politico e sociale. Questo tipo di societ\u00e0, presenti in molte zone dell'Africa sub-sahariana ma non solo, \u00e8 caratterizzata dalla distribuzione dei poteri tra i gruppi di lignaggio o tra questi gruppi e altre associazioni come le classi d'et\u00e0 o i consigli di villaggio.\nPur condividendo la stessa regione, i LoDagaa e i LoWiili hanno occupato due differenti aree cittadine: i primi nell'area di Tom e i secondi a Birifu. \nIn realt\u00e0, la complessa realt\u00e0 territoriale non permette una suddivisione precisa; i distretti, le citt\u00e0, i villaggi LoDagaa e LoWiili si alternano uno con l'altro, palesando la vivacit\u00e0 degli scambi in atto. \nLa forma di residenza \u00e8 piuttosto simile e prevede uno spazio recintato per il bestiame, dove si trovano anche i luoghi sacri agli antenati, e la casa vera e propria il cui accesso \u00e8 dato da una gradinata che porta sul tetto dove si ridiscende nella zona desiderata. L'accesso alle donne \u00e8 separato cos\u00ec come quello degli stranieri. \nUna differenza importante \u00e8 invece data dal criterio di discendenza ereditaria, quindi di lignaggio: i LoWiili presentano un sistema di discendenze di tipo patrilineare, dunque si ereditano beni e cariche lungo la linea genealogica paterna, mentre i LoDagaa seguono lo stesso indirizzo ereditario per ci\u00f2 che concerne i beni fondiari ma ereditano secondo la discendenza matrilineare tutti i beni mobili.\nLa questione linguistica nella regione \"Dagara Birifor\".\nDa almeno due secoli, le popolazioni che abitano questa regione dell'Africa sub-sahariana occidentale presentano una uniformit\u00e0 linguistica e culturale piuttosto considerevole che si \u00e8 modificata nel tempo in base a diversi fattori; l'esperienza coloniale e quella etno-antropologica hanno indubbiamente inciso nella trasformazione di queste societ\u00e0, a partire proprio dalla definizione dell'etnonimo. \nCaratteristiche culturali, linguistiche e storiche legano di fatto queste diverse popolazioni in una rete di relazioni e riferimenti che trascendono nettamente i confini tracciati geo-politicamente.\nNel corso del XX secolo, gli studi in prevalenza a carattere etno-linguistico di Labouret, di Delafosse, di Westermann e di P\u00e9re hanno evidenziato l'esistenza di quest'area, comprendente un insieme eterogeneo e numeroso di gruppi etnici, denominata come \u201cr\u00e9gion Lobi\u201d; le espressioni \u201cDagara country\u201d o \u201cBirifor country\u201d sono invece quelle utilizzate dell'amministrazione coloniale inglese e dall'antropologia sociale britannica, in particolare da Rattrey . \nI due termini Lobi e Dagara sono stati impiegati spesso indistintamente in riferimento a queste realt\u00e0 e nel corso degli anni si sono definite delle convenzioni linguistiche pi\u00f9 o meno adottate anche dagli stessi attori sociali in questione.\nWa, Wiili, Dagara, Dagaba, Dagari, Dagarti sono solo alcune delle diverse denominazioni etniche anglofone e francofone presenti nella letteratura etnografica. \nIl prefisso Lo \u00e8 stato introdotto da Jack Goody al fine di individuare quelle popolazioni che seguivano un sistema di discendenze misto, situate soprattutto nella zona occidentale della regione: in seguito, LoDagaba-LoDagaa e LoWiili vennero differenziati sempre pi\u00f9 dalla diversa collocazione logistica per cui, in una accezione pi\u00f9 ampia, LoDagaba si riferirebbe alle popolazioni nei dintorni di Wa, Nadoli, Tom e Jirapa che parlerebbero il Dagaare mentre le citt\u00e0 di Di\u00e9bougou, Birifu e Dano sarebbero abitate dai Wiili. Dagara sarebbe invece il nome delle popolazioni del distretto di Lawra e di Nandom nonch\u00e9 di quelle che abitano alcune piccole cittadine del Burkina Faso sud-occidentale.\nLa regione abitata dai LoDagaa e i LoWiili, in particolare quella al confine tra Ghana e Burkina Faso che fiancheggia il corso del Volta Nero, presenta le caratteristiche climatiche e paesaggistiche tipiche della savana, come la divisione dell'anno in due stagioni, quella secca e quella piovosa. \nAnche dal punto di vista culturale, si rilevano aderenze alle culture limitrofe: i fabbri, come i suonatori di balafon e gli artigiani in genere, sono considerati come figure ambivalenti, straordinarie per i loro poteri e potenzialit\u00e0 particolari ma al tempo stesso proprio in virt\u00f9 di ci\u00f2 anche pericolosi e misteriosi.\nIl sistema religioso accorda grande importanza agli antenati, esseri sovrannaturali verso i quali si presta un culto continuo e sofisticato . \nQueste figure religiose sono particolarmente significative presso queste popolazioni in quanto si pongono come intermediarie tra il mondo terreno e quello celeste; la relazione con la divinit\u00e0 creatrice, una sorta di \"deus otiosus\" sostanzialmente disinteressato alle vicende degli umani, \u00e8 pertanto indiretta. \nCome \u00e8 stato dimostrato dai numerosi e approfonditi studi di Goody , l'insieme delle complesse pratiche rituali, legate soprattutto alla morte e alle cerimonie funerarie, si interseca con le dinamiche economiche e sociali di queste popolazioni.\nLa trasmissione dei beni, sia di quelli fondiari che di quelli mobili, come arnesi da lavoro, bestiame, raccolti ed armenti, avviene solo dopo la morte del proprietario, ad eccezione di tutto ci\u00f2 che pu\u00f2 essere trasferito ai figli per il matrimonio. \nAnche le cariche sociali e religiose, come quella del capo della terra e del custode dei luoghi sacri agli antenati, vengono trasmesse di padre in figlio, secondo i diversi modelli di discendenza. Presso i LoWiili, la condizione delle donne \u00e8 subordinata al patrilignaggio del marito. L'importanza attribuita al lignaggio \u00e8 soprattutto in relazione alle terre da coltivare; questa caratteristica \u00e8 presente anche presso i vicini Tallensi, di cui si \u00e8 largamente occupato Meyer Fortes , il \u201cmaestro\u201d dello stesso Goody.\nCerimonie e riti funebri.\nLe cerimonie e i riti funebri presso i LoDagaa sono vissuti collettivamente, tutti gli abitanti del villaggio e a volte anche quelli dei villaggi vicini sono coinvolti anche se a diversi livelli. Sostanzialmente, si tratta di quei riti di passaggio, individuati da Arnold Van Gennep , detti \u201cumani\u201d poich\u00e9 legati ai principali eventi della vita umana, ovvero nascita, matrimonio e morte. Alla stessa categoria appartengono i riti di afflizione che si svolgono in seguito ad un decesso e che hanno la duplice funzione di riequilibrare i rapporti all'interno della parentela e della stessa societ\u00e0 e di permettere uno sfogo pubblico delle emozioni derivate dall'evento luttuoso. Le cerimonie funebri hanno inoltre il preciso scopo di favorire il passaggio del defunto dalla condizione umana a quella ultraterrena, nonch\u00e9 di sostenere la trasformazione dell'anima per l'accesso al mondo degli antenati.\nLe pratiche rituali legate alla morte presso i LoDagaa si fondano, infatti, su di una particolare concezione dell'anima: pur presentandosi come unitaria, l'idea dell'anima \u00e8 fatta di tre elementi distinti, che si manifestano rispettivamente nel sogno, nella vita quotidiana e nella terra degli Spiriti Ancestrali e degli Antenati. \nIl tempo di questi rituali \u00e8 estremamente variabile, generalmente si protraggono per qualche settimana, ma a volte possono durare dei mesi o degli anni. Sostanzialmente il complesso cerimoniale pu\u00f2 essere suddiviso in quattro momenti distinti. \nLa prima cerimonia funebre riguarda il trattamento della salma e la sua sepoltura. Si tratta di un fenomeno rituale molto elaborato che comprende i lamenti dei parenti del defunto e di alcuni membri della comunit\u00e0, le \"performance\" mimetiche che esplicitano la separazione tra il mondo dei vivi e quello dei morti e che ristabiliscono le relazioni dei gruppi di discendenza e le eredit\u00e0 materiali e simboliche che appartennero al defunto. \nIn seguito, la dimensione del rito si restringe alla cerchia dei parenti stretti e assume una connotazione decisamente esoterica: si distribuisce la carne per i sacrifici, la moglie o le mogli del defunto vengono purificate affinch\u00e9 possano riassestarsi i diritti sulle stesse, si attribuiscono i ruoli sociali che furono del defunto attraverso un pasto commensale dei parenti ed infine si effettuano riti di purificazione sulla casa e sui beni, affinch\u00e9 possano essere ridistribuiti secondo le regole della discendenza.\nL'ultima fase si svolge all'inizio della stagione delle piogge, dura circa tre giorni e ha l'obiettivo di scoprire le cause della morte e gli eventuali esecutori. La morte per i LoDagaa non \u00e8 quasi mai un evento naturale: le procedure per accertarne lo svolgimento e le responsabilit\u00e0 non escludono neanche i figli e le mogli. \nPer questo preciso scopo vengono eseguite tre cerimonie: quella della Birra del Divinatore (The Diviner's Beer), quella della Birra Amara del Funerale (The Bitter Funeral Beer) ed infine la cerimonia della Birra a Funerale Freddo (Cool Funeral Beer). L'uso di questa bevanda, preparata artigianalmente dalle donne facendo fermentare miglio o sorgo, si lega al rapporto con la terra e con i suoi frutti: la birra \u00e8 la bevanda degli anziani e delle libagioni agli spiriti degli antenati.\nIl complesso insieme di pratiche rituali legate al decesso comporta una notevole spesa economica che investe anzitutto i familiari e, in secondo luogo, anche altri membri della comunit\u00e0. Il pagamento dei becchini e dei musicisti \u00e8 a contributo libero individuale, mentre l'acqua per la preparazione della birra deve essere offerta dagli amici del pi\u00f9 anziano della famiglia colpita dal lutto; sono considerati invece d'obbligo i contributi del suocero e del cognato, che consistono in animali, per lo pi\u00f9 gallinacei o polli e in sacchi di miglio o sorgo.\nIl mito Bagre.\nIl mito del Bagre, uno degli esempi pi\u00f9 significativi di tradizione orale africana, rientra nella categoria del \"s\u0169nsuolo\", racconto popolare, genere molto diffuso in Africa; tra le culture Ashanti del Ghana meridionale il termine per indicare lo stesso tipo di racconti \u00e8 \"anansesem\" ovvero \u201cparole sul ragno\u201d: si narra che questo animale, con la sua tela, colleghi la terra al cielo, dunque simbolicamente il mondo umano con quello divino. \nIl Bagre dei LoDagaa lega indissolubilmente la sua notoriet\u00e0 in Occidente alla figura di Jack Goody che nel 1972 pubblic\u00f2 un importante saggio intitolato appunto The Myth of Bagre. \nLa parola \u201cbagre\u201d deriva dal termine polivalente bagr, letteralmente \u201cmalessere mistico\u201d, associabile all'idea di mito, di societ\u00e0 iniziatica e di narrazione orale del mito stesso.\nNella pratica rituale si distingue il Bagre bianco, descrizione del \u201cmalessere mistico\u201d e il Bagre nero, trattato filosofico sulle problematiche esistenziali dell'uomo.\nIl Bagre va inteso non solo come un racconto ma in accezione pi\u00f9 ampia come una performance che include danze e musiche eseguite per divertire \u2013in senso etimologico, de-vertere \u201ccambiare direzione\u201d. \nI bambini e gli iniziati costituiscono generalmente la maggior parte del pubblico del Bagre. Sia il Bagre bianco che quello nero raccontano la storia di giovane e di un anziano che si spingono nel mondo degli esseri selvaggi e poi fino in cielo alla ricerca del modo per curare l'umanit\u00e0 dai suoi principali mali, la malattia, la morte, la fatica e le difficolt\u00e0 della sopravvivenza; durante questo viaggio i protagonisti come gli spettatori vengono a conoscenza di molte altre cose che riguardano gli uomini, la societ\u00e0 e il loro ambiente terreno e ultraterreno. \nIl fatto curioso, secondo Goody, \u00e8 che innanzitutto esistono chiaramente dei LoDagaa non iniziati al Bagre che vivono benissimo anche senza; in secondo luogo, pur celebrandosi come strumento cognitivo fondamentale per imparare a stare al mondo, non insegna assolutamente nulla di particolarmente utile o che i LoDagaa non sappiano gi\u00e0 fare. Nelle sue numerose varianti, il Bagre insiste sulle medesime difficolt\u00e0 umane quasi a sottolineare che le risposte non sono mai del tutto soddisfacenti e che vanno dunque promossi continuamente cambiamenti e innovazioni. Questa caratteristica \u201caperta\u201d del Bagre si rispecchia perfettamente nella dimensione recitativa del rituale, di per s\u00e9 creativa e generatrice di nuove forme."}
{"id": "1173303", "revid": "375960", "url": "https://it.wikipedia.org/wiki?curid=1173303", "title": "Re della Media", "text": "In questo lemma sono elencati i Sovrani della Media, l'antico reame sorto nel nord ovest dell'attuale Iran."}
{"id": "1173307", "revid": "2066430", "url": "https://it.wikipedia.org/wiki?curid=1173307", "title": "Angus Macfadyen", "text": "Biografia.\nMacfadyen \u00e8 nato a Glasgow ed \u00e8 cresciuto in vari luoghi: Africa, Francia, Filippine e Singapore. Il padre era un medico dell'Organizzazione mondiale della sanit\u00e0. Macfadyen frequenta l'Universit\u00e0 di Edimburgo e la Central School of Speech and Drama a Londra. \u00c8 famoso per aver interpretato Robert Bruce nel film \"Braveheart\" (1995) ed in \"Robert The Bruce\" (2019), oltre che Jeff Reinhart in \"Saw III\" (2008)."}
{"id": "1173310", "revid": "31886", "url": "https://it.wikipedia.org/wiki?curid=1173310", "title": "Sonata per pianoforte n. 11 (Beethoven)", "text": "La sonata per pianoforte n. 11 di Ludwig van Beethoven (Op. 22) fu composta tra il 1799 e il 1800. Venne pubblicata nel 1802 dall'editore Hoffmeister di Lipsia con il titolo \"Grande Sonate pour Pianoforte\".\nBeethoven scrisse questa Sonata in un momento di fervida creativit\u00e0: risalgono infatti a questo periodo le sonate per violino Op. 23 e Op. 24 (quest'ultima denominata \"\"La primavera\"), il Concerto per pianoforte in Do minore Op. 37, la Sonata per corno e pianoforte Op. 17, i sei Quartetti d'archi Op. 18, \"Le Creature di Prometeo\"\" (balletto in due atti e sedici quadri) Op. 43, oltre ad una grande quantit\u00e0 di lavori meno impegnativi, tra cui: variazioni per pianoforte WoO 77; variazioni per pianoforte e violoncello WoO 46; variazioni per violino, violoncello e pianoforte Op. 44; Rond\u00f2 Op. 51 n. 2.\nCos\u00ec come i \"trii\" Op. 9 e i sei \"Lieder\" Op. 48, questa sonata \u00e8 dedicata al Conte Johann Georg von Browne (marito dell'omonima contessa, a cui Beethoven dedic\u00f2 le 3 sonate dell'Op. 10).\nA differenza delle precedenti Op. 7 e Op. 10, n. 3 - le quali mostrano una maggiore profondit\u00e0 espressiva, soprattutto nei tempi lenti - nella Sonata Op. 22 si rivela una valorizzazione di elementi melodici (o ritmici) di per s\u00e9 insignificanti, tendenza che sar\u00e0 assai sviluppata nelle opere successive. Non siamo ancora alla svolta dell'op. 31 (sonate per pianoforte n. 16, 17 e 18), ma l'evoluzione \u00e8 chiara e le transizioni non sono pi\u00f9 semplici \"passaggi\" tra un primo ed un secondo tema musicale, bens\u00ec parte integrante della logica strutturale.\nStruttura.\nIl compositore la defin\u00ec \"Gro\u00dfe Solo Sonate\" in una lettera inviata all'editore Hoffmeister nel gennaio 1801, ma con questo voleva probabilmente riferirsi al fatto che \u00e8 composta in 4 movimenti, ossia:\nIl carattere di quest'opera \u00e8 brillante e ci d\u00e0 un'idea delle numerose improvvisazioni in cui Beethoven spesso si cimentava con grandissimo successo nei primi anni di carriera. Tuttavia questa sonata segna il confine tra il classicismo caratterizzante le precedenti e la maturit\u00e0 con cui affronter\u00e0 le successive (a partire proprio dall'Op. 26, al cui interno \u00e8 presente una marcia funebre).\nAnalisi del Primo movimento.\nIl primo movimento dell'undicesima sonata per pianoforte di Beethoven (op. 22) \u00e8 un \"\u201dAllegro con brio\u201d\" in tempo quattro quarti nella tonalit\u00e0 di base di si bemolle maggiore. La struttura \u00e8 quella della forma-sonata: Esposizione (due temi) \u2013 Sviluppo \u2013 Ripresa (o Ricapitolazione) e Coda finale.\nEsposizione: Primo tema.\nIl Primo tema (esposto nella tonalit\u00e0 di base: si bemolle maggiore) ha una struttura alquanto complessa. In esso si possono individuare le seguenti parti. Un inciso iniziale esposto alla tonica (si bemolle maggiore) consistente in un semplice motto formato da una terza ascendente e una terza discendente [batt. 1 \u2013 2]:\nDopo la ripetizione dell'inciso una serie di arpeggi ascendenti impostati sempre sulla tonalit\u00e0 di base sposta la linea melodica all'ottava superiore [batt. 3 - 4]:\nSi arriva cos\u00ec alla quinta battuta dove appare una linea melodica (forse pi\u00f9 orchestrale che pianistica) che manifesta senz'altro un punto d'arrivo per questo primo slancio iniziale [batt. 5 \u2013 7]:\nA questa breve melodia segue la risposta posizionata un'ottava sotto a cui fa seguito una codetta che modula alla dominante (fa) [batt. 7 - 12] :\nA questo punto il tema principale \u00e8 esposto. I vari elementi di questo tema di per s\u00e9 non sono molto significativi. Ma l'interesse sta unicamente in ci\u00f2 che il compositore sapr\u00e0 fare con questo materiale musicale. La \u201cneutralit\u00e0\u201d del tema principale \u00e8 inoltre indispensabile per valorizzare altri elementi melodici come le transizioni o le aree di sviluppo, tendenza ormai chiara nello sviluppo della sonata beethoveniana.\nEsposizione: Secondo tema.\nL'area del Secondo tema appare ugualmente complessa; in effetti siamo in presenza pi\u00f9 che di un'unica idea secondaria, di un gruppo tematico formato da pi\u00f9 temi e ponti modulanti. A misura 12 inizia la transizione al secondo tema: non si pu\u00f2 non notare come questa linea melodica sia simile a quella delle misure 3 \u2013 4. Questa transizione ci porta ad una prima linea melodica (pi\u00f9 o meno evidente) esposta alla sopratonica (do maggiore\u00a0\u2013 in realt\u00e0 questa tonalit\u00e0 \u00e8 vista come la dominante della dominante) che avr\u00e0 un'impronta decisiva sul resto del movimento [batt. 17 -21]:\nSubito dopo (a misura 23) Beethoven ci presenta un nuovo elemento che per alcuni \u00e8 la vera seconda idea, mentre per altri \u00e8 ancora parte del ponte modulante che porter\u00e0 alla seconda idea pi\u00f9 avanti. La tonalit\u00e0 di questa idea \u00e8 la dominante (fa): un eventuale elemento a favore di questa linea melodica se considerata come vera idea secondaria [batt. 23 \u2013 24]:\nQuesta linea melodica viene ripetuta integralmente. Segue una codetta e quindi appare quella che secondo altri commentatori \u00e8 la vera idea secondaria (anche questa esposta nella tonalit\u00e0 della dominante). \u00c8 da notare che un elemento che collega questo tema al primo tema sono le sequenze di terze discendenti [batt. 31 \u2013 37]:\nIn realt\u00e0 queste due idee secondarie avranno un'importanza minima nello sviluppo successivo del movimento. L'elemento fondamentale nello svolgimento del primo tempo \u00e8 indubbiamente la prima transizione (misure 17 \u2013 21) la cui potenza germinatrice sar\u00e0 alla base soprattutto delle due code.\nLa codetta a questo tema (misure 38 \u2013 44) e una breve transizione (misure 45\u00a0\u2013 47) conduce alla coda dellEsposizione. Ed \u00e8 qui che la linea melodica delle misure 17 - 21 viene sviluppata adeguatamente per giungere al finale di questa parte con due ulteriori idee (temi della coda dell'Esposizione): la prima idea \u00e8 un naturale proseguimento del materiale musicale precedente [batt. 57 \u2013 59]:\nIl secondo tema della coda \u00e8 invece pi\u00f9 significativo. \u00c8 una semplice scala di ottave vuote all'unisono in fortissimo, prima in salita e poi in discesa. Questo tema rappresenta indubbiamente, meglio di tutte le altre idee fin qui esposte, il carattere di questo primo tempo. Ma ha anche un'importanza fondamentale per il successivo Sviluppo: infatti \u00e8 da questo tema che Beethoven spettacolarmente inizia lo sviluppo del movimento.\nSviluppo.\nNello Sviluppo come gi\u00e0 accennato l'importanza dei due temi \u00e8 relativa. A Beethoven interessa invece sviluppare nuovi mondi sonori dentro i quali le idee presentate si possono integrare in mille modi diversi con infinite sfumature e lo fa utilizzando il materiale melodico della coda.\nLo Sviluppo inizia con la trasposizione delle ultime 7 misure della coda dell'Esposizione (confrontare l'esempio precedente) creando una specie di simmetria a specchio collegando saldamente l'Esposizione allo Sviluppo. L'ambiente tonale \u00e8 quello della dominante (fa) [batt.70 -76]:\nA questo punto, proseguendo nella struttura a specchio, entra il primo tema della coda (confrontare le battute 57-59) nella tonalit\u00e0 (convenzionale per quei tempi) della dominante del relativo minore: re (essendo la nota re dominante della nota sol, dove sol minore \u00e8 la tonalit\u00e0 relativa minore di si bemolle maggiore\u00a0\u2013 tonalit\u00e0 d'impianto del movimento) [batt. 77 \u2013 79]:\nAlla fine si deve arrivare comunque alla tonalit\u00e0 di base (si bemolle); ed ecco allora che Beethoven nelle successive 10 misure (da battuta 83 a battuta 92), utilizzando la battuta iniziale del secondo tema della coda, sale con il basso, per intervalli di quarta, dal re-sol al sol-do. Il do finale essendo percepito come dominante di fa minore prepara il ritorno del si bemolle (tonalit\u00e0 d'impianto).\nOra dei semplici arpeggi di quartine della mano destra sono appoggiati dalle semiminime del basso che scende per gradi congiunti dal si bemolle fino al mi bemolle (battute 93\u00a0\u2013 106) [batt. 94 \u2013 95]:\nMentre la mano destra prosegue con gli arpeggi, la mano sinistra propone in \u201cpianissimo\u201d il secondo tema della coda dell'Esposizione sul mi bemolle grave (misura 107), sul do grave (misura 111) e sul fa grave (misura 115). L'ambiente armonico si stabilizza sulla nona minore di dominante (fa nona minore: fa \u2013 la \u2013 do \u2013 mi b \u2013 sol b). Questo accordo lievemente pi\u00f9 dissonante di quello di settima di dominante \u00e8 usato spesso da Beethoven per preparare il ritorno di un tema fondamentale.\nRipresa.\nIl finale dello Sviluppo dal fortissimo al pianissimo e contemporaneamente la discesa verso i registri pi\u00f9 bassi della tastiera crea una tensione di straordinaria forza emotiva, ed \u00e8 proprio in questo momento che si evidenzia la necessit\u00e0, nella Ripresa con un tema a carattere neutro che evidenzi (ma nello stesso tempo equilibri) questa misteriosa atmosfera.\nNella Ripresa si ha la ripetizione (sia melodicamente che armonicamente) di tutta la prima parte dell'Esposizione (il tema base compresa la sua codetta). A misura 140 una rapida successione (quasi uno \u201cstretto\u201d) dell'inciso iniziale del tema base prepara il ritorno della prima transizione alla quale fa seguito la prima idea secondaria (misura 155) e la seconda idea secondaria, entrambe alla tonica come previsto dalla forma-sonata:\nConclude la Coda con le varie idee (primo e secondo tema della coda) esposte alla tonica senza un ulteriore e significativo sviluppo.\nAnalisi del Secondo movimento.\nIl secondo movimento \u00e8 un \"\u201dAdagio con molta espressione\u201d\" in tempo nove ottavi nella tonalit\u00e0 di base di mi bemolle maggiore. La struttura \u00e8 quella della forma-sonata (Esposizione di due temi, Sviluppo e Ripresa) ma filtrata attraverso la natura lirica del tempo lento: la presentazione del primo tema viene completamente conclusa prima di presentare il secondo tema.\nEsposizione.\nLa linea melodica del primo tema si svolge con largo respiro e senza ritorni tematici [batt. 1 - 3].\nQuesto lungo tema si chiude con una classica cadenza dominante-tonica. Una stanghetta a met\u00e0 battuta 12 insieme alla cadenza perfetta impone che il solista riprenda a suonare dopo una doverosa pausa. Segue un ponte di collegamento al secondo tema (misure 13\u00a0\u2013 19). Se il carattere del primo tema era molto cantabile, il secondo tema ha una fisionomia pi\u00f9 pianistica. La base ritmica \u00e8 la stessa (terzine di crome) ma il carattere \u00e8 decisamente pi\u00f9 beethoveniano. La tonalit\u00e0 (come vuole la \u201cforma-sonata\u201d) \u00e8 nella dominante. [batt. 19 - 22]\nLa codetta del secondo tema si riallaccia direttamente alla chiusura dell'Esposizione.\nSviluppo.\nLo Sviluppo riprende il primo tema nella tonalit\u00e0 (convenzionale) della dominante del relativo minore (sol). L'accompagnamento \u00e8 realizzato, come nell'Esposizione, da terzine ribattute sul sol che alla terza ripetizione dell'inciso iniziale del tema (\u201cprimo inciso del tema\u201d) risolvono in continui e dinamici accordi di settima di dominante [batt. 32 - 35].\nQuindi sul secondo inciso del primo tema una progressione di quarte (sol \u2013 do \u2013 fa \u2013 si bemolle\u00a0\u2013 mi bemolle) conduce con coerenza logica e grande efficacia l'armonia sul la bemolle minore (sottodominante minore della tonica mi bemolle) [batt. 35 - 40].\nDalla sottodominante si passa alla tonica minore (mi bemolle minore) e quindi al modo maggiore con la ripresa del tema fondamentale. Compito che verr\u00e0 svolto dalla coda dello sviluppo (misure 40 \u2013 47).\nRipresa.\nLa Ripresa procede simmetricamente rispetto all'Esposizione con la modificazione della cadenza dell'esposizione che si trasforma in una lunga codetta che modulando, oltre ad assorbire il ponte, conferisce pi\u00f9 morbidezza al passaggio portando alla sottodominante minore (La bemolle minore) che risolve sul secondo tema che, come da regola della forma sonata, suona nella tonalit\u00e0 della tonica (Mi bemolle maggiore).\nAnalisi del Terzo movimento.\nIl terzo movimento \u00e8 un classico minuetto. La struttura formale (ABA dove B \u00e8 il Trio) \u00e8 la seguente: A (tema a \u2013 tema b) \u2013 Trio (tema c\u00a0\u2013 tema d) \u2013 Ripresa di A senza ritornello. La tonalit\u00e0 di base \u00e8 si bemolle maggiore. Il tempo \u00e8 in tre quarti.\nA: tema a.\nIl tema a del minuetto, fresco e grazioso, \u00e8 esposto in 8 battute ed \u00e8, come consuetudine, ritornellato. Nella parte centrale modula alla dominante (fa) e nel finale ritorna sulla tonica (si bemolle). [batt. 1-9]\nA: tema b.\nIl tema b \u00e8 altrettanto regolare e sempre di 8 misure (battute 10 -18) ed \u00e8 seguito da una ripetizione letterale del tema a (battute 18 \u2013 26) e 6 misure di coda (battute 26\u00a0\u2013 32) che riportano alla tonica. Il dualismo che caratterizzer\u00e0 il bitematismo beethoveniano si manifesta gi\u00e0 in questo breve e semplice tema: in questa seconda parte il movimento si drammatizza comunicando un'emozione decisamente romantica. Da un punto di vista armonico il tema b obbedisce a tutte le convenzioni armoniche dell'epoca: dalla dominate (re) della relativa minore (relativa minore di si bemolle = sol; dominante di sol = re) si passa alla relativa minore (sol minore) e dalla dominante (si bemolle) della sottodominante (sottodominante di si bemolle = mi bemolle; dominante di mi bemolle = si bemolle) si passa alla sopratonica (do) che con una semi-cadenza risolve sulla dominante (fa) che prepara il ritorno del tema principale alla tonica. La tabella seguente riassume questi passaggi modulanti:\nTrio (B): tema c.\nIl Trio accentua ancor pi\u00f9 l'elemento drammatico introdotto dal tema b del Minuetto. Qui il carattere del Minuetto \u00e8 vinto e quasi annullato. La struttura di questo trio \u00e8 formata da due frasi regolari di otto misure entrambe ripetute, mentre l'ambiente tonale \u00e8 quello classico del modo relativo minore (sol minore). [bat. 33 - 36]\nIn questo Minuetto, essendo il quarto tema estremamente simile al terzo abbiamo preferito chiamarlo tema c1 ; quindi si ripete A senza ritornelli.\nAnalisi del Quarto movimento.\nIl quarto movimento della sonata \u00e8 un Rond\u00f2. Si tratta di un \"\u201dAllegretto\u201d\" in tempo due quarti nella tonalit\u00e0 di base di si bemolle maggiore. La struttura \u00e8 impostata su un tema esposto per sei volte e due episodi intermedi con relative codette.\nTema e primo episodio.\nIl tema \u00e8 esposto nelle prime 19 misure. L'esposizione si divide in due parti: la prima parte (da misura 1 a 9) \u00e8 formata da una domanda (antecedente), una risposta (conseguente) e da una codetta; la seconda parte ripete in modo quasi identico i primi due incisi, mentre la codetta si presenta pi\u00f9 variata per chiudere definitivamente il tema.\nIl primo episodio intermedio si sviluppa dalla misura 19 alla misura 41 e si divide in due parti: la prima (quasi un nuovo elemento tematico) \u00e8 pi\u00f9 sincopata, mentre la seconda \u00e8 pi\u00f9 scorrevole specialmente nelle biscrome della mano destra.\nTema e secondo episodio.\nIl ritorno del tema \u00e8 preceduto da una lunga e ingegnosa preparazione (da misura 41 a misura 50): le note iniziali del tema vengono ripetute ad un ritmo gradualmente accelerato fino all'arrivo completo del tema. L'accelerazione viene realizzata aumentando il numero delle note nella stessa unit\u00e0 di tempo (un quarto): prima quattro note, poi sei, poi otto ed infine cinque note in mezzo quarto. [batt. 47-50]\nQuesta seconda esposizione del tema \u00e8 uguale alla prima. Anche il secondo episodio intermedio, che inizia a battuta 68, nella prima parte \u00e8 abbastanza simile alla prima esposizione. La seconda parte (da battuta 81 a battuta 104) ripete ancora la prima parte ma in modo variato, quasi uno sviluppo. In effetti in Beethoven la forma-sonata \u00e8 quasi sempre sottintesa e anche questo Rond\u00f2 (come del resto il secondo movimento di questa sonata) in certi momenti \u201cscivola\u201d nella forma-sonata per poi riprendere velocemente la forma del Rond\u00f2 Per convincersene basta verificare la tonalit\u00e0 di questo \u201csviluppo\u201d: \u00e8 la dominante (fa) di si bemolle maggiore come vuole la regola:\nTema e variazioni primo episodio.\nDopo alcune battute di preparazione (104 -112) ritorna il tema del Rond\u00f2 alla mano sinistra e armonizzato per seste. [batt. 113-116]\nL'episodio intermedio corrispondente riprende sempre il tema iniziale (quello del primo episodio intermedio), ma qui viene ulteriormente variato con imitazioni in contrattempo.\nTema e Coda.\nLa conclusione di questo Rond\u00f2 \u00e8 caratterizzata da tre ripetizioni variate e modulate del Tema con una Coda in conclusione che rievoca il materiale melodico degli episodi intermedi."}
{"id": "1173311", "revid": "198277", "url": "https://it.wikipedia.org/wiki?curid=1173311", "title": "Vittorio Tosto", "text": "Carriera.\nGiocatore.\nClub.\nCresciuto nella Cariatese, squadra del paese natale, esordisce nel Campionato Interregionale 1990-1991, prima di trasferirsi alla , che lo aggrega alla formazione Primavera: con i viola vince il Torneo di Viareggio 1992. Due anni dopo, nel 1993, esordisce in prima squadra, sotto la guida di Claudio Ranieri, nel campionato di Serie B, ma nel mercato autunnale viene ceduto in prestito alla , con cui ottiene la promozione dalla Serie C1 collezionando 16 partite.\nNel 1994 la Fiorentina lo inserisce nell'affare che porta Andrea Sottil dal ai viola. Nella giovane formazione granata allenata da Rosario Rampanti esordisce in Serie A il 4 settembre 1994 nella partita Torino-Inter (0-2). Con la sostituzione di Rampanti con Nedo Sonetti finisce nella lista dei cedibili, e nel mercato autunnale passa alla Lucchese, in Serie B.\nDopo un'altra stagione in prestito in B, nelle file dell' (conclusa con la retrocessione degli irpini), nel 1996 torna a titolo definitivo alla . Con i granata campani conquista nel 1998 la sua seconda promozione, questa volta dalla B alla A, dove gioca come terzino sinistro titolare senza poter evitare l'immediata retrocessione.\nNel 1999 viene ingaggiato dalla , anch'essa appena retrocessa nella serie cadetta. In blucerchiato disputa una sola stagione come rincalzo (19 presenze) prima di trasferirsi al in cambio del terzino Cleto Polonia richiesto dall'allenatore Luigi Cagni. In Emilia gioca per tre campionati, il primo in alternanza con Paolo Tramezzani e i due successivi da titolare in massima serie, conquistando la sua terza promozione della carriera al termine del campionato di Serie B 2000-2001.\nNel 2003 passa al , scambiato alla pari con Antonio Bocchetti. Rimane sotto al Vesuvio per una stagione, realizzando 5 reti (record personale), prima di trasferirsi al dopo il fallimento della societ\u00e0 partenopea. Con i rossoblu conquista sul campo la sua quarta promozione, la terza in A. In seguito alle decisioni della giustizia sportiva i \"Grifoni\" vengono retrocessi in C1, e Tosto si trasferisce all', ripescato in A proprio al posto del Genoa, dopo aver rescisso il contratto. Nel mercato invernale si trasferisce all', rimanendovi per quattro stagioni e mezzo tra massima serie e cadetteria e indossando anche la fascia di capitano.\nNel 2010 lascia il calcio professionistico, ma continua a giocare nella Fortis Lucchese, nel campionato di Eccellenza Toscana. La stagione successiva passa al Lucca 2011, nuova societ\u00e0 sorta dalle ceneri della Lucchese, che riparte dall'Eccellenza Toscana, diventandone il capitano. A fine stagione conquista la promozione in Serie D e viene premiato come miglior giocatore della squadra dai cronisti lucchesi; tuttavia, non venendo riconfermato per il nuovo campionato, decide di ritirarsi.\nIn carriera ha totalizzato complessivamente 166 presenze e 6 reti in Serie A e 313 presenze e 19 reti in Serie B.\nNazionale.\nFra il 1993 e il 1995 ha fatto parte della Nazionale Under-21 di Cesare Maldini, totalizzando 2 presenze su cinque convocazioni.\nDirigente.\nIl 2 maggio 2011 ha ottenuto la qualifica di direttore sportivo, pur proseguendo l'attivit\u00e0 di giocatore.\nIl 9 giugno 2016 viene nominato nuovo direttore sportivo del . Viene esonerato a sorpresa il 18 agosto seguente.\nStatistiche.\nPresenze e reti nei club.\n\"Statistiche aggiornate al 30 giugno 2011.\""}
{"id": "1173312", "revid": "1745361", "url": "https://it.wikipedia.org/wiki?curid=1173312", "title": "Anima del mondo", "text": "LAnima del mondo (nota anche in latino come Anima Mundi) \u00e8 un termine filosofico usato dai platonici per indicare la vitalit\u00e0 della natura nella sua totalit\u00e0, assimilata a un unico organismo vivente. Rappresenta il principio unificante da cui prendono forma i singoli organismi, i quali, pur articolandosi e differenziandosi ognuno secondo le proprie specificit\u00e0 individuali, risultano tuttavia legati tra loro da una tale comune Anima universale.\nDescrizione generale.\nQuesta concezione sembra essere nata sin dagli albori dell'umanit\u00e0, e pur essendo di origine essenzialmente orientale, fu un tratto caratteristico del paganesimo o delle religioni animiste, secondo cui ogni realt\u00e0, anche apparentemente inanimata, contiene una presenza spirituale, collegata all'anima del tutto. Nel politeismo le divinit\u00e0 erano proprio espressioni personificate di queste forze o energie della natura, e concepite ad essa immanenti. L\"Anima Mundi\" la si ritrova poi essenzialmente nelle pi\u00f9 svariate espressioni del misticismo.\nSi tratta di un concetto antitetico al meccanicismo: per quest'ultimo gli organismi sono il risultato della combinazione di pi\u00f9 parti, originariamente separate tra loro, che unendosi accidentalmente costruiscono l'essere vivente. Questa teoria, nota come atomismo, era apparsa per la prima volta in Democrito, secondo cui tutta la realt\u00e0 risulta composta di atomi, soggetti a leggi di causa-effetto; l'anima secondo Democrito non esiste, o meglio \u00e8 qualcosa di puramente materiale, soggetta al divenire e alla morte. Questo determinismo meccanicista venne ripreso in et\u00e0 moderna da Newton e dall'empirismo anglo-sassone.\nRispetto a tale concezione, il modo di procedere dell'Anima del mondo risulta invece rovesciato: secondo i neoplatonici la vita non opera assemblando singole parti fino ad arrivare agli organismi pi\u00f9 evoluti e intelligenti, ma al contrario parte da un principio unitario e intelligente da cui prendono forma le piante, gli animali, e gli esseri umani. \u00c8 da questo principio universale che \u00e8 possibile comprendere i singoli elementi della natura, non viceversa. Secondo il neoplatonismo, cio\u00e8, mentre su un piano materiale la vita procede orizzontalmente dagli esseri inferiori fino a quelli pi\u00f9 evoluti, sul piano della coscienza l'intelligenza precede la materia, in un senso per cos\u00ec dire perpendicolare rispetto ad essa, dall'alto verso il basso.\nL'Anima Mundi in Occidente.\nPlatone nel \"Timeo\", dialogo cosmologico, fu tra i primi a parlare di un'anima universale, ereditando questo concetto da tradizioni orientali, orfiche e pitagoriche. Secondo Platone il mondo \u00e8 una sorta di grande animale, la cui vitalit\u00e0 generale \u00e8 supportata da quest'anima, infusagli dal Demiurgo, che lo plasma a partire dai quattro elementi fondamentali: fuoco, terra, aria, acqua.\nPlatone si oppose duramente alla visione atomista di Democrito, al punto da voler ridurre in cenere i suoi scritti. Fu tuttavia dissuaso dai pitagorici Amicla e Clinia, secondo cui distruggerli non sarebbe servito a nulla, essendo le opere di Democrito gi\u00e0 ampiamente in circolazione. Tale episodio testimonia quanto fosse aspra nell'antica Grecia la polemica tra idealisti e materialisti.\nIl concetto di anima del mondo trov\u00f2 in seguito un corrispettivo nel \"Logos\" dello stoicismo, concepito in forma immanente come presenza del divino nelle vicende del mondo, ossia come \u03c3\u03c5\u03bd-\u03c0\u03b1\u03b8\u03b5\u03af\u03b1 (\"syn-path\u00e8ia\"), sentimento di compassione che unifica la sfera soprannaturale con quella umana; in virt\u00f9 di essa qualsiasi evento, anche minimo, si ripercuote su ogni altro. Venne poi fatto proprio da esponenti delle correnti gnostiche, esoteriche ed ermetiche del periodo ellenistico.\nDivenne infine un tema centrale nel sistema filosofico di Plotino, da questi identificata con la terza ipostasi nel processo di emanazione dall'Uno. L'Anima era da lui concepita con una doppia natura: per un verso essa \u00e8 rivolta verso l'intelligibile, per un altro guarda verso il basso, cio\u00e8 verso il mondo, disperdendosi nella molteplicit\u00e0 delle anime individuali (contaminate dalla materia), andando a costituire il loro fondamento vitale.\nSecondo Plotino, il semplice \u00e8 ci\u00f2 che sta alla base della vita. Un essere vivente non pu\u00f2 essere assimilato a un assemblaggio di pi\u00f9 parti, perch\u00e9 se venisse spezzato morirebbe: se anche lo si ricomponesse, questo non gli ridarebbe la vita. Ci\u00f2 avviene perch\u00e9 l'anima di un organismo \u00e8 pi\u00f9 di tutte le sue parti messe insieme: ogni organismo \u00e8 un'unit\u00e0, una totalit\u00e0 indivisibile, qualcosa di straordinariamente semplice pur essendo a prima vista composto. Questo \"semplice\" che sta alla base del composto non pu\u00f2 essere un'entit\u00e0 materiale, perch\u00e9 qualunque oggetto \"esteso\" spazialmente pu\u00f2 essere pensato diviso a met\u00e0, quand'anche non lo si riesca realmente a spezzare. Anche gli atomi non possono costituire il principio primo perch\u00e9 sono a loro volta potenzialmente divisibili. La vita dunque, secondo Plotino, nasce non da combinazioni atomiche ad essa esterne, ma da un principio interiore, semplice, e immateriale: appunto l'anima. La molteplicit\u00e0 di anime presenti nel mondo \u00e8 a sua volta comprensibile solo ammettendo che tutte abbiano una comune origine. Secondo logica, infatti, non possono esistere pi\u00f9 \"Uno\", perch\u00e9 in tal caso non sarebbero pi\u00f9 Uno ma molti. L'Unit\u00e0 che sta a fondamento delle anime deve essere dunque la stessa per tutte. Questa unit\u00e0 \u00e8 l'Anima del mondo, la quale a sua volta si fa veicolo delle idee platoniche negli organismi, andando a costituire la loro ragione formante o \"logos\", in maniera simile ai caratteri genetici di un individuo (o al concetto aristotelico di \"entelechia\").\nTutto il sistema plotiniano trovava infine piena organicit\u00e0 nel postulare l'Uno assoluto, al di l\u00e0 delle stesse Idee. A tale principio trascendente e ineffabile, non spiegabile a parole, ci si pu\u00f2 ricongiungere solo nell'estasi mistica.\nNonostante la sua visione monistica, nell'Anima del mondo postulata da Plotino (e fatta propria dai successivi filosofi neoplatonici) sussistevano le divinit\u00e0 del politeismo pagano, proprie della mitologia greca, le quali non erano viste in contrasto con l'Uno, essendo in fondo espressione di una medesima natura. L'Uno restava in s\u00e9 trascendente, mentre le singole divinit\u00e0 erano concepite come forze immanenti al creato e partecipi della stessa Anima del mondo.\nNel Medioevo.\nLa dottrina plotiniana, una volta depurata da questo aspetto pagano, pot\u00e9 facilmente essere assorbita dal Cristianesimo, il quale analogamente, partendo da una visione spirituale della realt\u00e0, vedeva l'origine della vita in un principio unitario e intelligente. A differenza di Plotino, per\u00f2, secondo cui l'Anima genera esseri simili a s\u00e9 in maniera inconsapevole, fino a disperdere la propria energia vitale fino agli organismi via via inferiori e meno evoluti, il Cristianesimo la vede in un'ottica finalistica e creazionista. Anche la concezione cristiana tuttavia rimane radicalmente antitetica al meccanicismo: nella Bibbia l'essere umano, il pi\u00f9 evoluto dei viventi, \u00e8 creato a immagine e somiglianza di Dio stesso. All'origine dunque non c'\u00e8 la materia ma lo spirito; la vita pu\u00f2 andare dagli organismi inferiori fino a quelli pi\u00f9 intelligenti essendo gi\u00e0 in essa contenuta tale intelligenza. Il principio che pi\u00f9 si avvicinava a quello dell\"Anima Mundi\" era lo Spirito Santo (concepito per\u00f2 non in forma vacua, ma come vera e propria Persona, la terza della Trinit\u00e0), in quanto soffio vitale che spira dove vuole in piena autonomia. L'aspetto vitalistico del mondo sembra peraltro emergere dai Vangeli, l\u00e0 dove Ges\u00f9 si rivolge agli elementi della natura, ad esempio gli alberi o il vento, come entit\u00e0 coscienti che a lui obbediscono.\nDopo una sua assimilazione al principio materno della divina Sophia da parte degli gnostici, la centralit\u00e0 dell\"Anima Mundi\" perme\u00f2 in particolare l'agostinismo, soprattutto in seguito al commentario del \"Timeo\" di Platone operato da Calcidio, che le attribuiva una \u00abnatura razionale incorporea\u00bb. Se ne trovano cenni in Boezio, Dionigi l'Areopagita e Giovanni Scoto Eriugena. Nel XII secolo Pietro Abelardo la identific\u00f2 esplicitamente con lo Spirito Santo. Divenne quindi un tema ampiamente sviluppato dai maestri della scuola di Chartres, come Teodorico e Guglielmo di Conches, i quali ammisero l'immanenza dello spirito nella Natura, concependo quest'ultima come una totalit\u00e0 organica e indipendente, oggetto di studi separati rispetto alla teologia. Dio, secondo Guglielmo, si era limitato a dare l'avvio alla creazione, dopodich\u00e9 tutta l'evoluzione dei processi naturali andava spiegata sulla base di principi interamente fisici, che egli individuava nell'azione combinata dei quattro elementi (fuoco, terra, aria, acqua), senza bisogno che Dio intervenisse pi\u00f9.\nAmmettendo quindi l'immanenza dell'Anima Universale nella Natura, i filosofi di Chartres si avviavano verso una visione panteistica del creato, pervasa dal principio femminile di una Grande Madre in cui si rinvenivano i tratti della Vergine Maria. Contemporaneamente anche Tommaso d'Aquino parlava di un\"Anima Mundi\", causa della Natura, che derivava \"post aeternitatem\" dalle Intelligenze (sussistenti \"cum aeternitate\"), le quali a loro volta discendevano dall'Uno o Bene, causa prima \"ante aeternitatem\". Nell'opera di Tommaso, che sull'argomento dedic\u00f2 un trattato all'alchimia, l'attenzione rivolta agli aspetti vitali del mondo fisico resta comunque collocata entro una visione trascendente di Dio.\nNel Rinascimento.\nNel Rinascimento, durante il quale si assistette a una nuova stagione del neoplatonismo, la nozione di \"Anima Mundi\" godette di particolare fortuna, legandosi agli elementi magici, alchemici ed ermetici propri della filosofia rinascimentale, collegati all'attivit\u00e0 di personaggi come Marsilio Ficino e Pico della Mirandola. Si andava alla ricerca della pietra filosofale, per produrre la quale era necessaria la disponibilit\u00e0 del grande Agente universale, o appunto Anima del mondo, altrimenti detta \u00abAzoto\u00bb, acronimo cabalistico che indicava la Luce astrale divina di cui ogni elemento della realt\u00e0 si riteneva fosse permeato.\nL'intero universo era allora concepito come un organismo vivente, popolato da presenze o da forze vitali. La visione neoplatonica, unita a quella cristiana, consentiva di vedere organicamente congiunti tutti i diversi campi del reale in virt\u00f9 dell'amore che Dio irradia nel cosmo vivificandolo. L'amore di Dio era posto cos\u00ec a fondamento non solo della vita ma anche dell'ordine geometrico del mondo. La concordanza tra spirito e materia, eventi celesti ed eventi terreni, in quanto espressioni di un medesimo principio vitale, port\u00f2 a una maggiore fiducia nell'astrologia e nella possibilit\u00e0 di predire il futuro tramite gli oroscopi. Questi erano concepiti al servizio di un uomo che guarda al futuro e intende ora intervenire attivamente nel corso degli eventi per mutarli.\nIn questo clima culturale riemersero in alcuni casi, sotto certi aspetti, nuove tendenze paganeggianti. La concezione animista e immanente dello spirito pot\u00e9 tuttavia facilmente convivere con l'aspetto trascendente del Dio cristiano, sostituendo alle divinit\u00e0 pagane (inaccetabili per una religione monoteista) delle creature intermedie, come gli angeli o i santi protettori, preposti ognuno alla \"giurisdizione\" di un particolare aspetto o elemento della realt\u00e0, che risulta cos\u00ec da essi tutta animata.\nNel Cinquecento, il concetto vitalistico dell'Anima del mondo affior\u00f2 soprattutto in Giordano Bruno, il quale concep\u00ec Dio talmente immanente alla natura fino a identificarlo \"in toto\" con quest'ultima (panteismo); e in Tommaso Campanella, secondo cui tutti gli elementi della realt\u00e0 sono senzienti, ovvero hanno una coscienza (sensismo). Nei secoli successivi, pur restando latente, esso venne tuttavia ostacolato dal diffondersi del meccanicismo e della scienza newtoniana. A questa si oppose nel Settecento soprattutto Goethe.\nDal Romanticismo al Novecento.\nIl concetto di \"Anima del mondo\" riemerse quindi nuovamente durante il Romanticismo, in Germania. In particolare Schelling riprese la concezione neoplatonica che vede il principio intelligente presente gi\u00e0 nella natura in forme embrionali o potenziali. La natura, per Schelling, \u00e8 un'\u00abintelligenza sopita\u00bb, uno \u00abspirito in potenza\u00bb. La natura non potrebbe evolversi fino all'uomo se non avesse gi\u00e0 dentro di s\u00e9 lo spirito divino. Gli organismi inferiori sono solo limitazioni o aspetti minori dell'unico organismo universale che nell'essere umano trova piena realizzazione. L'anima del mondo (\"Weltseele\") diventa infatti pienamente autocosciente soltanto nell'uomo, che rappresenta cos\u00ec il vertice, il punto di passaggio dalla natura verso Dio, che in essa si riflette. Nella natura \u00e8 presente dunque un evoluzionismo, un'intenzionalit\u00e0 finalistica, che si specifica in organismi via via pi\u00f9 complessi a partire per\u00f2 da un principio semplice e assolutamente unitario.\nAnche Schopenhauer, pur senza rendersene conto, utilizz\u00f2 lo stesso concetto neoplatonico di \"Anima Mundi\". Per lui infatti le singole anime degli individui sono espressione di un'unica Volont\u00e0 di vita, che opera tuttavia in maniera inconsapevole, e solo nell'uomo pu\u00f2 diventare cosciente di s\u00e9. Mentre in apparenza l'io individuale \u00e8 separato dagli altri ed \u00e8 spinto perci\u00f2 verso un agire egoistico, al di sotto del \"velo di maya\" le anime sono in realt\u00e0 tutte unite a formare una sola grande Anima.\nAncora in Bergson (filosofo del primo Novecento) il vitalismo venne contrapposto al meccanicismo. Bergson torna infatti ad affermare che la vita biologica, come del resto la coscienza, non \u00e8 un semplice aggregato di elementi composti, riproducibile magari artificialmente. La vita invece \u00e8 una continua e incessante creazione che nasce da un principio assolutamente semplice, non rieseguibile deliberatamente, n\u00e9 componibile a partire da nient'altro.\nSempre nel Novecento, il concetto di \"Anima del mondo\" \u00e8 rintracciabile nel dannunzianesimo, dove prevale l'anelito all'unione panica con l'universo tramite la ricerca estetica e sensuale del bello. William Butler Yeats ne parla nelle sue \"Autobiografie\" come \"visione\", ossia una \u00abmemoria indipendente dalle memorie incarnate negli individui\u00bb. Riemerse ancora in Carl Gustav Jung, nella nozione di inconscio collettivo. In seguito, lo si ritrova sotto certi aspetti nel fenomeno della new Age.\nEbraismo.\nNella tradizione ebraica, soprattutto nella Qabbalah, dove sono molte le concezioni affini a quelle filosofiche, anche Chaim Luzzatto si riferisce all\"Anima Mundi\" nel suo testo \"Derech haShem\" illustrando la teoria del complesso di perfezionamento a cui le anime giungono dopo la morte, ormai slegate dal corpo: in questa condizione l'anima aderisce con maggior perfezione a Dio, giungendo senza i limiti della corporeit\u00e0 e della materialit\u00e0 alla spiritualit\u00e0 pi\u00f9 pura, semplice e vera.\nChaim Luzzatto allude con ci\u00f2 al Gan Eden, detto anche Mondo futuro, corrispettivo messianico dell\"Anima Mundi\", o pi\u00f9 in generale all'Aldil\u00e1. Precisando comunque che l'uomo deve perfezionarsi gi\u00e0 in questo mondo, seppur in vista di quello spirituale da venire, egli accenna alla concezione profetica della resurrezione dei morti nell'era messianica quando anima e corpo vivranno tale perfezionamento in modo chiaro e spontaneo; ci\u00f2 varr\u00e0 soprattutto per gli Zaddiqim.\nNelle religioni orientali.\nParallelamente alle forme con cui si \u00e8 presentato in Occidente, il concetto di anima del mondo si \u00e8 sviluppato in maniera simile anche in Oriente, presso le religioni asiatiche come l'induismo, il buddhismo e il taoismo, dove analogamente prevale l'idea che l'universo sia animato da una forza compatta e unitaria: per l'induismo e le scuole ortodosse della filosofia indiana esso \u00e8 l\"\u0100tman\", principio del S\u00e9 individuale e interiore, unito indissolubilmente a Brahman, principio del mondo esteriore. In Cina \u00e8 il Tao, attivit\u00e0 unificatrice del dualismo cosmico \"yin e yang\" nel quale essa stessa si polarizza, articolandosi secondo una visione armonica e organica dell'universo.\nSecondo il buddismo, in particolare, l\"ego\" che separa le anime individuali (\"Atman\") \u00e8 in realt\u00e0 illusorio, perch\u00e9 al fondo esse sono una realt\u00e0 sola; da qui la raccomandazione di esercitare la compassione, tramite cui \u00e8 possibile riconoscere se stessi negli altri. Non si parla propriamente di un ricongiungimento con l'Anima cosmica (\"ishvara\"), bens\u00ec di un annullamento nel nirvana accostabile all'estasi."}
{"id": "1173315", "revid": "125111471", "url": "https://it.wikipedia.org/wiki?curid=1173315", "title": "Ligue 1 2003-2004", "text": "La Ligue 1 2003-2004 \u00e8 stata la 66\u00aa edizione della massima serie del campionato francese di calcio, disputato tra il 1\u00ba agosto 2003 e il 26 maggio 2004 e concluso con la vittoria dell', al suo terzo titolo.\nCapocannoniere del torneo \u00e8 stato Djibril Ciss\u00e9 () con 26 reti.\nClassifica finale.\nLegenda:\nNote:"}
{"id": "1173316", "revid": "1418004", "url": "https://it.wikipedia.org/wiki?curid=1173316", "title": "Melina Marchetta", "text": "Biografia.\nDi origine italiana, ha svolto per circa un decennio l'attivit\u00e0 di insegnante in una scuola media superiore di Sydney fino al 2006, dopo la quale data si \u00e8 dedicata a tempo pieno alla scrittura. I suoi libri sono stati tradotti in 17 lingue. Del suo primo romanzo (\"Looking for Alibrandi\") nel 2000 \u00e8 stato tratto il film omonimo diretto da Kate Woods (in lingua italiana: \"Terza generazione\") di cui Melina Marchetta \u00e8 stata anche sceneggiatrice."}
{"id": "1173322", "revid": "729019", "url": "https://it.wikipedia.org/wiki?curid=1173322", "title": "Battaglia di Barrosa", "text": "La battaglia di Barrosa venne combattuta il 5 marzo 1811 nell'ambito degli eventi della guerra d'indipendenza spagnola.\nPrologo.\nNella primavera del 1811, Cadice fu assediata dai francesi sotto il comando del maresciallo Soult, ma questi ridusse i suoi effettivi distaccando una forza di 20,000 uomini per attaccare Badajoz. Con l'intento di rompere l'assedio, parte dell'armata Anglo-portoghese e spagnola trincerata nella citt\u00e0 fece vela da Cadice, approdando a Tarifa e marci\u00f2 di l\u00ec seguendo la costa, per attaccare le linee assedianti francesi alle spalle. L'armata alleata era composta da circa 15,000 uomini, sotto il comando del Generale Marchese Manuel la Pe\u00f1a; il contingente Anglo-portoghese di circa 5,300 uomini era comandato dal Tenente-Generale Sir Thomas Graham, secondo in comando di Wellington."}
{"id": "1173324", "revid": "767487", "url": "https://it.wikipedia.org/wiki?curid=1173324", "title": "Ligue 1 2004-2005", "text": "L'edizione 2004-05 della Ligue 1 \u00e8 stato il sessantasettesimo campionato di calcio francese.\nAvvenimenti.\nNelle prime giornate del campionato (iniziato il 6 agosto 2004) la classifica fu guidata da un folto gruppo di squadre da cui usc\u00ec alla sesta giornata il . I monegaschi furono inseguiti dal e dall'Olympique Lione, che alla nona giornata presero il comando della classifica, proseguendo poi a braccetto fino all'undicesimo turno, quando si stacc\u00f2 l'\"OL\". I campioni in carica presero il largo concludendo imbattuti il girone di andata, a +5 dal Lilla.\nNel girone di ritorno il Lione mantenne il distacco sulle inseguitrici, allungando tra la ventiseiesima e alla trentunesima, quando accumul\u00f2 un vantaggio di tredici punti su un Lilla in calo. Tale vantaggio rese praticamente ininfluente la terza sconfitta subita dal Lione, che si laure\u00f2 Campione di Francia per la quarta volta consecutiva con due giornate di anticipo.\nIn zona retrocessione si arrese in anticipo l'esordiente Istres, accompagnato all'ultima giornata dal Bastia e dal Caen, quest'ultimo sorpassato dal Nantes all'ultima giornata."}
{"id": "1173326", "revid": "1573940", "url": "https://it.wikipedia.org/wiki?curid=1173326", "title": "Califfi omayyadi di Damasco", "text": ""}
{"id": "1173328", "revid": "1372005", "url": "https://it.wikipedia.org/wiki?curid=1173328", "title": "Interventismo (economia)", "text": "Per interventismo, in politica economica, si intende l'atteggiamento di uno Stato che, oltre a fissare le regole del mercato, mette in pratica attivit\u00e0 o interventi che condizionano l'economia con obiettivi diversi, dall'aiuto alla crescita economica e all'occupazione all'aumento dei salari, dall'aumento o riduzione dei prezzi alla promozione dell'uguaglianza e alla riparazione di quelle che il governo considera falle o inefficienze del mercato. \u00c8 tipico di economie pianificate ed economie miste e non prevista da economie di mercato pure.\nStoria.\nL'interventismo economico, storicamente sorto in Italia con il fascismo, in genere, \u00e8 una caratteristica dei governi di ispirazione socialdemocratici e progressisti, che considerano alcune tendenze del mercato negative e dunque da mitigare o correggere, sulla base dell'economia keynesiana. L'interventismo, anche se in casi pi\u00f9 rari, \u00e8 tuttavia operato anche dai conservatori per evitare che il libero mercato possa condizionare le tradizioni nazionali, l'ordine sociale o l'autorit\u00e0 stessa dello Stato.\nTipi di intervento.\nGli interventi sull'economia pi\u00f9 comuni nei governi moderni sono le tasse mirate o i crediti d'imposta, leggi sul salario minimo, regole sul condizionamento sindacale, sussidi diretti, supporto o calmieri sui prezzi, quote di produzione o d'importazione, fissazione di tariffe.\nAd esempio, in Giappone, l'Abenomics \u00e8 una forma d'interventismo con la quale il Primo Ministro Shinz\u014d Abe desidera ripristinare i precedenti fasti del Paese nel pieno di un'economia globalizzata."}
{"id": "1173333", "revid": "131358", "url": "https://it.wikipedia.org/wiki?curid=1173333", "title": "AS Nancy-Lorraine", "text": ""}
{"id": "1173334", "revid": "131358", "url": "https://it.wikipedia.org/wiki?curid=1173334", "title": "AS Saint \u00c9tienne", "text": ""}
{"id": "1173335", "revid": "767487", "url": "https://it.wikipedia.org/wiki?curid=1173335", "title": "Ligue 1 2005-2006", "text": "L'edizione 2005-06 della Ligue 1, sessantottesimo campionato di calcio francese, vide la vittoria finale dell'Olympique Lione che conquist\u00f2 il suo quinto titolo consecutivo, battendo cos\u00ec il record dei campionati vinti consecutivamente da una squadra transalpina.\nAvvenimenti.\nIl campionato, iniziato il 29 luglio 2005, fu un autentico monologo dell'Olympique Lione: la squadra, dopo aver preso la testa della classifica alla quinta giornata, prese il largo concludendo il girone di andata con 44 punti, a +12 sul Lens secondo e con una sola sconfitta al passivo.\nAll'inizio del girone di ritorno la capolista ebbe un leggero calo che permise al Bordeaux di recuperare lo svantaggio fino ad arrivare, alla ventottesima, a -6 dalla vetta. L'Olympique Lione si riprese e, dopo aver battuto i rivali nello scontro diretto al trentatreesimo turno, prese di nuovo il largo laureandosi campione di Francia per la quinta volta consecutiva con tre giornate di anticipo.\nLa giornata successiva fu decisiva invece nella lotta per la salvezza: retrocessero l'Ajaccio, lo (che vinse la sua prima partita solamente al terz'ultimo turno del girone di andata) e il Metz. Capocannoniere del torneo fu Pedro Pauleta del Paris Saint-Germain, con 21 reti."}
{"id": "1173337", "revid": "93556", "url": "https://it.wikipedia.org/wiki?curid=1173337", "title": "Eusebio Bava", "text": "Biografia.\nNel 1802 entr\u00f2 a far parte dell'esercito napoleonico e in esso, fino al 1815, raggiunse il grado di capitano. Dopo la caduta di Napoleone Bonaparte, torn\u00f2 in Piemonte ed entr\u00f2 a far parte dell'esercito sabaudo. Non partecip\u00f2 ai moti costituzionali del 1821 e rimase fedele alla monarchia.\nComandante del 1\u00ba Corpo d'armata in occasione della prima guerra d'indipendenza contro l'Austria, assieme agli altri responsabili della condotta strategica piemontese (ossia il re Carlo Alberto, e i generali Antonio Franzini e Ettore De Sonnaz) non comprese che il capo dell'esercito austriaco in Italia, Josef Radetzky, era in grave difficolt\u00e0 dopo le Cinque giornate di Milano e consent\u00ec al suo esercito di rifugiarsi nel Quadrilatero, limitandosi a tallonarlo sul Mincio. La mancanza d'iniziativa di Bava, a detta dello stesso generale austriaco, evit\u00f2 la perdita da parte dell'Austria del Lombardo-Veneto. In ogni caso, le sue idee sullo svolgimento della campagna, non prive di chiarezza, vennero spesso frustrate e modificate da Franzini e dallo stesso Carlo Alberto, vanificandole, e causando le ire di Bava (noto per la sua irascibilit\u00e0).\nCombatt\u00e9 peraltro vittoriosamente durante la stessa prima guerra di indipendenza le battaglie del Ponte di Goito, di Goito e la seconda di Governolo. Ma dopo le sconfitta di Custoza ritenne ormai indispensabile ritirare l'esercito sul Ticino per preservarlo e evitarne la distruzione.\nNei mesi che precedettero la seconda campagna della guerra, Bava si trov\u00f2 a essere nominato \"generale in capo\" dell'esercito, ma, messosi in urto sia con Carlo Alberto sia con gli elementi democratici (allora al potere in Piemonte), venne rimosso dall'incarico e nominato ispettore generale dell'esercito.\nNel 1848 fu nominato senatore.\n\u00c8 sepolto nel Cimitero monumentale di Torino.\nLo storico militare Piero Pieri lo defin\u00ec \"L'unico generale innegabilmente d'un certo rilievo\", e sosteneva che, malgrado i suoi difetti e le sue limitazioni, a suo parere Bava era pur sempre il miglior comandante d'armata che il Piemonte aveva prodotto nel periodo risorgimentale.\nOnorificenze.\nAltro.\nIl Comune di Torino gli ha dedicata una via nel quartiere Vanchiglia."}
{"id": "1173341", "revid": "36426", "url": "https://it.wikipedia.org/wiki?curid=1173341", "title": "Palazzo Corsini-Suarez", "text": ""}
{"id": "1173342", "revid": "36426", "url": "https://it.wikipedia.org/wiki?curid=1173342", "title": "Palazzo Antinori-Corsini", "text": ""}
{"id": "1173345", "revid": "767487", "url": "https://it.wikipedia.org/wiki?curid=1173345", "title": "Ligue 1 2006-2007", "text": "L'edizione 2006-07 della Ligue 1 fu il sessantanovesimo campionato di calcio francese. Vide la vittoria finale dell'Olympique Lione, che si aggiudic\u00f2 con cinque giornate di anticipo il suo sesto titolo consecutivo.\nAvvenimenti.\nAll'inizio del campionato, partito il 4 agosto 2006, proseguirono a braccetto l'Olympique Marsiglia e i campioni in carica dell'Olympique Lione. I marsigliesi, dopo una sconfitta contro il fanalino di coda Nantes, lasceranno subito il posto in vetta al Lione che, grazie a una scia positiva di nove vittorie consecutive, prender\u00e0 il largo fino a concludere il girone di andata con quindici punti di vantaggio sulla seconda classificata (il ). Nel girone di ritorno il Lione amministr\u00f2 il suo vantaggio, pur incontrando qualche flessione di cui le rivali non approfittarono, e alla fine pot\u00e9 fregiarsi del suo sesto titolo consecutivo con cinque giornate di anticipo, grazie alla sconfitta del contro il Rennes.\nTra le pretendenti all'accesso in Champions League, ebbero la meglio l'Olympique Marsiglia che si qualific\u00f2 per la competizione continentale con una giornata d'anticipo, e il , che dovette aspettare l'ultima giornata, quando la rivale fu sconfitta dal Troyes gi\u00e0 retrocesso assieme al e al Nantes (che cadde con tre giornate d'anticipo e per la prima volta dopo 44 anni). Capocannoniere del torneo fu Pedro Pauleta del Paris Saint-Germain, con sole 15 reti."}
{"id": "1173351", "revid": "433605", "url": "https://it.wikipedia.org/wiki?curid=1173351", "title": "Ollantaytambo", "text": "Ollantaytambo \u00e8 una cittadina del Per\u00f9 situata a 75 km a nord-est di Cusco.\nFortezza inca.\nQuesta fortezza inca, il cui il nome significa \"locanda di Ollantay\" (nome di un guerriero), fu una delle citt\u00e0 dove inca e spagnoli si batterono quando Manco Inca cerc\u00f2 di raggruppare la resistenza inca dopo la disfatta di Cusco. Percorrendo le scale che si inerpicano sui terrazzamenti risalenti all'epoca incaica si arriva al cuore del tempio, di cui restano solamente poche pietre perimetrali. Una volta giunti sulla sommit\u00e0 del sito si pu\u00f2 apprezzare una costruzione particolare sulla montagna di fronte. \nSi tratta di un grosso deposito Inca per il cibo (probabilmente un granaio), la cui posizione era stata individuata in modo da trovare un luogo pi\u00f9 fresco (grazie ai venti della zona) dove le scorte potessero mantenersi pi\u00f9 a lungo. Ai piedi di questa fortezza si sviluppa una cittadina, stazione di partenza del treno che porta a Aguas Calientes, ultimo avamposto prima di salire a Machu Picchu. Da segnalare inoltre che da qui \u00e8 possibile partire a piedi e percorrere il cammino inca che porta a Machu Picchu, due o tre giorni di viaggio attraverso le montagne, in compagnia dei portatori locali che fanno anche da guida lungo i sentieri."}
{"id": "1173355", "revid": "1013865", "url": "https://it.wikipedia.org/wiki?curid=1173355", "title": "Colmar-Berg", "text": " \nColmar-Berg (in lussemburghese: \"Colmer-Bierg\") \u00e8 un comune del Lussemburgo centrale. Fa parte del cantone di Mersch, nel distretto di Lussemburgo. Si trova alla confluenza fra i fiumi Attert e Alzette.\nNel 2019, la citt\u00e0 di Colmar-Berg, capoluogo del comune che si trova nella parte orientale del suo territorio, aveva una popolazione di 2.187 abitanti. A Colmar-Berg si trovano la residenza principale del Granduca di Lussemburgo, il Castello di Berg, ed il Goodyear Technical Center, ove si sviluppano i disegni e le specifiche di pneumatici venduti in tutto il mondo.\nIl comune, fino al 25 marzo 1991, si chiamava soltanto \"Berg\"."}
{"id": "1173358", "revid": "100676", "url": "https://it.wikipedia.org/wiki?curid=1173358", "title": "Iran-Contra affair", "text": ""}
{"id": "1173361", "revid": "100676", "url": "https://it.wikipedia.org/wiki?curid=1173361", "title": "Iran-Contra Affair", "text": ""}
{"id": "1173371", "revid": "6340", "url": "https://it.wikipedia.org/wiki?curid=1173371", "title": "Donar", "text": ""}
{"id": "1173372", "revid": "110157", "url": "https://it.wikipedia.org/wiki?curid=1173372", "title": "Fischbach (Lussemburgo)", "text": " \nFischbach (in lussemburghese: \"F\u00ebschbech\") \u00e8 un comune del Lussemburgo centrale. Fa parte del cantone di Mersch, nel distretto di Lussemburgo. \nNel 2005, la citt\u00e0 di Fischbach, capoluogo del comune che si trova al centro del suo territorio, aveva una popolazione di 178 abitanti. Le altre localit\u00e0 che fanno capo al comune sono Angelsberg e Schoos. A Fischbach si trova il Castello di Fischbach, una delle residenze private dei Granduchi del Lussemburgo."}
{"id": "1173374", "revid": "287204", "url": "https://it.wikipedia.org/wiki?curid=1173374", "title": "Osnabr\u00fcck", "text": "Osnabr\u00fcck (in basso tedesco \"Ossenbr\u00fcgge\") \u00e8 una citt\u00e0 extracircondariale della Bassa Sassonia, vicina al confine con il \"land\" della Renania Settentrionale-Vestfalia. \u00c8 la terza citt\u00e0 per popolazione, nel \"land\", dopo Hannover e Braunschweig.\nOsnabr\u00fcck si trova a sud-ovest della Bassa Sassonia, in un lembo territoriale confinante per 3/4 con il land della Renania Settentrionale-Vestfalia. Sorge grossomodo a met\u00e0 strada fra Brema e Dortmund, a circa 90\u00a0km da Hannover, 65 da M\u00fcnster e 40 da Bielefeld.\nStoria.\nLa citt\u00e0 si svilupp\u00f2 come mercato attorno all'anno 780, grazie anche alla sede vescovile ivi creatavi da Carlo Magno; che nell'804 vi fece costruire il \"Carolinum\", uno dei pi\u00f9 antichi ginnasi. Il nome deriva probabilmente dai termini (in lingua basso sassone) \"Ossen\" (bue) e \"Bruegge\" (ponte).\nLa citt\u00e0 ha fatto parte del distretto governativo (\"Regierungsbezirk\") del Weser-Ems (con capoluogo Oldenburg), abolito (come gli altri del \"Land\") nel 2005.\nGeografia fisica.\nTerritorio.\nIl maggior rilievo altimetrico \u00e8 rappresentato dalla vicina collina di Piesberg, sita a 188\u00a0m s.l.m.\nGeografia antropica.\nSuddivisioni amministrative.\nLa citt\u00e0 \u00e8 divisa in 23 distretti (\"Stadtteile\"):\nInfrastrutture e trasporti.\nStrade.\nLe autostrade principali sono la A1 Puttgarden-Saarbr\u00fccken, la A 30 Bad Oeynhausen-Amsterdam e la A 33 Osnabr\u00fcck-Paderborn.\nFerrovie.\nFra le numerose linee che si accentrano alla stazione ferroviaria centrale, Osnabr\u00fcck Hauptbahnhof, le maggiori sono l'arteria Berlino-Hannover-Amsterdam (estensione della linea che dalla capitale tedesca porta in Russia) e la Amburgo-Colonia.\nPorti.\nLa citt\u00e0 conta inoltre un porto fluviale. \nAeroporti.\nOsnabr\u00fcck ha anche un aeroporto internazionale (il M\u00fcnster-Osnabr\u00fcck a 40\u00a0km) in comune con M\u00fcnster (a 25\u00a0km), sito nella cittadina di Greven.\nAutobus.\nA livello di trasporti urbani, la citt\u00e0 conta una rete di linee di autobus che si estende capillarmente nella citt\u00e0 e nei suoi dintorni.\nSport.\nCalcio.\nIl VFL Osnabr\u00fcck \u00e8 il club calcistico principale cittadino, che milita attualmente in 2. Bundesliga, la serie b tedesca. Fondato nel 1899, colori sociali lilla-bianco, disputa le partite casalinghe presso la Osnatel Arena."}
{"id": "1173375", "revid": "110157", "url": "https://it.wikipedia.org/wiki?curid=1173375", "title": "Serie A 1968-1969 (pallacanestro maschile)", "text": "Il campionato di Serie A di pallacanestro maschile 1968-1969 \u00e8 stato il quarantasettesimo organizzato in Italia.\nLa formula rimane invariata: le 12 squadre si affrontano in partite di andata e ritorno, lo scudetto viene assegnato alla prima in classifica e le ultime due retrocedono in Serie B. L'Ignis Varese vince il suo terzo scudetto precedendo la Simmenthal Milano e la Fides Napoli. Solo sesti i campioni uscenti dell'Oransoda Cant\u00f9."}
{"id": "1173377", "revid": "44638", "url": "https://it.wikipedia.org/wiki?curid=1173377", "title": "Ramazzotti Roma", "text": ""}
{"id": "1173378", "revid": "61988", "url": "https://it.wikipedia.org/wiki?curid=1173378", "title": "Chiesa del vero Ges\u00f9", "text": ""}
{"id": "1173379", "revid": "110157", "url": "https://it.wikipedia.org/wiki?curid=1173379", "title": "Heffingen", "text": " \nHeffingen (in lussemburghese: \"Hienefech\") \u00e8 un comune del Lussemburgo centrale. Fa parte del cantone di Mersch, nel distretto di Lussemburgo. \nNel 2005, la citt\u00e0 di Heffingen, capoluogo del comune che si trova nella parte settentrionale del suo territorio, aveva una popolazione di 598 abitanti. L'altra localit\u00e0 che fa capo al comune \u00e8 Reuland."}
{"id": "1173384", "revid": "36426", "url": "https://it.wikipedia.org/wiki?curid=1173384", "title": "Pasquinata", "text": ""}
{"id": "1173385", "revid": "28592", "url": "https://it.wikipedia.org/wiki?curid=1173385", "title": "Colombo selvatico", "text": ""}
{"id": "1173386", "revid": "237256", "url": "https://it.wikipedia.org/wiki?curid=1173386", "title": "Konstantin Pobedonostsev", "text": ""}
{"id": "1173389", "revid": "36426", "url": "https://it.wikipedia.org/wiki?curid=1173389", "title": "Palazzo Corsini (Firenze)", "text": ""}
{"id": "1173391", "revid": "180559", "url": "https://it.wikipedia.org/wiki?curid=1173391", "title": "Serie A 1968-1969 (pallacanestro femminile)", "text": "Il campionato di Serie A di pallacanestro femminile 1968-1969 \u00e8 stato il trentottesimo organizzato in Italia.\nLa formula rimane invariata: le dieci squadre di Serie A si affrontano in partite di andata e ritorno; la prima classificata vince lo scudetto, le ultime due retrocedono in Serie B. Il Recoaro Vicenza vince il suo quinto scudetto consecutivo, giungendo davanti a Standa Milano e Geas Sesto San Giovanni, esattamente contro la stagione precedente. Il Lanco Torino viene ripescato al posto della Bumor Roma."}
{"id": "1173392", "revid": "1862310", "url": "https://it.wikipedia.org/wiki?curid=1173392", "title": "Valjala", "text": "Valjala (in tedesco Wolde o Waldenburg) era un comune rurale dell'Estonia occidentale, nella contea di Saaremaa. Il centro amministrativo era l'omonimo borgo (in estone alevik).\n\u00c8 stato soppresso nel 2017 in seguito alla fusione di tutti i comuni dell'isola nel nuovo comune di Saaremaa.\nLocalit\u00e0.\nOltre al capoluogo il comune comprende 32 localit\u00e0 (in estone \"k\u00fcla\"), tutte indicate in passato con il loro (nome tedesco):\nMonumenti e luoghi d'interesse.\nLa pi\u00f9 antica chiesa in Estonia \u00e8 la chiesa di Valjala, la cui costruzione \u00e8 iniziata nel 1227."}
{"id": "1173393", "revid": "110157", "url": "https://it.wikipedia.org/wiki?curid=1173393", "title": "Prva crnogorska fudbalska liga 2006-2007", "text": "La Prva crnogorska fudbalska liga 2006-2007 (\"prima lega calcistica montenegrina 2006-2007\") \u00e8 stata la 3\u00aa edizione di questa competizione, la 1\u00aa come prima divisione del Montenegro indipendente. La vittoria finale \u00e8 stata appannaggio dello .\nCapocannonieri del torneo furono Damir \u010cakar (Rudar Pljevlja) e \u017darko Kora\u0107 (), con 16 reti.\nFormula.\nIn questa prima stagione le squadre partecipanti furono 12: 3 giocarono la stagione precedente nel campionato serbo-montenegrino, 7 nel campionato montenegrino (secondo livello dell'allora campionato serbo-montenegrino) pi\u00f9 le due promosse dalla Crnogorska republi\u010dka liga (terzo livello nel sistema serbo-montenegrino).\nLe 12 squadre disputarono un girone andata-ritorno; al termine delle 22 giornate ne disputarono ancora 11 secondo uno schema prefissato (totale 33 giornate), al termine di queste l'ultima fu retrocessa mentre la penultima e la terzultima disputarono i play-out contro la seconda e terza classificata della Druga crnogorska fudbalska liga 2006-2007.\nLe squadre qualificate alle coppe europee furono quattro: La squadra campione si qualific\u00f2 alla UEFA Champions League 2007-2008, la seconda alla Coppa UEFA 2007-2008 e la terza alla Coppa Intertoto 2007. La squadra vincitrice della Coppa del Montenegro fu anch'essa qualificata alla Coppa UEFA.\nClassifica.\nLegenda:\nRegolamento:\nNote:\nSpareggi.\n e (penultimo e terzultimo in prima divisione) sfidano ed (secondo e terzo in seconda divisione) per due posti in Prva crnogorska fudbalska liga 2007-2008."}
{"id": "1173394", "revid": "585241", "url": "https://it.wikipedia.org/wiki?curid=1173394", "title": "Bloch Trieste", "text": ""}
{"id": "1173395", "revid": "287204", "url": "https://it.wikipedia.org/wiki?curid=1173395", "title": "Marina militare russa", "text": ""}
{"id": "1173397", "revid": "287204", "url": "https://it.wikipedia.org/wiki?curid=1173397", "title": "Osnabruck", "text": ""}
{"id": "1173398", "revid": "171512", "url": "https://it.wikipedia.org/wiki?curid=1173398", "title": "Osnabrueck", "text": ""}
{"id": "1173400", "revid": "1494169", "url": "https://it.wikipedia.org/wiki?curid=1173400", "title": "USS Hartford", "text": ""}
{"id": "1173401", "revid": "120019233", "url": "https://it.wikipedia.org/wiki?curid=1173401", "title": "Tom Dolan", "text": "Specializzato nei misti, ha vinto due volte la medaglia d'oro olimpica nei 400\u00a0m misti: ad Atlanta 1996 e Sydney 2000, in aggiunta a un argento nei 200\u00a0m misti."}
{"id": "1173404", "revid": "729019", "url": "https://it.wikipedia.org/wiki?curid=1173404", "title": "Solfoemoglobinemia", "text": "La solfoemoglobinemia o sulfemoglobinemia \u00e8 una rara condizione in cui un atomo di zolfo viene incorporato nella molecola dell'emoglobina, generando la cosiddetta solfoemoglobina. La combinazione tra lo zolfo e il ferro dell'eme avviene con un legame irreversibile e genera un pigmento verde incapace di tornare alla conformazione iniziale e trasportare l'ossigeno.\nEziologia.\nLa causa \u00e8 da riconoscersi nella somministrazione di farmaci o sostanze appartenenti ai solfonammidi, quali acetanilide, fenacetina, alcuni nitrati, trinitrotoluene e derivati solforici come i sulfamidici. Pu\u00f2 esitare anche dalla somministrazione di fenazopiridina, dapsone, solfato di idrossilammina e sumatriptan.\nClinica.\nIl paziente si presenta con una colorazione variabile dal verde al bluastro del sangue, della cute e delle mucose, in assenza di anormalit\u00e0 all'esame emocromocitometrico. All'emogasanalisi si definisce una cianosi alla presenza di una concentrazione di solfoemoglobina superiore a 0,5 g/100ml.\nTrattamento.\nLa condizione si risolve autonomamente con la sospensione dell'esposizione al fattore causale e la sostituzione degli eritrociti tramite l'emopoiesi. In rari casi pu\u00f2 rendersi necessaria una trasfusione di sangue. Non sono noti antidoti."}
{"id": "1173405", "revid": "92046", "url": "https://it.wikipedia.org/wiki?curid=1173405", "title": "Wuppertal SV", "text": ""}
{"id": "1173411", "revid": "110157", "url": "https://it.wikipedia.org/wiki?curid=1173411", "title": "Nuovamente falso", "text": "Nuovamente falso \u00e8 il secondo album musicale di Fiorello, prodotto da Claudio Cecchetto.\nCome nel primo album, \"Veramente falso\", l'artista canta noti brani di vari autori, imitando la voce del cantante originale."}
{"id": "1173412", "revid": "123726918", "url": "https://it.wikipedia.org/wiki?curid=1173412", "title": "Interventismo", "text": "Con il termine interventismo si definiscono, in riferimento alla storia italiana, le posizioni assunte da alcune correnti politiche e di pensiero favorevoli all'intervento nella I guerra mondiale. Nel lessico comune, l'espressione ha assunto un significato pi\u00f9 ampio, riferito all'intervento in qualsiasi tipo di guerra (anche nella forma \"fredda\" della contrapposizione fra blocchi) e ancora pi\u00f9 in generale all'intervento della politica nelle sfere dell'attivit\u00e0 pubblica (ad esempio l'interventismo economico).\nIl contesto storico.\nNel 1914, all'inizio della prima guerra mondiale, l'Italia era legata alle potenze della Triplice alleanza, Germania e Austria-Ungheria, ma il patto di natura difensiva non prevedeva la necessit\u00e0 di un intervento al fianco dei due alleati. Del resto, il governo di Vienna non aveva neanche consultato quello di Roma in vista dell'ultimatum alla Serbia. L'Italia, in una prima fase, opt\u00f2 dunque per la neutralit\u00e0, anche considerando la propria scarsa preparazione militare e presumendo che gli alleati, in caso di vittoria, non avrebbero offerto importanti contropartite per l'intervento di uno stato di minore importanza militare e politica nella Triplice. In Italia erano inoltre forti i sentimenti irredentisti nei confronti dei territori del Trentino (non ancora alto Adige) e della Venezia Giulia ancora sotto il dominio asburgico. A questi si aggiungevano diffusi sentimenti di simpatia per la Triplice intesa ed un patto segreto con la Francia, che di fatto invalidava gli accordi con gli Imperi centrali.\nI neutralisti.\nIn questo contesto erano forti le spinte contro l'entrata in guerra. Gran parte del governo, a partire da Giovanni Giolitti, ex presidente del Consiglio dei ministri, si era schierata sul fronte neutralista: sulla linea giolittiana si erano posti in un primo tempo socialisti del calibro di Ivanoe Bonomi, Leonida Bissolati, l'allora direttore dell\"Avanti!\" Benito Mussolini e buona parte del fronte cattolico. Per Giolitti la guerra sarebbe costata un prezzo troppo alto per l'Italia, sia in termini umani sia in termini economici. Se i liberali giolittiani avevano assunto una posizione prudente, pi\u00f9 rivolta alla previsione delle modifiche dell'equilibrio sociale derivanti da una guerra, sul fronte cattolico vi erano posizioni pi\u00f9 diversificate: dalla posizione integrista, di un'ostilit\u00e0 allo Stato liberale animata da una base filosofica che descriveva la guerra come una punizione divina contro la degenerazione dei costumi politici e sociali, a quella democratico-popolare, che interpretava le esigenze delle classi medio-povere, ben lontane dalla guerra. Inoltre per i cattolici la guerra avrebbe significato un conflitto contro uno stato di grande tradizione cattolica: l'Impero austro-ungarico. Per i socialisti, infine, la posizione neutralista fu una naturale conseguenza della tradizione internazionalista di costanza pacifista, ma in Italia questa assunse una sfumatura lievemente diversa, basata sulla formula del \"n\u00e9 aderire n\u00e9 sabotare\", seguendo la quale si discostarono dalla Seconda internazionale negando alla Camera l'approvazione dei crediti di guerra. I socialisti vedevano inoltre nella guerra un affare per i ricchi industriali e i produttori di armamenti.\nGli interventisti.\nL'inizialmente pi\u00f9 ristretto fronte interventista aveva per\u00f2 una linea di comunicazione pi\u00f9 decisa, basata sul diffuso sentimento anti-austriaco e sull'idea che l'egemonia della Germania in Europa avrebbe frustrato le aspirazioni nazionali italiane. Ne facevano parte forze politiche di natura profondamente diversa: oltre al punto di forza dello schieramento, i nazionalisti, organizzati nell'Associazione Nazionalista Italiana di Enrico Corradini, Luigi Federzoni, Alfredo Rocco, Arturo Rocco, Francesco Coppola (che, in un primo tempo, considerarono anche l'ipotesi di intervenire in funzione antifrancese, per ottenere Nizza, la Corsica e la Tunisia), vi era una componente neo-risorgimentale e irredentista che aveva importanti riferimenti nel generale Vittorio Italico Zupelli, irredento giuliano, veterano della Guerra italo-turca e Vicecapo di Stato Maggiore dell'Esercito nonch\u00e9 Ministro della Guerra nel Governo Salandra, in Cesare Battisti, irredento trentino e gi\u00e0 parlamentare socialista a Vienna e a Innsbruck, nonch\u00e9 negli esponenti (Luigi Ziliotto, Antonio Grossich, Roberto Ghiglianovich e altri) rimasti nella Venezia Giulia e in Dalmazia, e vedeva la Grande Guerra come una quarta guerra di indipendenza italiana, necessario punto di arrivo delle lotte di riscatto nazionale, e una componente pi\u00f9 democratica, che invece pensava alla guerra come un'opportunit\u00e0 per consolidare l'unit\u00e0 nazionale intervenendo sulla frattura fra Stato e classi sociali medio-basse derivato dal processo di unificazione nazionale; ma anche sfumature liberal-nazionali rappresentate da Antonio Salandra, Sidney Sonnino e dai Gruppi Nazionali Liberali.\nVi era inoltre il fronte dell'interventismo di sinistra, costituito dal sindacalismo rivoluzionario, nato dalle espulsioni operate all'interno dell'Unione Sindacale Italiana (USI) e guidato da Filippo Corridoni, Alceste de Ambris e Arturo Labriola (questi ultimi speravano che la guerra avrebbe portato al crollo dei regimi borghesi); da Benito Mussolini, espulso appositamente dal partito socialista e dalla direzione dell\"'Avanti!\", con il suo nuovo \"Popolo d'Italia\"; e dai futuristi, capeggiati da Filippo Tommaso Marinetti ed Umberto Boccioni (che si arruoleranno volontari), e fedeli al loro manifesto in cui la guerra era definita \"sola igiene del mondo\":\nA questo schieramento composito si aggiunse in un secondo tempo il fronte degli interventisti democratici, da Leonida Bissolati a Gaetano Salvemini, dai repubblicani al \"Corriere della Sera\" diretto da Luigi Albertini.\nInoltre un altro interventista \u00e8 stato Gabriele D'Annunzio, poeta appartenente alla corrente letteraria del Decadentismo, cos\u00ec come furono attivi non soltanto nella propaganda interventista ma anche nella partecipazione come volontari di guerra Giovanni Papini (che fu per\u00f2 riformato per i gravi problemi alla vista), Giuseppe Prezzolini, Ardengo Soffici.\nL'intervento in guerra.\nNel 1915 il fronte interventista aveva assunto posizioni molto meno marginali nel Paese: i vertici del governo, convinti allora che l'intervento militare avrebbe potuto riportare l'Italia allo slancio patriottico e all'unit\u00e0 nazionale, ma soprattutto che si sarebbero allentate cos\u00ec le tensioni sociali che avevano avuto uno sfogo nella settimana rossa, valutarono con consistenza la possibilit\u00e0 di schierarsi con l'Intesa.\nDopo avere trattato sia con gli altri associati della Triplice Alleanza (riscontrando l'indisponibilit\u00e0 austro-ungarica alla cessione delle terre irredente della Venezia Giulia e del Trentino), sia con la Triplice Intesa (pronta, invece, a impegnarsi per la restituzione quasi integrale all'Italia delle regioni ancora soggette al dominio austro-ungarico), il 26 aprile 1915 il governo Salandra si decise a firmare il Patto di Londra, che in cambio di un'entrata in guerra entro un mese accordava all'Italia in caso di vittoria il Trentino, l'Alto Adige fino al Brennero, la quasi totalit\u00e0 della Venezia Giulia (escluse Fiume e le isole orientali del golfo quarnarino), la Dalmazia settentrionale, diverse isole dell'Adriatico, l'arcipelago del Dodecaneso, la base di Valona in Albania e il bacino carbonifero di Adalia in Turchia.\nL'opposizione insorse, chiedendo le dimissioni del governo Salandra, ma fu di fatto sconfessata dalla casa regnante che affid\u00f2 nuovamente l'incarico di governo allo stesso Salandra, approvando cos\u00ec il Patto di Londra e l'intervento militare. L'interventismo cos\u00ec scelse la via della piazza, mentre il fronte neutralista arretrava ed il Parlamento si trov\u00f2 di fronte ad una guerra gi\u00e0 dichiarata nei fatti, per una dichiarazione di intervento ratificata il 20 maggio e dichiarata il 23 maggio dal governo.\nL'intervento umanitario.\nNell'attuale stadio delle relazioni internazionali, c'\u00e8 \"l'impossibilit\u00e0 di derogare al divieto di cui all'articolo 2 paragrafo 4 della Carta, neppure \"sub specie\" di \u201cintervento umanitario\u201d: la desuetudine della norma dell'articolo 2 paragrafo 4 della Carta delle Nazioni Unite in rapporto agli (autoproclamati) \u201cinterventi umanitari\u201d \u00e8 infatti sostenibile \"soltanto nella misura in cui si ritenga la derogabilit\u00e0 della fonte dell'obbligo di cui all'articolo 2 paragrafo 4\".\nLa dottrina e la giurisprudenza ritengono che quella disposizione pattizia della Carta dell'ONU in realt\u00e0 incorpora una norma di diritto internazionale consuetudinario (e la Corte internazionale di Giustizia l'ha sostenuto sin dal 1949, sul caso dello stretto di Corf\u00f9): di conseguenza, essendo il divieto di aggressione (e quello di annessione territoriale durante la guerra) norma di ius cogens, in tal caso l'acquiescenza degli Stati terzi \u00e8 priva di effetti giuridici, in deroga al principio di effettivit\u00e0."}
{"id": "1173413", "revid": "73560", "url": "https://it.wikipedia.org/wiki?curid=1173413", "title": "BugZilla", "text": ""}
{"id": "1173417", "revid": "767487", "url": "https://it.wikipedia.org/wiki?curid=1173417", "title": "Tom Wilkens", "text": "Specializzato nella rana e nei misti, ha vinto una medaglia di bronzo nei 200\u00a0m misti alle Olimpiadi di Sydney 2000."}
{"id": "1173421", "revid": "2191336", "url": "https://it.wikipedia.org/wiki?curid=1173421", "title": "Larochette", "text": " \nLarochette (in lussemburghese: \"Fiels\"; in tedesco: \"Fels\") \u00e8 un comune del Lussemburgo centrale. Fa parte del cantone di Mersch, nel distretto di Lussemburgo. Si trova lungo il corso del fiume Ernz bianco. La citt\u00e0 che d\u00e0 il nome al comune \u00e8 dominata da un castello.\nNel 2021, la citt\u00e0 di Larochette, capoluogo del comune che si trova nella parte nord-orientale del suo territorio, aveva una popolazione di 1.702 abitanti. L'altra localit\u00e0 che fa capo al comune \u00e8 Ernzen."}
{"id": "1173428", "revid": "599013", "url": "https://it.wikipedia.org/wiki?curid=1173428", "title": "Luk\u00e1\u0161 Jarol\u00edm", "text": "Biografia.\nLa sua \u00e8 una famiglia di calciatori: il padre Karel Jarol\u00edm ha giocato fino all'et\u00e0 di 39 anni nella Gambrinus Liga e adesso \u00e8 l'allenatore della nazionale della Repubblica Ceca; il fratello David Jarol\u00edm \u00e8 un centrocampista dell'Amburgo; il cugino Marek Jarol\u00edm \u00e8 un centrocampista del Baumit Jablonec.\nCarriera.\nClub.\nCresciuto nelle giovanili dello Slavia Praga, mentre suo padre giocava in prima squadra. Segue poi il padre in alcune esperienze in Francia, tornando allo Slavia Praga nel 1990.\nNella stagione 2000-01 viene ceduto al Marila P\u0159\u00edbram, dove colleziona 132 presenze e 15 reti e con al quale gioca fino al 2003 prima di passare al Sedan: nell'esperienza francese colleziona 25 presenze e 2 reti. In seguito si trasferisce in Germania al Greuther F\u00fcrth dove non gioca costantemente totalizzando solo 6 presenze.\nDopo un anno allo Slov\u00e1cko (29 presenze e 2 reti), nel 2005 torna allo Slavia Praga, che dopo due stagioni lo cedette in Italia al . Esordisce in Serie A il 26 agosto 2007 in Siena-Sampdoria (1-2); segna la sua prima rete in massima serie l'8 marzo 2009 nella trasferta di Catania vinta per 3-0 dai toscani. Lasci\u00f2 la societ\u00e0 toscana nell'estate 2010 (a seguito della retrocessione dalla A alla B) tornando a giocare allo Slavia Praga."}
{"id": "1173447", "revid": "110157", "url": "https://it.wikipedia.org/wiki?curid=1173447", "title": "Lintgen", "text": " \nLintgen (in lussemburghese: \"L\u00ebntgen\") \u00e8 un comune del Lussemburgo centrale. Fa parte del cantone di Mersch, nel distretto di Lussemburgo. Si trova lungo il corso del fiume Alzette.\nNel 2005, la citt\u00e0 di Lintgen, capoluogo del comune che si trova nella parte occidentale del suo territorio, aveva una popolazione di 1.686 abitanti. L'altra localit\u00e0 che fa capo al comune \u00e8 Gosseldange."}
{"id": "1173469", "revid": "287204", "url": "https://it.wikipedia.org/wiki?curid=1173469", "title": "Al-Kindi", "text": "Al-Kindi fu il primo dei filosofi peripatetici musulmani ed \u00e8 famoso per aver introdotto la filosofia greca nel mondo arabo.\nIl contatto con i \"filosofi dell'antichit\u00e0\" (cos\u00ec erano conosciuti i filosofi greci dagli studiosi musulmani), e in particolare Aristotele, ebbe un profondo effetto sul proprio sviluppo intellettuale, portandolo a scrivere numerosi trattati originali su una variet\u00e0 di soggetti, dalla metafisica all'etica, dalla matematica alla farmacologia e all'astrologia, ma non all'alchimia che era dal filosofo arabo considerata una cialtroneria.\nIn matematica, al-Kind\u012b ebbe un ruolo importante per l'introduzione dei numerali indiani nel mondo islamico e cristiano. Fu pioniere della crittoanalisi individuando diversi nuovi metodi per decrittare un codice cifrato. Utilizzando la propria competenza di matematico e medico svilupp\u00f2 una scala per consentire ai medici di quantificare la potenza dei medicamenti. Fece esperimenti di musicoterapia.\nCaduto in disgrazia sotto il califfato di al-Mutawakkil (forse per le sue tendenze favorevoli al Mutazilismo), al-Kind\u012b mor\u00ec verso l'866 (o 873).\nBiografia.\nAl-Kind\u012b nacque a Kufa da una famiglia aristocratica della trib\u00f9 araba dei Ban\u016b Kinda, originaria dello Yemen, da cui deriv\u00f2 la sua \"nisba\". Il suo nome completo era Ab\u016b Y\u016bsuf Ya\u02bfq\u016bb ibn Is\u1e25\u0101q ibn al-\u1e62abb\u0101\u1e25 ibn \u02bfUmr\u0101n ibn Ism\u0101\u02bf\u012bl al-Kind\u012b (). Il padre era governatore di Kufa, dove al-Kind\u012b ricevette la sua prima educazione. Pi\u00f9 tardi complet\u00f2 gli studi a Baghdad nella corte dei califfi Abbasidi al-Ma\u02bem\u016bn e al-Mu\u02bfta\u1e63im. Grazie al suo apprendimento e all'attitudine agli studi, al-Ma\u02bem\u016bn lo destin\u00f2 alla Bayt al-\u1e24ikma (la Casa del Sapere) (insieme al matematico al-Khw\u0101rizm\u012bi), un centro per la traduzione degli antichi testi filosofici e scientifici greci, da poco istituita a Baghdad. Era anche famoso per la sua calligrafia, e fu per questo impiegato come calligrafo da al-Mutawakkil.\nAlla morte di al-Ma\u02bem\u016bn, il fratello, al-Mu\u02bfta\u1e63im divenne califfo. La posizione di al-Kind\u012b miglior\u00f2 sotto al-Mu\u02bfta\u1e63im, che lo nomin\u00f2 tutore del figlio. Ma con la successione di al-W\u0101thiq, e ancor di pi\u00f9 dopo la salita al potere di al-Mutawakkil, la stella di al-Kind\u012b si affievol\u00ec. Vi sono diverse teorie sul perch\u00e9: alcuni attribuiscono la caduta di al-Kind\u012b a rivalit\u00e0 all'interno della Bayt al-\u1e24ikma; altri mettono in evidenza le violente persecuzioni di al-Mutawakkil verso i musulmani non sunniti. A un certo punto al-Kind\u012b cadde in disgrazia e la sua biblioteca fu temporaneamente confiscata. Henry Corbin, un'autorit\u00e0 negli studi islamici, dice che nell'873, al-Kind\u012b mor\u00ec \"in solitudine\" a Baghdad durante il regno di al-Mu\u02bftamid.\nDopo la morte, il lavoro filosofico di al-Kind\u012b fu presto dimenticato e molte delle sue opere furono perse persino per i tardi studiosi e storici islamici. Felix Klein-Franke suggerisce un certo numero di ragioni per questo fenomeno: a parte la militanza ortodossa di al-Mutawakkil, i Mongoli distrussero molte biblioteche durante le loro invasioni. Tuttavia, egli dice che la causa pi\u00f9 probabile \u00e8 che le sue opere non trovarono mai una degna accoglienza presso gli studiosi, in confronto a quelle di al-F\u0101r\u0101b\u012b e Avicenna, e infine queste lo offuscarono.\nOpere.\nAl-Kind\u012b era maestro in molte aree del pensiero. Anche se fu poi messo in ombra da nomi come quelli di al-Farabi e Avicenna, \u00e8 considerato come uno dei pi\u00f9 grandi filosofi islamici dei suoi tempi. Lo storico Ibn al-Na\u1e0d\u012bm (m. 955), lo descrive come:\n\"Il migliore del suo tempo, unico nella conoscenza di tutte le scienze antiche. \u00c8 chiamato \"il Filosofo degli Arabi\". I suoi libri riguardano scienze differenti come la logica la filosofia la geometria l'aritmetica, l'astronomia ecc.. Lo colleghiamo ai filosofi naturali per la sua importanza nella scienza.\"\nGirolamo Cardano lo considerava uno dei dodici migliori pensatori del Medioevo. Secondo Ibn al-Na\u1e0d\u012bm, al-Kind\u012b scrisse almeno duecentosessanta libri, contribuendo in maniera determinante alla geometria (trentadue libri), alla medicina e alla filosofia (ventidue libri per entrambe le discipline), alla logica (nove libri) e alla fisica (dodici libri). La sua influenza nei campi della fisica, della matematica, della medicina, della filosofia e della musica fu di vasta portata e rest\u00f2 di primaria importanza per diversi secoli. Nonostante molti dei suoi libri siano andati persi nei secoli, una piccola parte \u00e8 sopravvissuta nelle traduzioni in latino di Gerardo da Cremona, altre sono state riscoperte in manoscritti arabi; ventiquattro delle sue opere sono state ritrovate a met\u00e0 del XX secolo in una biblioteca turca.\nSarebbe stata redatta da al-Kind\u012b \"La teologia di Aristotele\", una parafrasi di parti delle Enneadi di Plotino, insieme con un commento di Porfirio.\nFilosofia.\nIl grande contributo di al-Kind\u012b alla filosofia islamica \u00e8 stato quello di aver reso il pensiero greco accessibile ed accettabile ad una lettura islamica. Al-Kind\u012b oper\u00f2 nell'ambito della Bayt al-\u1e24ikma a Baghdad. Grazie alla sua traduzione di molti importanti testi egli cre\u00f2 un vocabolario filosofico che divenne standard nel pensiero arabo; senza la sua opera, il lavoro di filosofi come al-F\u0101r\u0101b\u012b, Avicenna e al-Ghaz\u0101l\u012b non sarebbe stato possibile.\nNei suoi scritti, uno dei punti principali di al-Kind\u012b era di dimostrare la compatibilit\u00e0 tra la filosofia e la teologia naturale da una parte e con la teologia speculativa o rivelata dall'altra (anche se non accettava la teologia speculativa). A parte ci\u00f2, egli sostiene chiaramente di credere che la rivelazione \u00e8 una fonte di conoscenza superiore alla ragione poich\u00e9 garantisce argomenti di fede che la ragione non pu\u00f2 svelare. Se il suo approccio filosofico non era sempre originale, fu anche considerato goffo da pensatori successivi (fondamentalmente perch\u00e9 era il primo filosofo a scrivere in lingua araba) egli introdusse con successo il pensiero aristotelico e, specialmente, neoplatonico all'interno del pensiero filosofico islamico. \u00c8 stato un fattore importante nell'introduzione e nella divulgazione della filosofia greca nel mondo intellettuale musulmano.\nAstronomia.\nAl-Kind\u012b dichiar\u00f2 la sua legge della gravit\u00e0 terrestre:\nRobert Hooke, nel XVII secolo, quantific\u00f2 e modific\u00f2 la legge di al-Kind\u012b della gravit\u00e0 terrestre per spiegare i moti celesti:\nLa legge di gravitazione celeste di Robert Hooke a sua volta ispir\u00f2 la legge di gravitazione universale di Isaac Newton.\nAstrologia.\nLa visione del sistema solare di al-Kindi deriva da quella di Tolomeo, che pone la Terra al centro di una serie di sfere concentriche in cui sono contenuti i corpi celesti conosciuti (i pianeti Luna, Mercurio, Venere, Sole, Marte, Giove e le stelle). In uno dei suoi trattati sull'argomento, dice che questi corpi sono entit\u00e0 razionali, il cui moto circolare \u00e8 in obbedienza e in onore a Dio. Il loro ruolo, secondo la convinzione di al-Kind\u012b, \u00e8 di agire come strumenti della divina provvidenza. Egli fornisce una evidenza empirica come dimostrazione di quanto afferma; le differenti stagioni sono caratterizzate da particolari disposizioni dei pianeti e delle stelle (in particolare del Sole); l'apparenza e le maniere degli uomini varia in concordanza con la disposizione dei corpi celesti posti sopra la propria terra natale.\nTuttavia, resta ambiguo il modo in cui i corpi celesti influenzerebbero il mondo materiale. Una teoria, che egli postula nelle sue opere, proviene da Aristotele, il quale ritiene che il movimento dei corpi celesti causi un attrito nella regione sub-lunare che rimescola gli elementi primari di terra, fuoco, aria e acqua, e che ci\u00f2 produca ogni fenomeno nel mondo materiale. Una opinione alternativa che si trova nel suo trattato \"Sui raggi\" \u00e8 che i pianeti esercitino la loro influenza in linea retta. In ognuno di questi egli presenta due diverse interpretazioni delle interazioni fisiche: azione da contatto e azione a distanza. Questa dicotomia si ritrova anche nei suoi scritti di ottica.\nChimica.\nCome chimico evoluto si oppone all'alchimia e contesta il mito che un metallo semplice possa trasformarsi in metallo prezioso come oro o argento.\nScrisse un importante saggio sulle spade e sulle qualit\u00e0 del ferro e i procedimenti di fusione dell'acciaio.\nCrittografia.\nAl-Kind\u012b fu un pioniere della crittoanalisi e della crittologia. Gli \u00e8 attribuito lo sviluppo di un metodo secondo il quale la frequenza dell'occorrenza delle lettere pu\u00f2 essere analizzata ed utilizzata per rompere un codice (crittoanalisi per analisi delle frequenze). Ci\u00f2 \u00e8 dettagliato in un testo recentemente riscoperto in un archivio ottomano a Istanbul, manoscritto che copre anche metodi di crittoanalisi, cifratura, crittoanalisi di alcune cifrature e analisi statistiche di lettere e combinazioni di lettere in arabo.\nMatematica.\nAl-Kind\u012b scrisse opere su numerosi importanti argomenti matematici, tra questi, aritmetica, geometria, il sistema di numerazione indiano, l'armonia dei numeri, linee e moltiplicazioni con numeri, quantit\u00e0 relative, misure di proporzioni e di tempo e procedimenti numerici e cancellazioni. Scrisse quattro volumi \"Sull'uso dei numerali indiani\" (\"Kit\u0101b f\u012b isti\u02bfm\u0101l al-\u02bfadad al-hind\u012b\") che contribuirono enormemente alla diffusione del sistema di numerazione indiano nel Vicino Oriente e in Occidente. Sulla geometria, a parte altri lavori, scrisse sulla teoria delle parallele. Due opere di ottica sono pure collegate alla geometria. Uno dei modi in cui egli fece uso della matematica come filosofo fu nel cercare di confutare l'eternit\u00e0 del mondo dimostrando che l'infinito attuale \u00e8 un assurdo matematico e logico.\nMedicina.\nVi sono pi\u00f9 di trenta trattati attribuiti ad al-Kind\u012b nel campo della medicina, in questi egli \u00e8 principalmente influenzato dalle idee di Galeno. Il suo lavoro pi\u00f9 importante nel campo \u00e8 probabilmente \"De Gradibus\" nel quale applica la matematica alla medicina, particolarmente alla farmacologia. Come esempio, sviluppa una scala matematica per quantificare la forza dei farmaci e un sistema, basato sulle fasi della luna, che permette ad un medico di stabilire in anticipo i giorni pi\u00f9 critici per le malattie dei pazienti.\nOttica.\nLe due maggiori teorie di ottica appaiono nelle opere di al-Kind\u012b, quella aristotelica e quella euclidea. Aristotele ritiene che per percepire un oggetto sia necessario che l'occhio e l'oggetto stesso siano in contatto attraverso un mezzo trasparente (come l'aria) che sia pieno di luce. Quando questa condizione \u00e8 soddisfatta, la \"forma sensibile\" dell'oggetto \u00e8 trasmessa attraverso il mezzo verso l'occhio. Secondo Euclide, invece, la visione avviene attraverso \"raggi\" che dall'occhio raggiungono \"in linea retta\" un oggetto illuminato e vengono riflessi indietro. La dicotomia di contatto e distanza \u00e8 presente nelle opere di ottica di al-Kind\u012b cos\u00ec come nelle sue opere astrologiche.\nIl fattore su cui al-Kind\u012b si basa per determinare quali di queste teorie sono pi\u00f9 corrette \u00e8 quando adeguatamente spiegano l'esperienza della visione. Per esempio, la teoria di Aristotele non \u00e8 capace di spiegare perch\u00e9 l'angolo con cui una persona vede un oggetto influisce sulla percezione che si ha di questo (per esempio un cerchio, visto \"di fianco\", appare come un segmento di retta). Secondo Aristotele la forma sensibile \"completa\" del cerchio dovrebbe essere trasmessa all'occhio ed apparire quindi come un cerchio. Poich\u00e9 Euclide fornisce un modello geometrico che spiega tale comportamento cos\u00ec come la lunghezza delle ombre e la riflessione negli specchi, per questa ragione al-Kind\u012b considera la teoria di Euclide preponderante.\nTeoria della musica.\nAl-Kind\u012b fu il primo grande teorico della musica nel mondo arabo-islamico. Propose l'aggiunta di una quinta corda nell'\u02bf\u016bd (liuto) e discusse le connotazioni cosmologiche della musica. And\u00f2 oltre i risultati dei musicisti dell'antica Grecia nell'uso delle notazioni alfabetiche per un'ottava. Al-Kind\u012b realizz\u00f2 anche il valore terapeutico della musica e tent\u00f2 la cura di un ragazzo tetraplegico con una terapia musicale.\nPubblic\u00f2 quindici trattati di teoria della musica, di questi solo cinque ci sono rimasti. In uno di questi trattati la parola \"m\u016bs\u012bq\u0101\" \u00e8 usata per la prima volta in arabo, oggi la parola \u00e8 utilizzata in arabo, persiano, turco e diverse altre lingue parate nel mondo islamico.\nIl pensiero filosofico.\nInfluenze.\nMentre gli intellettuali musulmani erano in generale a conoscenza della filosofia greca, specialmente la logica, si ritiene che al-Kind\u012b sia stato il primo vero \"filosofo\" musulmano. Il suo pensiero \u00e8 stato grandemente influenzato dalla filosofia neoplatonica di Proclo, Plotino e Giovanni Filopono tra gli altri, sebbene abbia attinto idee anche da altre scuole ellenistiche. Fa molti riferimenti ad Aristotele nei suoi scritti, spesso involontariamente reinterpretati in un contesto neoplatonico. Ci\u00f2 \u00e8 particolarmente evidente in aree come la metafisica e la natura di Dio come entit\u00e0 causale. I primi esperti hanno suggerito che fu influenzato dalla scuola di teologia mutazilita, a causa del comune interesse dimostrato per il mantenimento della pura unit\u00e0 ( \"taw\u1e25\u012bd\" ) di Dio. Ora, tuttavia, tali concordanze sono considerate incidentali, studi pi\u00f9 recenti hanno mostrato infatti discordanze su un numero di questioni altrettanto importanti.\nMetafisica.\nSecondo al-Kind\u012b, lo scopo della metafisica \u00e8 la conoscenza di Dio. Per questo egli non fa una netta distinzione tra filosofia e teologia, poich\u00e9 egli crede che entrambe si occupano dello stesso oggetto. Filosofi pi\u00f9 tardi, in particolare al-F\u0101r\u0101b\u012b e Avicenna, saranno fortemente in disaccordo con lui su tale argomento dicendo che la metafisica si occupa dell'Essere in quanto Essere e come tale, la natura di Dio \u00e8 puramente conseguente.\nCentrale, nella comprensione metafisica di al-Kind\u012b, \u00e8 l'assoluta unit\u00e0 di Dio ( \"taw\u1e25\u012bd\" ) che egli considera attributo unicamente associato a Dio. Con ci\u00f2 egli intende che mentre possiamo pensare ad ogni cosa come \"una\", in realt\u00e0 essa pu\u00f2 essere \"una\" o \"molte\". Per esempio il corpo \u00e8 uno, ma \u00e8 anche formato da molte parti. Ci si pu\u00f2 riferire ad \"un elefante\" indicando un singolo elefante, ma il termine \"elefante\" si applica ad una specie animale che contiene molteplici individui. Quindi solo Dio \u00e8 assolutamente uno, sia in essere che nell'idea, mancando ogni qualsivoglia molteplicit\u00e0. Questa comprensione implica una teologia negativa estremamente rigorosa poich\u00e9 ne deriva che ogni descrizione che pu\u00f2 applicarsi ad ogni cosa, non pu\u00f2 essere applicata a Dio. Kind\u00ec prova l'esistenza di Dio a partire dall'ordine del mondo e giunge all'Ordinatore supremo di ogni cosa. L'attributo principale di Dio non \u00e8 l'essere, ma l'unicit\u00e0. In ci\u00f2 egli risente dell'influsso dell'islamismo e dell'Unicit\u00e0 assoluta di Allah.\nOltre ad assoluta unit\u00e0, al-Kind\u012b descrive Dio come Creatore. Ci\u00f2 significa che Dio agisce sia come fine che come causa efficiente. Al contrario di filosofi musulmani neoplatonici (che asserisco l'esistenza dell'universo essere il risultato dell'esistenza di Dio agente passivo), al-Kind\u012b concepisce Dio come agente attivo. In effetti come \"l'unico\" agente, essendo ogni altro agente intermediario dipendente da Dio. L'idea chiave \u00e8 che Dio \"agisce\" attraverso intermediari creati, che a loro volta \"agiscono\" uno sull'altro - attraverso una catena di causa-effetto - e produrre il risultato voluto. In realt\u00e0 gli agenti intermediari non agiscono affatto ma sono i semplici canali per l'azione di Dio stesso. Questo \u00e8 particolarmente importante nello sviluppo della filosofia islamica, in quanto ritrae la \"causa prima\" ed il \"mobile immobile\" della filosofia aristotelica in modo compatibile con il concetto di Dio secondo la rivelazione islamica.\nEpistemologia.\nAl-Kind\u012b teorizzava l'esistenza di un intelletto a parte, incorporeo e universale, conosciuto come \"Intelletto Primo\". Fu la prima delle creazioni di Dio e l'intermediario attraverso il quale tutte le cose sono venute al mondo. A parte l'ovvia importanza metafisica, ci\u00f2 fu cruciale per la epistemologia di al-Kind\u012b, influenzata dal \"realismo platonico\".\nSecondo Platone, tutto ci\u00f2 che esiste nel mondo materiale corrisponde a certe forme universali nel regno celeste. Tali forme sono concetti astratti come specie, qualit\u00e0 o relazioni che si applicano a tutti gli oggetti e gli esseri fisici. Per esempio la qualit\u00e0 \"rossa\" di una mela \u00e8 derivata dall'appropriato universale. Al-Kind\u012b dice tuttavia che l'intelletto umano \u00e8 solo \"potenzialmente\" in grado di comprendere. Tale potenziale \u00e8 attualizzato dall'Intelletto Primo che pensa senza sosta ogni universale. Egli argomenta che un agente esterno a tale intelletto \u00e8 necessario dicendo che un essere umano non pu\u00f2 pervenire ad un universale con la sola percezione. In altre parole un intelletto non pu\u00f2 comprendere le specie di un oggetto semplicemente esaminandone una o pi\u00f9 istanze. Secondo il filosofo questo porta ad una \"forma sensibile\" inferiore e non all'universale. La forma universale pu\u00f2 essere raggiunta solo attraverso contemplazione e attualizzazione dall'Intelletto Primo.\nL'analogia che provvede a spiegare la teoria \u00e8 quella del legno e del fuoco. Il legno, argomenta, \u00e8 potenzialmente caldo (come un uomo pu\u00f2 potenzialmente pensare ad un universale), ma richiede che un qualcosa d'altro che \u00e8 gi\u00e0 caldo (come il fuoco) attualizzi il proprio potenziale. Cos\u00ec come il pensiero dell'Intelletto Primo \u00e8 necessario perch\u00e9 un essere umano pensi un universale. Quindi egli dice che \u00e8 necessario che l'Intelletto Primo pensi ogni cosa. Una volta che un intelletto umano comprende un universale attraverso tale processo questo diventa parte di un \"intelletto acquisito\" individuale e pu\u00f2 essere pensato ogni volta che lo desidera.\nAnima e Vita dopo la morte.\nAl-Kind\u012b sostiene che l'anima \u00e8 una sostanza semplice e immateriale, collegata al mondo materiale solamente attraverso la facolt\u00e0 di operare attraverso il corpo fisico. Per spiegare la natura della nostra esistenza su questa terra, ispirandosi a Epitteto, la paragona ad una nave che, durante un viaggio oceanico, ha temporaneamente messo ancora presso un'isola e consentito all'equipaggio di sbarcare. L'avviso implicito \u00e8 che quei passeggeri che si trattengono troppo a lungo sull'isola possono essere lasciati indietro quando la nave riparte di nuovo, qui al-Kind\u012b mostra un concetto stoico: non dobbiamo restare troppo attaccati alle cose materiali (rappresentate dall'isola), poich\u00e9 ci saranno inevitabilmente sottratte (quando la nave riparte di nuovo). Collega ci\u00f2 con una idea neoplatonica, dicendo che la nostra anima pu\u00f2 essere diretta verso la ricerca del desiderio o verso la ricerca dell'intelletto, la prima lega l'anima al corpo, cos\u00ec che quando il corpo muore, anche l'anima muore, la seconda invece libera l'anima dal corpo e le consente di sopravvivere \"nella luce del Creatore\", in un regno di pura intelligenza.\nRelazioni tra Rivelazione e Filosofia.\nNella visione di al-Kind\u012b, la profezia e la filosofia sono due differenti modi per giungere alla verit\u00e0. Egli confronta le due posizioni in quattro modi. Nel primo, mentre una persona pu\u00f2 sottomettersi ad un lungo periodo di studio e di esercizio per diventare filosofo, la profezia \u00e8 donata da Dio. Nel secondo, il filosofo pu\u00f2 giungere alla verit\u00e0 con la propria volont\u00e0 (e con grande difficolt\u00e0), mentre un profeta ha la verit\u00e0 rivelatagli da Dio. Nel terzo, la comprensione del profeta - essendo rivelata - \u00e8 chiara e pi\u00f9 completa rispetto a quella del filosofo. Nel quarto, il modo con cui il profeta \u00e8 capace di esprimere la sua comprensione alla gente comune \u00e8 superiore. Al-Kind\u012b dice quindi che il profeta \u00e8 superiore in due campi: la facilit\u00e0 e la sicurezza con le quali egli riceve la verit\u00e0, ed il modo in cui egli la dona agli altri. Tuttavia, il risvolto cruciale \u00e8 che il \"contenuto\" della conoscenza del profeta e del filosofo \u00e8 lo \"stesso\". Secondo Adamson questo dimostra quanto limitata \u00e8 la superiorit\u00e0 che al-Kind\u012b consente alla profezia.\nIn aggiunta a ci\u00f2, al-Kind\u012b adotta un punto di vista naturalistico per la visione profetica. Egli argomenta che, attraverso la facolt\u00e0 dell'\"immaginazione\" come concepita nella filosofia aristotelica, alcune anime \"pure\" e bene preparate, sono capaci di ricevere informazioni su eventi futuri. Significativamente egli non attribuisce tali visioni o sogni alla rivelazione da Dio, piuttosto spiega che l'immaginazione consente agli esseri umani di ricevere la \"forma\" di qualcosa senza necessit\u00e0 di percepire l'entit\u00e0 fisica a cui si riferisce. Di conseguenza, questo potrebbe permettere che chiunque abbia purificato s\u00e9 stesso diventa capace di ricevere tali visioni. \u00c8 precisamente questa idea, insieme ad altre spiegazioni naturalistiche dei miracoli profetici che al-Ghazali attacca nella sua \"Incoerenza dei filosofi\".\nControversie.\nMentre al-Kind\u012b apprezzava l'utilit\u00e0 della filosofia nel rispondere a domande di natura religiosa, altri pensatori islamici non ne condividevano l'entusiasmo. Non sarebbe corretto tuttavia presumere che si opponevano alla filosofia semplicemente perch\u00e9 \"scienza straniera\".\nOliver Leaman, un esperto di filosofia islamica, evidenzia che le obiezioni dei teologi sono raramente dirette verso la filosofia in s\u00e9, ma piuttosto verso le conclusioni a cui i filosofi giungono. Anche al-Ghazali, che \u00e8 famoso per le sue critiche ai filosofi, era egli stesso esperto in filosofia e logica. Le sue critiche erano sulle conclusioni teologicamente errate. Le pi\u00f9 gravi delle quali, ai suoi occhi, erano il credere nella co-eternit\u00e0 dell'universo e di Dio, la negazione della resurrezione dei corpi e l'asserzione che Dio ha conoscenza solo degli astratti universali e non delle cose particolari (bisogna comunque precisare che non tutti i filosofi sottoscrivevano tali idee)\nIn vita, al-Kind\u012b fu abbastanza fortunato per godere della protezione dei califfi pro-mutaziliti al-Ma\u02bem\u016bn e al-Mu'tasim, questo gli permise di compiere le sue speculazioni filosofiche con relativo agio. Ma ci\u00f2 cambi\u00f2 significativamente verso la fine della sua vita quando al-Mutawakkil support\u00f2 la pi\u00f9 ortodossa scuola asharita ed inizi\u00f2 una persecuzione delle scuole non ortodosse di pensiero, ivi inclusi i filosofi. Ai suoi tempi, al-Kind\u012b fu criticato per aver esaltato l'\"intelletto\" come la pi\u00f9 immanente delle creazioni in prossimit\u00e0 di Dio, ci\u00f2 che era comunemente ritenuta la posizione degli angeli. Egli si impegn\u00f2 in una disputa con i mutaziliti che attacc\u00f2 per la loro credenza negli atomi. Ma il vero ruolo di al-Kind\u012b nel conflitto tra filosofi e teologi fu nell'aver preparato il terreno di contesa. Il suo lavoro, dice Deborah Black, contiene tutti i temi delle future controversie che saranno realizzati pienamente nella \"Incoerenza dei filosofi\" da al-Ghazali.\nNella cultura di massa.\nAl nome di al-Kind\u012b si ispira l'omonimo ensemble musicale aleppino di musica classica araba sacra e profana sotto la guida del virtuoso di qanun Jiulien Jalal Eddine Weiss.\nBibliografia.\nOltre alle opere citate nel lemma si potr\u00e0 approfondire la sua conoscenza in:\nBibliografia in inglese e francese:"}
{"id": "1173480", "revid": "1094968", "url": "https://it.wikipedia.org/wiki?curid=1173480", "title": "Cadore", "text": "Il Cadore (\"Ciadore\" in ladino) \u00e8 una regione storico-geografica italiana, situata nell'alta provincia di Belluno, in Veneto e in minima parte in Friuli-Venezia Giulia. Interamente appartenente alla zona montuosa delle Dolomiti Orientali, confina con l'Austria a nord (Tirolo e Carinzia), il Trentino-Alto Adige ad ovest, la Carnia e la provincia di Pordenone (Friuli - Venezia Giulia) ad est.\nOrigini del nome.\nIl toponimo, come afferma il glottologo Giovan Battista Pellegrini, \u00e8 di origine celtica e deriverebbe da \"catu\" (battaglia) unito a \"brigum\" (roccaforte). Potrebbe essere stato il nome dell'attuale Monte Ricco, dove esisteva un antico castelliere. La prima menzione scritta del nome di \"Catubrini\" risale ad un'epigrafe sepolcrale del II secolo d.C. ritrovata a Belluno nel 1888, in cui un cives romanus, Marcus Carminius, appare loro 'patrono' nell'ambito della trib\u00f9 Claudia. Santi protettori del Cadore, da epoca immemorabile, sono Ermagora e Fortunato giacch\u00e9 l'arcidiaconato del Cadore faceva anticamente parte del patriarcato di Aquileia.\nGeografia.\n\u00c8 compreso tra il 46\u00b0 17' 35\" e 46\u00b0 41' di latitudine nord e tra 0\u00b0 18' ad ovest e 0\u00b0 28' ad est del meridiano di Roma. La sua superficie \u00e8 di . Il numero di abitanti (Cadore + Ampezzo ) era di nel 2011. Come area o regione geografica, con connotazioni storico-culturali molto radicate, comprende tutto il bacino idrografico del fiume Piave, dalla sua sorgente sul Peralba alla localit\u00e0 di Termine di Cadore. La sua linea di confine segue lo spartiacque del bacino come segue:\nIl Cadore (che lo storico Antonio Ronzon defin\u00ec \"\u2026 Scrissi da una parte Pelmo, dall'altra Peralba e dissi: Usque huc et non amplius! (fin qui e non pi\u00f9 ampio)\": \"Piccola Patria\") viene generalmente suddiviso nei seguenti sub-territori:\nIl comune di Cortina d'Ampezzo, nei documenti antichi \"Ampitium Cadubri\", che fa parte del Cadore geografico, fu staccato politicamente dal Cadore e dalla Repubblica di Venezia per conquista da parte di Massimiliano d'Asburgo nel 1511, ed \u00e8 rimasto fino al Trattato di Saint Germen del 1919 sotto l'impero asburgico (Tirolo). Pur maturando una propria \"identit\u00e0 ampezzana\", la lingua ladina locale e quella degli altri paesi cadorini, specie di quelli dell'Oltrechiusa, sono rimaste piuttosto simili. Gli stemmi peraltro presentano delle analogie: due torri incatenano un abete (stemma del Cadore); due abeti incatenano una torre (stemma d'Ampezzo).\nAnche Sappada, alla testa della valle del Piave, conserva una propria peculiarit\u00e0 storica e linguistica rispetto al resto del Cadore: la sua parlata autoctona non \u00e8 ladina, ma carinziana; e la sua aggregazione al resto della regione \u00e8 avvenuta solo nel XIX secolo, anche se, al tempo dei da Camino faceva parte dei loro domini (A. Ronzon).\nOrografia.\nIl Cadore \u00e8 ricco di gruppi montuosi ed altre peculiarit\u00e0 ambientali e paesaggistiche. Il reticolo di paesi, non eccessivamente popolati, nonch\u00e9 il lungo perdurare di un sistema di propriet\u00e0 collettiva, non hanno stravolto il paesaggio cadorino. Esso \u00e8, anzi, particolarmente conservato, e a tratti selvaggio in alta quota.\nVenendo ai gruppi montuosi, il territorio del Cadore comprende:\nIdrografia.\nIl territorio del Cadore \u00e8 attraversato dal fiume:\ne dai torrenti, suoi affluenti:\noltre che da numerosissimi altri corsi d'acqua di minore interesse. Anche il fiume Tagliamento ha le proprie sorgenti in territorio cadorino.\nInoltre un numero notevole di laghi arricchisce il patrimonio idrico della zona, zona che contribuisce ad un'importante produzione di energia idroelettrica (la producibilit\u00e0 teorica media annuale degli impianti idroelettrici Enel in provincia di Belluno \u00e8 di ). Indichiamo i pi\u00f9 importanti e caratteristici:\nStoria.\nAntichit\u00e0.\nIl ritrovamento dell'Uomo di Mondeval (sepoltura mesolitica risalente a anni fa) nell'omonima localit\u00e0 tra Selva e San Vito di Cadore, ne testimonia la presenza umana nel periodo preistorico. Alcuni studiosi ritengono per\u00f2 che la pi\u00f9 antica popolazione stanziatasi fosse composta da trib\u00f9 protoceltiche, genti di origini indoeuropee diffuse nell'Europa centro-occidentale e caratterizzate dalla comune cultura di Hallstatt. Le ipotesi sono per\u00f2 controverse e negli ultimi anni sta diventando sempre pi\u00f9 consistente quella secondo la quale i primi abitanti stabili fossero i Reti, ipotesi gi\u00e0 sostenuta da Giuseppe Ciani e Antonio Ronzon (recentemente \u00e8 stata rinvenuta anche una chiave di tipo alpino-retico a Cima Gogna).\nCertamente si insediarono gli Euganei e successivamente i Paleoveneti (VI-V secolo a.C.), che vi portarono la civilt\u00e0 del piombo e del ferro, la presenza dei quali \u00e8 testimoniata dalla stipe votiva messa in luce a Lagole. In seguito arrivarono i Catubrini, facies propria di stirpe celtica con numerosi contatti oltralpe e molte similitudini con i Carni del Friuli. Il Cadore fu dunque un'area molto dinamica, che rivest\u00ec il ruolo di confine aperto e dove si fusero culture diverse.\nSembra che gi\u00e0 dal 184 a.C. (per alcuni in epoca successiva, nel 115 a.C.) il Cadore fosse sottomesso ai Romani che, in seguito, lo aggregarono alla Regio X Venetia et Histria con capitale Aquileia, municipium Julium Carnicum, con la concessione della cittadinanza (gens Claudia) attorno al 15 a.C. Di questo periodo restano numerose testimonianze costituite da lapidi, cippi, monete e medaglie. Il ritrovamento pi\u00f9 importante \u00e8 per\u00f2 quello relativo ad alcune strutture pertinenti ad un'abitazione romana, databile alla seconda met\u00e0 del II d.C. e scoperta a Pieve nel 1952, durante la costruzione del nuovo Municipio. Forse era l'abitazione di un personaggio importante, ma non \u00e8 da escludere che si trattasse d'un piccolo bagno pubblico, ad uso degli abitanti ma anche della gente di passaggio. Dell'edificio sono stati scavati tre ambienti, tutti con pavimentazione a mosaico e provvisti di riscaldamento a ipocausto, con pilastrini ed archetti in pietrame ancora ben visibili. In uno degli ambienti fu rinvenuto il pavimento musivo pi\u00f9 complesso, in tessere bianche e nere con rare inserzioni di tessere rosse, decorato da pelte, un delfino ed un kantharos, campiti da cornici geometriche in tessere nere. Tale pavimento \u00e8 ora esposto nel Palazzo della Magnifica Comunit\u00e0 di Cadore, sede del Museo Archeologico Cadorino. Resti di ville romane sono state ritrovate anche a Valle, in localit\u00e0 Ste\u00e0n.\nDi costruzione romana era anche una strada passante per la valle del Piave, che collegava il territorio con la pianura da una parte e il Norico dall'altra. Tracce di questa strada sono state ritrovate ad Ospitale, Valle, Lozzo e a Passo di Monte Croce Comelico. Un'altra antica via di comunicazione collegava il Cadore con la Carnia e il Friuli attraverso il Passo della Mauria. Nel IV-V secolo il Cadore, compreso Ampezzo, era quasi tutto cristianizzato per opera di missionari aquileiesi.\nMedioevo.\nCaduto l'Impero romano d'Occidente nel 476, in Italia si avvicendarono dapprima il Regno di Odoacre (476-493), poi quello degli Ostrogoti (493-553), a cui successero brevemente i Bizantini (553-568) ed infine i Longobardi (568-774). A quest'ultimo periodo risale l'organizzazione del territorio mediante le Regole. Con l'annessione del Regno longobardo da parte dei Franchi (774-884), il Cadore venne integrato nella struttura del nascente Sacro Romano Impero, dipendendo prima dalla Marca del Friuli e poi dal Ducato di Carinzia (884-1077). Nel 973 \u00e8 attestata la pertinenza di alcune parti del Cadore ai domini secolari del Vescovo di Frisinga.\nNel 1077 l'imperatore Enrico IV cre\u00f2 lo Stato patriarcale di Aquileia, attribuendo al patriarca Sigeardo di Beilstein poteri temporali su un vasto territorio, comprendente anche il Cadore. Dal punto di vista spirituale il Cadore era sempre stato, dalle origini della sua cristianizzazione, nella giurisdizione spirituale di Aquileia (fino al 717 con la diocesi di Zuglio, suffraganea di Aquileia, e poi direttamente sotto la diocesi di Aquileia). Sempre nell'XI secolo \u00e8 attestata l'esistenza dell'Arcidiaconato del Cadore, come una delle quattro ripartizioni interne della Diocesi aquileiense. Il Patriarcato concesse il Cadore in epoca successiva in vassallaggio ai Colfosco (ramo dei Collalto) e, nel 1138, per eredit\u00e0 diretta ai da Camino (Guecellone II da Camino, figlio di Gabriele I da Camino e di Metilda di Collalto, ricevette in eredit\u00e0 dallo zio materno Alberto di Collalto la Curia del Cadore) fino al 1335, anno dell'estinzione della linea maschile di questo casato di origine longobarda.\nAttorno al XIII secolo si consolida l'uso degli statuti comunali e degli statuti rurali signorili, e le comunit\u00e0 di villaggio cadorine (\"regole\") si federarono dando origine alla \"Magnifica Comunit\u00e0 di Cadore\", che ottenne dal Conte Biaquino III da Camino gli \"Statuta de Cadubrio per illos da Camino\".\nCon la morte nel 1335 di Rizzardo III da Camino (per certuni Rizzardo VI), in seguito alle ferite riportate in battaglia contro le truppe patriarchine, non avendo questi eredi maschi, cess\u00f2 la signoria caminese ed il Cadore sarebbe dovuto tornare direttamente sotto i Patriarchi. Tuttavia i cadorini assunsero il patrocinio di Caterina, Beatrice e Rizzarda, le sue tre figlie orfane, e con ci\u00f2 anche la potest\u00e0 feudale. Dal 1337 al 1347 firmarono un patto di indipendenza, che garantiva autonomia amministrativa, con Giovanni Enrico di Lussemburgo, duca di Carinzia e conte del Tirolo e il fratello Carlo, re di Boemia e futuro imperatore Carlo IV, passando sotto la loro protezione. Nel frattempo la Magnifica Comunit\u00e0 promulg\u00f2 gli Statuti cadorini nel 1338 e, nel 1341, i conti del Tirolo Ludwig di Brandeburgo e Margherita Maultasch ne recepirono il protettorato. Il Cadore ritorn\u00f2 infine, nel 1347, direttamente sotto il Patriarcato allora retto da Bertrando di San Genesio. Il patriarca venne a Pieve nel maggio con le proprie truppe, e riconobbe la validit\u00e0 degli Statuti, le istituzioni cadorine e il sistema di autogoverno. Il 1347 \u00e8 quindi un anno fondamentale per il Cadore, perdurando la situazione di autonomia fino al 1420, anno in cui la Repubblica di Venezia pose fine al potere temporale dei patriarchi.\nLa Serenissima.\nAlla caduta del potere temporale dei Patriarchi, in seguito alla Guerra tra Repubblica di Venezia e Regno d'Ungheria, i cadorini, dopo aver chiesto ed ottenuto di sciogliere formalmente il giuramento di fedelt\u00e0 al Patriarcato di Aquileia, nel 1420 votarono all'unanimit\u00e0 la loro dedizione alla Serenissima. La Comunit\u00e0 venne inquadrata nel reggimento, ma ottenne in cambio un'ampia autonomia amministrativa che gestiva attraverso le forme autoctone di governo previste dai suoi Statuti. I cadorini non mancarono di riconoscenza, donando a Venezia, nel 1462, il grande bosco di Somadida, detto poi di San Marco, dal quale la Serenissima trasse antenne ed il legname per le sue navi. \nA quei tempi il Cadore era diviso in dieci centenari (Pieve, Auronzo, Comelico Superiore, Comelico Inferiore, Ampezzo, Oltrepiave, Domegge, Valle, Venas, San Vito). Il governo della Comunit\u00e0 risiedeva a Pieve di Cadore presso il Palazzo della Magnifica Comunit\u00e0 di Cadore, nel quale si riunivano i membri eletti dalle 27 Regole delle comunit\u00e0 di villaggio, dotate dei propri statuti.\nNel mese di giugno 1507, l'imperatore Massimiliano I d'Asburgo chiese alla Repubblica di Venezia di passare sulle sue terre per recarsi a Roma per farsi incoronare, accompagnato dal suo esercito. La Repubblica di Venezia, temendo che fosse un pretesto per invaderla, dopo molte esitazioni rispose che avrebbe acconsentito al transito dando disposizioni perch\u00e9 gli venissero resi i dovuti onori, ma che se avesse voluto passare col proprio esercito gli avrebbe opposto resistenza. L'imperatore invece si prepar\u00f2 alla guerra, ammassando truppe ai confini presso Brunico e nella Val Pusteria. Nel gennaio 1508 dichiar\u00f2 guerra ai veneziani e, pur con la neve alta, occup\u00f2 il Cadore con oltre soldati comandati da Sixt von Trautson. Non potendo riuscire a mantenere una truppa cos\u00ec numerosa, ne mand\u00f2 indietro , con il bottino requisito ai cadorini. Immediatamente Venezia, gi\u00e0 in allerta, ordin\u00f2 al Capitano Bartolomeo d'Alviano di muovere le sue truppe, di stanza nelle caserme di Bassano, per assalire gli invasori. In pieno inverno e con un paio di metri di neve sui passi, soldati veneziani salirono per Feltre, Zoldo, Cibiana e Valle aprendosi la strada spalando la neve a mano, e giunse nella valle di Rusecco alle spalle degli ignari invasori. Il 2 marzo 1508, con questo tranello, gli imperiali furono tratti allo scoperto e caddero nell'imboscata tesa dall'Alviano venendo sterminati.\nNel 1509 le truppe imperiali, ritornate per vendicare, subirono una nuova sconfitta. Altre incursioni tedesche avvennero nel 1511 con la devastazione di alcuni villaggi incendiati e il diffondersi della peste. Lorenzago, ad esempio, cont\u00f2 numerosi morti per la pestilenza. La si protrasse per alcuni anni e, alla stipula della pace, l'imperatore, che aveva conquistato il Castello di Botestagno e quello di Pieve tra l'ottobre e il dicembre del 1511, ottenne Ampezzo. Da allora, con l'autonomia concessa da Massimiliano, Ampezzo si govern\u00f2 da s\u00e9, nominando un Consiglio e le altre cariche previste dagli Statuti cadorini, i quali rimasero sostanzialmente in vigore anche per la loro Comunit\u00e0, ormai separata dal Cadore. Da allora Pescul, staccata da San Vito, divenne la decima centena cadorina. Il Cadore rimase sempre parte della Repubblica di Venezia fino alla sua caduta il 12 maggio 1797 in seguito al Trattato di Campoformio.\nEt\u00e0 moderna.\nPer quasi tre secoli segu\u00ec un periodo di relativa calma sempre sotto la protezione della Repubblica di San Marco finch\u00e9 nel 1797 Napoleone pose fine alla Serenissima e, dopo un paio d'anni, cedette il territorio all'Austria fino al 18 marzo 1805, anno in cui le province venete furono riunite al napoleonico Regno Italico; fu istituito il Dipartimento della Piave, venne introdotto il Codice napoleonico, soppresse le Regole con i loro Laudi ed istituiti i Comuni (intesi come municipalit\u00e0). Alla caduta di Napoleone nel 1814 il Cadore pass\u00f2 sotto l'Austria che costitu\u00ec il Regno Lombardo-Veneto e, dopo le vicende del Risorgimento italiano pass\u00f2 sotto il sabaudo Regno d\u2019Italia nel 1866 al termine della terza guerra d\u2019indipendenza, della quale in Cadore si ricorda il combattimento di Treponti in prossimit\u00e0 di Vigo, avvenuto il 14 agosto 1866. Dopo il referendum nazionale del 2 giugno 1946 fa parte della Repubblica Italiana e, con l'istituzione delle Regioni, nel 1970, fa parte del Veneto.\nRisorgimento.\nNel 1848 il Cadore partecip\u00f2 attivamente al Risorgimento. In Italia andava via via maturando lo spirito nazionale che si concretava nella richiesta di statuti che assicurassero la partecipazione del popolo alla vita politica. Palermo insorgendo contro Ferdinando II, il 12 gennaio 1848, l'obblig\u00f2 a concedere la costituzione. Poi, anche Leopoldo II (17 febbraio), Carlo Alberto (4 marzo) e Pio IX (14 marzo) dovettero concedere uno statuto che trasform\u00f2 le relative monarchie da assolute a rappresentative. Rimaneva refrattaria l'Austria che governava direttamente il Lombardo Veneto ed esercitava la sua forte influenza di grande potenza su tutta l'Italia. Il 17 marzo insorgeva Venezia che si costitu\u00ec in Repubblica. Il 28 marzo il Municipio di Cadore inviava al Governo provvisorio della Repubblica di Venezia il seguente indirizzo: \u201cSe il grido di Viva la Repubblica, Viva San Marco, fu come scossa elettrica per tutti gl'Italiani alla Veneta dominazione soggetti, qual'effetto immenso, indescrivibile, questo magico grido non doveva portare ai Cadorini petti? \nS\u00ec, i Cadorini, datisi volontariamente alla Repubblica, onorati del titolo di Fedelissimi\u00a0\u2013 titolo mai smentito e che mai cessarono dal meritare \u2013. E gli ordini della Repubblica, ora felicemente risorta, essi attendono impazienti, onde potersi a quelli uniformare e con quelli s\u00e9 reggere\u201d. Con evidenza le dominazioni francese prima ed austriaca poi, susseguitesi al 1797 anno della fine della Serenissima, non erano state per nulla digerite. I Cadorini, sotto la guida militare di Pier Fortunato Calvi (inviato da Daniele Manin) che organizz\u00f2 la guardia civica ed i corpi franchi, opposero una tenace resistenza all'Austria nella prima guerra di indipendenza, scrivendo una delle pi\u00f9 belle pagine del Risorgimento italiano. \u201cLa difesa del Cadore fu vera guerra di montagna e fu la pi\u00f9 eloquente manifestazione dell'ingegno acuto di Calvi e della sua sapienza militare, non comune per quei tempi\u201d. Al Comune di Pieve di Cadore fu assegnata la medaglia d'oro al valore militare nel 1898 \u201cper la memoranda e tenace resistenza fatta nel 1848 dalle popolazioni cadorine contro soverchiante ed agguerrito invasore\u201d. Alcuni anni prima, nel 1892, Giosu\u00e8 Carducci aveva dedicato la celebre ode \"Cadore\" al pittore Tiziano e al patriota Pier Fortunato Calvi.\nPrima guerra mondiale.\nNel corso della prima guerra mondiale (1915-1918) il Cadore fu teatro di guerra. Si combatt\u00e9 una logorante guerra di posizione sulle Tofane (il Sacrario militare di Pocol rende omaggio a caduti italiani e 37 caduti austro ungarici) e sul Monte Piana (dove \u00e8 ancora possibile vedere le trincee e le postazioni di ambedue gli eserciti, oggi recuperate per motivi di testimonianza) ma anche su tutta la linea del fronte dolomitico (Monte Cristallo, Forame, Rauchkofel, Tre Cime di Lavaredo, Region Popera), che vide l'impiego preponderante della Fanteria coadiuvata da battaglioni di Alpini e anche di Bersaglieri.\nL'attuale Museo nelle Nuvole, curato dall'alpinista Reinhold Messner e situato ad oltre metri proprio nel forte di Monte Rite, fu uno dei forti della linea di difesa Cadore-Ma\u00e8: infatti il Regno d'Italia considerava il territorio come un possibile fronte \"caldo\" e questo lo si pot\u00e9 percepire tra la fine dell'Ottocento ed i primi anni del Novecento quando, nonostante la Triplice alleanza con l'Austria e la Germania, finanzi\u00f2 la costruzione di imponenti fortezze situate in posizioni che avrebbero dovuto essere strategiche. La guerra dimostr\u00f2 l'inutilit\u00e0 di una simile linea di difesa perch\u00e9 i forti furono abbandonati di fretta in seguito alla ritirata del 1917, conseguente alla disfatta di Caporetto. Il Cadore con ci\u00f2 fu occupato militarmente e riconquistato nelle ultime fasi della guerra (30 ottobre 1918). Anche la linea ferroviaria che raggiunge Calalzo, terminata non per caso nel 1914, fu un'importante infrastruttura di servizio per il fronte.\nRitornando al Monte Piana, ricordiamo che le due cime (quella sud denominata dagli italiani monte Piana e quella nord denominata dagli austriaci monte Piano), poste a circa 2.300 m s.l.m. in posizione strategica, sono separate da un pianoro e dalla forcella dei Castrati e comprese tra due gruppi: ad Est le Tre Cime di Lavaredo, a Sud-Ovest il gruppo del Cristallo-Piz Popena. Nel maggio 1915, all'atto della dichiarazione di guerra, gli austriaci abbandonano queste cime (e cos\u00ec altre nella zona) e si ritirano nei punti fortificati nella val di Landro. Pochi giorni dopo gli alpini occupano la Cima Sud di Monte Piana. La notte del 7 giugno 1915 gli austriaci, dopo una intensa preparazione di artiglieria e aspri combattimenti, si attestano sulla Cima Nord.\nIl 15 luglio 1915, fanti e alpini assaltano le trincee austriache supportati dall'artiglieria ma, dopo i pesanti bombardamenti dell'artiglieria nemica di Malga Specie e di Monte Rudo e del contrattacco, si ritirano sulle postazioni di partenza; la conquista \u00e8 svanita e la Cima Nord torna austriaca. Dopo queste operazioni iniziano grossi lavori di costruzione di caverne e gallerie in roccia, per il riparo delle truppe: le linee distano solo poche decine di metri e questo fronte diventa un punto chiave. Gli assalti, le carneficine, lo stillicidio di vite umane continuano ancora per 27 mesi, limitate solo dal freddo e dalla grande quantit\u00e0 di neve.\nIl 22 ottobre 1917 alle 5 di mattina gli austriaci mettono in atto un poderoso attacco per distogliere l'attenzione dei comandi italiani dall'ormai prossimo attacco in forze sull'Isonzo. Al pesante bombardamento segue un assalto alla baionetta; a mezzogiorno il comando austriaco d\u00e0 l'ordine di ripiegare e l'attacco si esaurisce sulle stesse posizioni. Il 24 ottobre 1917 le armate austro-ungariche sbaragliano la II armata italiana nella rotta di Caporetto e passano l'Isonzo. Il 3 novembre 1917, alle ore 17 le truppe della IV armata (armata delle Dolomiti) ricevono l'ordine di abbandonare le postazioni per ripiegare sulla nuova linea che fa del Monte Grappa il nuovo perno centrale di difesa con il Pasubio a ovest e il Piave a est, per l'ultimo anno di guerra. Inizia un periodo molto duro (l'an de la fam) per la popolazione rimasta, soggetta a requisizioni di bestiame, foraggi e beni di prima necessit\u00e0.\nIl 30 ottobre 1918 le truppe italiane incominciano a rioccupare il Cadore (Pieve viene liberata il 4 novembre) a seguito della definitiva sconfitta e della ritirata degli austro-ungarici, ormai demotivati e ridotti alla fame. La liberazione di Pieve segna la fine della guerra e la vittoria italiana: gli austriaci firmano l'armistizio nella notte tra l'1 ed il 2 novembre a Villa Giusti e, sebbene vi sia concordato il cessate il fuoco solo a partire dal 4 novembre, gli austriaci danno l'ordine del cessate il fuoco immediatamente dal 2 novembre. Fu cos\u00ec che molti territori vennero liberati il 2, il 3 (tra cui Trento) ed il 4 novembre: gli austro-ungarici erano ormai incapaci di combattere, mentre gli ungheresi avevano addirittura gi\u00e0 lasciato il fronte da giorni.\nDurante la Guerra di Liberazione.\nCome tutta la montagna bellunese, tra il 1943 e il 1945 il Cadore, territorio annesso al Grande Reich tedesco (Alpenvorland), non fu estraneo alla lotta partigiana con importanti episodi di guerriglia e zone liberate ben prima del 25 aprile. \nUn'importante brigata fu il Nucleo partigiano \"Luigi Boscarin\"/\"Tino Ferdiani\" oltre alla Brigata garibaldina Calvi (Val Boite, Centro Cadore). Il Cadore, territorio annesso al Reich dopo l'8 settembre, fu una delle principali vie di fuga della Wehrmacht in ritirata dalla Penisola. Ci\u00f2 nonostante gi\u00e0 a fine 1944 molte zone si proclamarono liberate senza alcun aiuto da parte degli alleati. Il Cadore \u00e8 Medaglia d'Oro alla Resistenza per il grande contributo dato.\nSimboli.\nGli stemmi di tutti i comuni cadorini, Sappada aggregata nel 1852 esclusa, contengono lo stemma del Cadore: il pino silvestre (anticamente, fino al 1800, un tiglio) rappresenta la fedelt\u00e0 e la giustizia, le due torri concatenate (il castello di Botestagno e quello di Pieve) l'unit\u00e0 del territorio. Secondo altre fonti il tiglio, raro nel Cadore (vive fino a 1200 m s.l.m.), era considerato un albero sacro da molti popoli antichi, ed attorno ad esso si riuniva il Consiglio degli anziani del villaggio. \nSociet\u00e0.\nMagnifica Comunit\u00e0 di Cadore.\nLa Magnifica comunit\u00e0, istituzione che affonda le sue radici nel Medioevo, erede della storia unitaria della regione, delle sue esperienze di autogoverno e dei valori tradizionali espressi dalle genti cadorine costituisce, ancor oggi, un punto di riferimento delle realt\u00e0 istituzionali e sociali operanti nel territorio. La Magnifica comunit\u00e0 di Cadore, dal XIV secolo, fu la principale istituzione pubblica del Cadore, che fino al 1511 comprendeva anche Ampezzo. Si reggeva sull'osservanza degli Statuti cadorini e in essa vi erano rappresentati i dieci centenari (suddivisione territoriale amministrativa), composti dall'unione di Regole (comunit\u00e0 di villaggio).\nAttualmente raggruppa tutti i comuni del Cadore, con finalit\u00e0 di conservazione dell'identit\u00e0 culturale della regione e delle sue risorse ambientali; Cortina d'Ampezzo tuttavia, per la sua lunga passata appartenenza al Tirolo, se ne auto-esclude, pur se la Magnifica ne ha conservato il seggio. Dal 1953 la Magnifica Comunit\u00e0 di Cadore \u00e8 editrice del mensile \"Il Cadore\", periodico che d\u00e0 voce alle istanze del territorio continuando una tradizione nata con la prima pubblicazione nel 1868.\nRegole.\nAncora oggi molte parti di territorio, soprattutto boschivo, sono di propriet\u00e0 regoliera, cio\u00e8 appartenenti agli eredi degli antichi abitatori costituiti in \"regole\", enti giuridici di diritto privato con propri Statuti derivanti dagli antichi Laudi. Tali propriet\u00e0 collettive, acquisite per allodio, sono indivisibili, inalienabili ed inusucapibili e sono destinate soprattutto ad attivit\u00e0 agro-silvo-pastorali. E l'\"allodialit\u00e0\" (piena propriet\u00e0 del bene) \u00e8 il fondamento che distingue e differenzia i beni regolieri dai beni pubblici di uso civico (particolari diritti d'uso dei beni -erbatico, legnatico, ecc.-, senza diritto di propriet\u00e0, che secondo il vecchio principio erano attribuiti alle comunit\u00e0 unicamente per concessione del Sovrano).\nCapo di ogni Regola era, ed \u00e8 tutt'oggi, il Marigo (in latino \"mairicus\"), assistito da Consiglieri (\"laudatori\"), da guardie del pascolo (\"saltari\"), da un cassiere (\"cuietro\"), e dal \"precone\", con funzioni di messo, che eseguiva le pignorazioni e gridava ad alta voce gli ordini del Marigo. Tutte le cariche erano annuali e gli eletti dovevano giurare sul Vangelo di compiere con coscienza il loro lavoro; ogni incarico era obbligatorio e chi rifiutava veniva multato e costretto ad esercitarlo.\nLa concezione della propriet\u00e0 nel diritto regoliero:\nNella Regola il proprietario non \u00e8 il singolo individuo, bens\u00ec la comunit\u00e0 e non solo la comunit\u00e0 attualmente esistente, ma l'insieme di generazioni passate e future che, tutte assieme alla comunit\u00e0 attuale, hanno a che fare con il bene della Regola.\nLa Regola (cos\u00ec come visto sopra) \u00e8 proprietaria di beni silvo-pastorali. Essendo il proprietario un insieme di generazioni di aventi diritto, \u00e8 impensabile che la cosa possa essere distrutta, come potrebbe avvenire per un bene privato. Anzi, la cosa deve essere protetta, curata e resa atta al suo scopo, cio\u00e8 deve essere \"frugifera\", ossia produrre dei frutti. La cosa non \u00e8 un piano liscio su cui il proprietario proietta i suoi desideri, ma ha delle esigenze che si impongono al proprietario stesso.\nPertanto la cosa, appartenendo a una catena di generazioni, non \u00e8 destinata allo scambio, non pu\u00f2 essere alienata, n\u00e9 divisa; deve continuare a supportare tutti i proprietari.\nDialetti.\nLe parlate sono tutte di ceppo ladino, lingua tutelata dalla legge 482/99, ad eccezione del sappadino, dialetto germanofono. L'Istituto Ladin de la Dolomites ha per finalit\u00e0 la promozione e la valorizzazione della parlata e della cultura ladina.\nUnioni montane.\nI comuni del Cadore oggi fanno parte di cinque differenti unioni montane (gi\u00e0 comunit\u00e0 montane):\nIl comune di Cortina d'Ampezzo, parte della comunit\u00e0 montana Valle del Boite sino alla sua conversione in unione montana, ha scelto di non essere pi\u00f9 ricompreso in questi enti. Fino al passaggio di Sappada alla regione Friuli-Venezia Giulia, l'Unione montana Comelico era denominata Unione montana Comelico e Sappada.\nStoria religiosa: l'Arcidiaconato.\nL'evangelizzazione del Cadore fu opera di missionari aquileiesi nel corso del IV-V secolo. Con la crescente organizzazione della chiesa locale si costru\u00ec il primo edificio cristiano sul monte Ricco presso Pieve nel quale convenivano i fedeli per le celebrazioni dei divini misteri. Tale chiesa fu dedicata a San Pietro mentre la pieve matrice, in tempi successivi, sar\u00e0 dedicata a Santa Maria Nascente e dipender\u00e0 dalla diocesi di Zuglio, suffraganea di Aquileia, fino al 717; direttamente sotto il patriarcato di Aquileia fino al 1751 (anno della sua soppressione); quindi fino al 1846 sotto l'arcidiocesi di Udine (eccetto l'Ampezzo passato, nel 1751 e nel corso degli anni successivi, sotto le diocesi di Gorizia, Lubiana, Bressanone, Belluno dal 1964) e dal 1847 in poi sotto la diocesi di Belluno. \nDa Santa Maria Nascente si costituirono altre cappelle sparse sul territorio (Ampezzo, Santo Stefano, Resinego, Auronzo, Avenasio, Domegge, Arvaglo). Le cappelle, gi\u00e0 tutte attive in epoca carolingia, erano officiate dai cappellani direttamente sottoposti all'autorit\u00e0 del pievano che risiedeva nella chiesa madre. Il 21 marzo 1208, con un documento rogato a Vicenza presso il notaio Benincasa, veniva concessa autonomia alle sette cappelle maggiori che divennero ecclesie amministrate dotate di propri beni patrimoniali. La pieve madre (arcidiaconato ante 1247) conserver\u00e0 l'unico battistero fino al 1347 quando il patriarca Bertrando conceder\u00e0 il battistero alle sette chiese plebane e ai rispettivi rettori il titolo di \"plebanus\". Attualmente il Cadore comprende 33 parrocchie; l'arcidiacono \u00e8 nominato tra il clero cadorino. Nel 2019 all'arcidiacono \u00e8 rimasto solo il compito di rappresentanza dei parroci in seno alla Magnifica Comunit\u00e0 di Cadore.\nReferendum amministrativi.\nA Sappada, nel 2008, si \u00e8 tenuto un referendum consultivo per il passaggio in Friuli-Venezia Giulia che ha ottenuto una altissima maggioranza di favorevoli. Con legge 22 novembre 2017 Sappada \u00e8 passata in Friuli-Venezia Giulia pur rimanendo parte integrante del Cadore.\nEconomia.\nIl Cadore \u00e8 stato la \"culla\" dell'occhialeria italiana. La prima fabbrica di montature \u00e8 nata a Calalzo nel lontano 1878 ad opera di Angelo Frescura e Giovanni Lozza. Negli anni seguenti, per gemmazione, sono nate molte attivit\u00e0 industriali ed artigianali legate all'occhialeria che hanno determinato la formazione di un distretto industriale. La delocalizzazione e la globalizzazione, fenomeni interni ed internazionali manifestatisi a partire dalla met\u00e0 degli anni '90 del '900, hanno contribuito all'affievolirsi dell'attivit\u00e0 manifatturiera predominante tanto che, il Cadore, \u00e8 ancora in cerca di una nuova via economica che possa garantire il suo prodotto interno lordo. Il turismo potrebbe essere il nuovo \"motore\" unitamente alla cura dell'ambiente (attivit\u00e0 agro-silvo-lattiero-pastorali, culturali, folcloriche) purch\u00e9 convergano investimenti e politiche di sostegno.\nTurismo.\nLo sviluppo del turismo, sorto nel XIX secolo ma sviluppatosi soprattutto a partire dagli inizi del XX secolo, ha toccato anche il Cadore, che oggi vede in questo settore sociale ed economico una delle sue principali realt\u00e0.\nLe principali attrazioni ambientali del Cadore sono:\nIl territorio \u00e8 attraversato dalla Via Alpina (itinerario giallo) e da alcune delle pi\u00f9 conosciute Alte Vie delle Dolomiti. L'Alta via n. 1 (la classica) e la n. 3 (dei camosci) attraversano l'Oltrechiusa e l'Ampezzano. L'Alta via n. 4 (di Grohmann) e la n. 5 (di Tiziano) il Centro Cadore e il Comelico, l'Alta via n. 6 (dei silenzi) Sappada e l'Oltrepiave. Sul territorio si sviluppa anche l'innovativo percorso denominato \"Dolomiti senza confini | Dolomiten ohne Grenzen\", una concatenazione di dodici vie ferrate che collega idealmente l'alto Cadore, la Pusteria e la Gailtal. La via attraversa le Tre Cime di Lavaredo, la Croda dei Toni, il Popera, il Cavallino, la Pitturina e il Palombino, collegando il rifugio Auronzo al Porzeh\u00fctte. Da segnalare anche alcune famose vie ferrate:\nEscursionistico e accessibile ad un pi\u00f9 vasto pubblico \u00e8 invece il \"Marmarole Runde\", un percorso ad anello attorno al gruppo delle Marmarole.\nInfrastrutture e trasporti.\nVi si accede principalmente risalendo l'autostrada A27 di Alemagna, fino a Ponte nelle Alpi, per poi proseguire sulla strada statale 51 di Alemagna. Raggiunto Pieve di Cadore e mantenendosi sulla stessa SS 51, si pu\u00f2 attraversare la valle del Boite oppure, innestandosi sulla SS 51 bis, si pu\u00f2 raggiungere il Comelico seguendo la strada statale 52 Carnica o la val d'Ansiei, fino al passo Tre Croci e Misurina, seguendo la strada statale 48 delle Dolomiti.\nInoltre vi si pu\u00f2 accedere attraversando diversi passi e forcelle:\nEnogastronomia.\nIl Cadore \u00e8 terra di confine, quindi pi\u00f9 soggetta a scambi ed adattamenti culturali e, perci\u00f2, anche gastronomici. La cucina tradizionale si basa sulla semplicit\u00e0 e la genuinit\u00e0 dei prodotti di montagna: fa uso di polenta, pestariei (polentina liquida a base di mais, latte, burro, formaggio), patate (patate e formai), fagioli, funghi, erbe di montagna che accompagnano piatti a base di cacciagione quali cervo e capriolo marinati e stufati; gulasch; costicine, stinco e salsicce di maiale; pendole (carne con osso suina, ovina affumicata); il fric\u00f2 (tortino-frittata di formaggi). Tra i primi piatti figurano canederli; gnocchi di patate, di pane, di zucca gialla o alle erbe (s-ciopete, asparago selvatico, malva, menta, sbul\u00ece, capu\"\u017e\"e); casun\"\u017e\"iei (pasta a mezzaluna ripiena con patate, ricotta, burro, rape rosse) condita con burro fuso, semi di papavero e ricotta affumicata; minestre di orzo e di fagioli, con le cotiche; orzotto alle verdure; tagliatelle al sugo di selvaggina, alle erbe. Ottimi anche i formaggi di malga, lo speck di Perarolo, il prosciutto sappadino. Tra i dolci: strudel di mele, frittelle di mele, le \"\u017e\"ope, la p\u00e9ta."}
{"id": "1173481", "revid": "119498239", "url": "https://it.wikipedia.org/wiki?curid=1173481", "title": "Curtis Myden", "text": "Specializzato nei misti, ha vinto tre medaglie di bronzo alle Olimpiadi di Atlanta 1996 e Sydney 2000."}
{"id": "1173485", "revid": "297059", "url": "https://it.wikipedia.org/wiki?curid=1173485", "title": "Contratto di agenzia", "text": "Il contratto di agenzia, nel diritto del lavoro italiano, \u00e8 un contratto con cui una parte, detta \"\"agente\" assume stabilmente l'incarico di promuovere, per conto dell'altra persona, detta \"preponente\"\", contro retribuzione, la conclusione di contratti di zona determinata.\n\u00c8 disciplinato dal codice civile italiano, dagli artt. 1742 a 1753.\nCaratteristiche generali.\nCaratteristiche essenziali del contratto sono:\nAnalisi dell'istituto.\nIl contratto di agenzia richiede la forma scritta \"ad probationem\" e ciascuna delle parti ha il diritto irrinunciabile ad avere una copia dell'accordo. (ex art. ).\nCaratteristica naturale del contratto di agenzia \u00e8 il diritto di esclusiva, in virt\u00f9 di tale elemento, perci\u00f2, l'agente anche nel silenzio del contratto non potr\u00e0 svolgere la propria attivit\u00e0 per conto di un altro imprenditore che si trovi ad operare in regime di concorrenza con il primo.\nD'altro canto il preponente non pu\u00f2 servirsi, nella zona riservata e nello stesso ramo di affari, di altri agenti (; parte della giurisprudenza (cfr. Cass. civ. n.322/69), per\u00f2, ritiene che il dettato del sopra citato articolo non impedisca al preponente di contrattare personalmente nella zona riservata, purch\u00e9 la sua attivit\u00e0 non renda difficile ovvero eluda l'attivit\u00e0 dell'agente.\nA norma dell art. l'agente promuove soltanto la conclusione dei contratti, visitando i probabili clienti, pubblicizzando i prodotti ed informando il preponente delle condizioni di contratto.\nL'agente non ha dunque il potere di concludere i contratti in rappresentanza del preponente n\u00e9 il potere di riscuoterne i crediti, tuttavia il proponente pu\u00f2 attribuirgli detti poteri e l'eventuale potere di \"riscossione\" che, per\u00f2, non \u00e8 comprensivo del potere di concedere sconti e dilazioni di pagamento che deve essere attribuitogli espressamente a norma dell art. .\nAll'agente spetta la provvigione per tutti gli affari conclusi a seguito della sua attivit\u00e0, nonch\u00e9 per quelli promossi nella sua zona riservata. Tale diritto spetta all'agente solo per gli affari a cui sia stata data regolare esecuzione.\nA differenza di quanto avviene nel contratto di commissione, nel contratto di agenzia \u00e8 nullo il patto dello star del credere che preveda, in modo generalizzato, la responsabilit\u00e0 per l'inadempimento delle obbligazioni dei clienti.\nIl rapporto di agenzia pu\u00f2 essere a tempo determinato o indeterminato. Allo scioglimento del rapporto il preponente deve corrispondere una indennit\u00e0 all'agente, qualora l'attivit\u00e0 da esso svolta gli abbia portato dei vantaggi permanenti; l'indennit\u00e0 non \u00e8 dovuta se il rapporto non \u00e8 proseguito per gravi inadempimenti dell'agente, se vi \u00e8 stato recesso per giusta causa o se l'agente ha trasferito a terzi il rapporto d'agenzia.\nLa presenza di un obbligo di non concorrenza a carico dell'agente deve essere prevista per iscritto, la durata di tale patto non pu\u00f2 superare i due anni e deve riguardare la stessa zona, clientela, e genere di beni e servizi oggetto del contratto di agenzia ex art.\nIn ogni caso, il patto di esclusiva post contrattuale deve essere retribuito all'agente, durante il rapporto, mediante una speciale indennit\u00e0 che non abbia natura provvigionale."}
{"id": "1173494", "revid": "110157", "url": "https://it.wikipedia.org/wiki?curid=1173494", "title": "Lorentzweiler", "text": " \nLorentzweiler (in lussemburghese: \"Luerenzweiler\") \u00e8 un comune del Lussemburgo centrale. Fa parte del cantone di Mersch, nel distretto di Lussemburgo. Si trova lungo il corso del fiume Alzette.\nNel 2005, la citt\u00e0 di Lorentzweiler, capoluogo del comune che si trova al centro del suo territorio, aveva una popolazione di 743 abitanti. Le altre localit\u00e0 che fanno capo al comune sono Blaschette, Bofferdange, Helmdange e Hunsdorf."}
{"id": "1173495", "revid": "666668", "url": "https://it.wikipedia.org/wiki?curid=1173495", "title": "Nazionale di calcio a 5 della Russia", "text": "La nazionale di calcio a 5 della Russia \u00e8, in senso generale, una qualsiasi delle selezioni nazionali di Calcio a 5 della Federazione calcistica della Russia che rappresentano la Russia nelle varie competizioni ufficiali o amichevoli riservate a squadre nazionali. Sia la FIFA che l'UEFA considerano la nazionale russa come unica erede dell'Unione Sovietica.\nConsiderata come una delle squadre nazionali pi\u00f9 forti d'Europa (una vittoria del campionato europeo, quattro secondi posti ed un terzo), la Russia ha tuttavia tenuto un ruolino di marcia meno positivo nei campionati del mondo dove ha colto solo un terzo ed un quarto posto.\nStoria.\nFino all'edizione del 2001, la Russia era stata \u2013 insieme a Italia e Spagna \u2013 l'unica selezione a raggiungere sempre la semifinale del campionato europeo, sebbene nel 1996 avesse partecipato come Comunit\u00e0 di Stati Indipendenti. L'eliminazione al primo turno durante l'europeo del 2003 \u00e8 coincisa con il punto pi\u00f9 basso del rendimento della nazionale russa, che non pi\u00f9 tardi di due anni dopo \u00e8 tornata a giocare la finale a Ostrava contro i favoriti spagnoli campioni del mondo, soccombendo di misura per 2-1. Ad inizio 2007 la Russia ha ottenuto una agevole qualificazione ai campionati europei di novembre 2007 in Portogallo, dove la selezione dell'est ha affrontato vittoriosamente Ucraina e Serbia prima di soccombere alla Spagna. Qualificata alle semifinali, la Russia \u00e8 stata sconfitta dall'Italia per 2-0, vincendo poi la finalina che ha valso la medaglia di bronzo. In questa edizione, per la prima volta, la selezione russa ha convocato due giocatori naturalizzati: il pivot Cirilo e il laterale Pel\u00e9 Junior. Cirilo \u00e8 risultato anche cannoniere della manifestazione, seppur in coabitazione con il serbo Predrag Raji\u0107 e lo spagnolo Daniel.\nRosa.\nAllenatore: Sergej Skorovi\u010d"}
{"id": "1173496", "revid": "767487", "url": "https://it.wikipedia.org/wiki?curid=1173496", "title": "Love/Hate", "text": "I Love/Hate sono un gruppo hair metal formato a Los Angeles nel 1986.\nStoria.\nLe origini.\nLa band venne assemblata nel 1985 composta dal bassista Skid (Chris), il chitarrista Jon E. Love ed il batterista Joey Gold, sotto il nome di Data Clan. I Data Clan erano orientati su strade simil new wave/elettroniche. Anche se erano stati sollecitati dalle major labels, dopo una serie di concerti fallimentari e sei settimane in tour in Giappone, il gruppo perse il cantante originale dal nome ignoto. Il nuovo cantante Jizzy Pearl (vero nome \"Jim Wilkinson\"), aveva in precedenza militato nella band AOR Joshua e poi negli L.A. Rocks nel 1986 dove era conosciuto con il nome di Jim Wilkinson. Gli L.A. Rocks non pubblicarono mai alcun materiale, ma ospitarono nella loro formazione diversi noti personaggi della scena. Infatti come successori di Pearl, subentrarono diversi cantanti come Mark Boals (cantante per Yngwie Malmsteen), Parramore McCarty (ex Warrior, Rough Cutt, Atomic Playboys), Mark Weitz (futuro Odin, Malice e Impellitteri), Jeff Scott Soto (Malmsteen), James Christian (futuro House of Lords), Chuck Wright (ex bassista dei Quiet Riot e futuro House of Lords). Gli L.A. Rocks poi cambiarono nome in Eyes pubblicando una serie di dischi con Scott Soto alla voce.\nDurante questo periodo Skid si guadagnava da vivere vendendo fiori agli angoli delle strade di Los Angeles. Queste prime formazioni vedevano Joey Gold e Rodney rispettivamente alla batteria e tastiere. Un EP di quattro tracce venne registrato, e supportato durante un breve tour in Messico nel autunno 1985.\nLa carriera.\nNel primo 1986 il nome venne cambiato in Love/Hate, titolo preso da un brano che suonavano all'epoca. Durante i primi due anni variarono diversi stili in attesa di essere notati da qualche major label. Il primo stile del gruppo poteva essere notato in una serie di demo (tra cui alcune prodotte dal bassista dei Ratt Juan Croucier), ma imboccarono poi direzioni pi\u00f9 commerciali una volta firmato il contratto con la Columbia Records nel 1989. Tra le prime demo della band figuravano perle come \"\"Good Ship Dolly Rock\" e \"Deal With Fate\". Le demo di Croucier pare fossero costate 27\u00a0000 dollari e comprendevano \"She's An Angel\", \"My Girl\", \"Why Do You Think They Call It Dope?\", \"Soul House\" e \"Cold On The Outside\"\". Per alcune settimane ospitarono nella formazione Tracy Grijalva come chitarrista ritmico. Successivamente quest'ultimo entrer\u00e0 nella formazione dei Dio come solista nel 1994, sotto il nome di Tracy G.. La traccia demo \"She's An Angel\" appar\u00ec successivamente nella colonna sonora del film \"\" nel 1988.\nNel primo 1988 vennero registrate ulteriori demo che comprendevano le tracce \"\"Blackout In The Red Room\", \"Tumbleweed\" e \"Fuel To Run\"\", nello stesso periodo in cui ogni luned\u00ec si esibivano regolarmente al Whisky a Go Go. Fu cos\u00ec che vennero notati e riuscirono ad assicurarsi infine un contratto con la Columbia Records tramite David Kahne e Ron Oberman. I Love/Hate firmarono il 13 gennaio 1989 per un contratto da 100.000 dollari. Il gruppo sorprese la critica grazie al loro debutto \"Blackout in the Red Room\", prodotto da Tom Werman e pubblicato nel 1990. La \"title track\" ed il brano \"Why Do You Think They Call It Dope\" riuscirono facilmente a sfondare nelle radio e su MTV. Iniziarono i tour di supporto al fianco dei Dio, dove per\u00f2 non vennero ben accolti, successivamente con gli AC/DC. Il gruppo seppe costruirsi un'ottima reputazione durante le esibizioni live, soprattutto Jizzy Pearl che colp\u00ec i suoi fan costruendo un microfono con un barattolo di birra Budweiser. Poco dopo la Columbia realizz\u00f2 l'EP \"Evil Twin\", contro il volere della band. Infatti proprio il brano \"Evil Twin\" era stato scartato dalla band per essere incluso nel secondo album. Questo EP venne supportato grazie ad un tour nel settembre 1991 al fianco degli Skid Row nel loro \"No F***ing Frills\" European Tour. Durante il tour, Skid rilasci\u00f2 diverse interviste nel quale parlava male dell'etichetta. Dopo aver suonato alla London Arena, Jizzy ed il cantante degli Skid Row Sebastian Bach, uscirono a bere qualcosa in un bar in citt\u00e0. Dopo aver bevuto qualche bicchiere di troppo, tra i due si accesero delle discussioni che scaturirono in una rissa. Questo avrebbe potuto provocare l'espulsione del gruppo dal tour. Tuttavia i due si riappacificarono prima dello show successivo.\nI Love/Hate si ricollocarono cos\u00ec a New York. Tuttavia, cominciarono ad emergere dei disaccordi con l'etichetta. La band era intenzionata ad orientarsi su una strada crossover, mentre l'etichetta volle mantenere la formula tradizionale. Quando il gruppo registr\u00f2 le prime demo per il secondo disco infatti, queste vennero rifiutate dalla Columbia, che li costrinse a comporre altro materiale che si attenesse a certi canoni.\nIl secondo album \"Wasted In America\", prodotto da John Jansen e pubblicato nel 1992, fece guadagnare al gruppo ulteriore popolarit\u00e0, grazie anche ai singoli \"\"Wasted In America\" e \"Evil Twin\"\". Il gruppo avrebbe voluto pubblicare come singolo il brano \"\"Miss America\" ma l'etichetta impose loro di pubblicare invece \"Happy Hour\"\", con conseguente videoclip.\nIl quartetto prese parte ad un'altra serie di importanti concerti in Europa al fianco di Ozzy Osbourne, incrementando le vendite che portarono \"Wasted In America\" a piazzarsi al n\u00b0 20 delle classifiche britanniche. Un'altra fase del tour in Europa vedeva il gruppo al fianco dei Tattooed Love Boys nell'aprile 1992. Alcune date britanniche vennero cancellate a causa della perdita della voce di Pearl. Tornati in California, il singer decise follemente di \"crocifiggersi\" sulla \"Y\" della famosa scritta \"Hollywood\" sulle colline di Los Angeles alla ricerca di pubblicit\u00e0 per incrementare le vendite dei Love/Hate. La band presuppose che le autorit\u00e0 notassero rapidamente la prodezza, ma Jizzy rimase attaccato alla croce, sospeso in aria a circa 18 metri, per parecchie ore. Finalmente un elicottero della TV giunse sul posto diffondendo la notizia, ma i vigili del fuoco e la polizia ordinarono al veicolo di atterrare. Jizzy pass\u00f2 alcune ore in prigione finendo in prima pagina. Tuttavia, la Columbia era furiosa della prodezza e la pubblicit\u00e0 non riusc\u00ec comunque ad incrementare le vendite. Venne poi offerto alla band un tour di supporto ai Black Sabbath, ma l'etichetta rifiut\u00f2 di organizzare l'evento. La label cencell\u00f2 anche la campagna pubblicitaria per il singolo \"Miss America\". Quindi, a causa delle esigue vendite di \"Wasted In America\" negli USA, e della brutta figura, la Columbia Records decise di sciogliere il contratto con il gruppo.\nIl declino.\nI Love/Hate passarono presto alla major RCA Records ma si ritrovarono abbandonati dal chitarrista Jon E. Love. A sua sostituzione subentr\u00f2 il talentuoso Darren Householder, che in precedenza aveva militato nei War &amp; Peace, band fronteggiata dall'ex bassista dei Dokken Jeff Pilson. Durante questo periodo per\u00f2 si assiste al sorgere dell'era grunge, e hair band come i Love/Hate subiranno inevitabilmente una forte crisi. Quindi, vennero abbandonati dalla RCA e a causa dei problemi finanziari, per le registrazioni del terzo disco \"Let's Rumble\", Skid dovette vendere la sua Corvette. I Love/Hate poi organizzarono un tour autofinanziato in giro per gli States per otto settimane, senza aver ancora dato alle stampe il disco. Il brano \"Spinning Wheel\" raggiunse una minima sponsorizzazione tramite le radio, ma la realizzazione di \"Let's Rumble\" per la Calibre Records, avvenne appena dopo l'uscita del singolo. Nel Regno Unito il gruppo continuava a vendere bene, e \"Let's Rumble\" venne ristampato per la Music For Nations raggiungendo la 24\u00aa posizione nelle classifiche britanniche.\nNel 1995 il gruppo prese una pausa, ma nel dicembre di quell'anno presero parte al \"Blind Guardian Christmas Party\" tour, fronteggiato appunto dai Blind Guardian con la partecipazione di altri noti gruppi della scena heavy metal internazionale come Skyclad, Saxon, Rage e Yngwie Malmsteen. Householder abbandon\u00f2 la band e quindi intraprese la carriera solista. Cos\u00ec venne chiamato nuovamente in causa il vecchio chitarrista Jon E. Love con il quale diedero alle stampe il quarto album \"I'm Not Happy\", disco autorpodotto e pubblicato per la Mayhem Records, che pass\u00f2 quasi inosservato. Malgrado la forte crisi, il gruppo continu\u00f2 nel 1997 con il quinto \"Livin' Off Layla\". Durante le registrazioni del disco la band si sciolse, e per completare le sessioni venne invitato il singer dei BulletBoys Marq Torien. Questo lavoro si rivel\u00f2 un altro fallimento.\nI tour per la promozione del disco vedevano il gruppo di supporto ai Dio negli States nella primavera del 1998. Per il disco del 1999 \"Let's Eat\" gli unici due superstiti furono Pearl e Gold, che per le registrazioni arruolarono alcuni session man, ovvero il chitarrista Jon Jones, il bassista Jeff Simon ed il batterista Robbie Black. Durante questo stesso periodo Pearl raggiunse parallelamente gli L.A. Guns, precisamente nel 1998, registrando il disco \"Shrinking Violet\" nel 1999, che fu prodotto da Gilby Clarke. Il cantante venne contattato anche dagli Skid Row, ma infine non prender\u00e0 parte al progetto.\nTempi recenti.\nJizzy Pearl raggiunse poi i Ratt nel 2000 a seguito della dipartita di Stephen Pearcy. Pearl fond\u00f2 anche una nuova versione dei Love/Hate assieme all'ex chitarrista degli L.A. Guns Johnny Crypt e l'ex bassista Chris Van Dahl. Nel 2002 Pearl, assieme ai suoi colleghi dei Ratt Keri Kelli, il bassista Robbie Crane e l'ex batteria dei Liberators Dave Moreno, risorger\u00e0 ancora una volta i Love/Hate in occasione di un tour britannico assieme a Gilby Clarke. La band programm\u00f2 questi tour per il maggio 2004. Lo stesso anno Pearl pubblica il suo debutto solista intitolato \"Just A Boy\".\nDurante il tardo 2005 venne rivelato che Pearl era entrato nei 100 Proof, supergruppo che includeva musicisti della scena internazionale come Stacey Blades degli L.A. Guns alla chitarra, Mike Duda dei W.A.S.P. al basso ed il veterano Chris Slade (ex AC/DC, The Firm, Status Quo e Uriah Heep alla batteria. I Love/Hate, composti da Jizzy Pearl, Robbie Crane e Dave Moreno, annunciano un tour in Europa per l'aprile e maggio 2006, con l'inclusione del chitarrista dei Quiet Riot Alex Grossi a sostituzione di Jon E. Love. Tuttavia, i tour statunitensi vedranno la partecipazione di entrambi i chitarristi.\nLa formazione classica dei Love/Hate composta da Pearl/Love/Rose/Gold, si riun\u00ec per la prima volta dopo una decade il 24 febbraio 2007 al Club Vodka di Hollywood, California."}
{"id": "1173499", "revid": "172554", "url": "https://it.wikipedia.org/wiki?curid=1173499", "title": "Al Kindi", "text": ""}
{"id": "1173500", "revid": "122246", "url": "https://it.wikipedia.org/wiki?curid=1173500", "title": "Forte di Vigliena", "text": "Il forte di Vigliena \u00e8 un edificio storico della citt\u00e0 di Napoli, monumento nazionale, di cui rimangono oggi solo alcuni resti; \u00e8 ubicato nel quartiere di San Giovanni a Teduccio, in via Marina dei Gigli (ex stradone Vigliena).\nStoria.\nLa costruzione del fortilizio risale al 1702 (secondo altre fonti al 1706), ad opera del vicer\u00e9 Juan Manuel Fern\u00e1ndez Pacheco, marchese di Villena, da cui prese il nome. Venne usato durante il Regno delle Due Sicilie anche per l'istruzione alla pratica di artiglieria dei cadetti della Reale accademia militare della Nunziatella.\nL'importanza storica della fortezza \u00e8 soprattutto legata ad un episodio che vide contrapposti i sostenitori della Repubblica Partenopea e le forze sanfediste del cardinale Ruffo, avvenuto il 13 giugno 1799. Essendo il presidio pi\u00f9 meridionale della citt\u00e0 di Napoli, si trov\u00f2 in prima linea rispetto all'avanzata da sud delle forze legittimiste quando i repubblicani dovettero abbandonare le posizioni sul ponte della Maddalena. Il forte era difeso da circa centocinquanta uomini della Legione calabra, al comando del sacerdote di Corigliano Calabro Antonio Toscano. Assaltati da tre battaglioni sanfedisti calabresi, al comando del tenente colonnello Francesco Rapini; e successivamente colpiti da un intenso fuoco di artiglieria russa, i difensori furono ridotti ad una sessantina.\nVista l'impossibilit\u00e0 di vincere, sembra che Toscano decidesse di dare fuoco alle polveri, determinando la propria morte e quella di buona parte sia dei difensori, che degli attaccanti. Il forte fu semidistrutto dall'esplosione, dalla quale scamp\u00f2 un solo repubblicano, un certo Fabiani, che si gett\u00f2 in mare prima dello scoppio.\nCos\u00ec Alexandre Dumas, nel suo saggio sui Borbone di Napoli, descrive l'accaduto:\nL'evento della distruzione del forte, e la morte di tanti commilitoni, instill\u00f2 nuova furia nei calabresi sanfedisti, che diedero con successo l'assalto al Castello del Carmine, aprendo la porta alla conquista della citt\u00e0.\nLa fortezza, di grande interesse socio-politico-culturale, fu abbandonata, tanto da favorire interventi abusivi da parte di strutture sia pubbliche, che private. Nel 1891, tuttavia, per iniziativa di alcuni parlamentari quali Imbriani e Pasquale Villari, il forte fu proclamato \u201cmonumento nazionale\u201d e fu sottoposto a restauro, sebbene, tuttavia, le condizioni attuali non siano ancora degne di un monumento nazionale. Infatti in seguito al restauro avvenuto nell\u201981 il forte \u00e8 stato nuovamente lasciato all\u2019abbandono, ed addirittura utilizzato come canile da privati cittadini. Attualmente risulta ancora non visitabile.\nStruttura.\nAlto solo sei metri, onde favorirne il defilamento al tiro nemico del mare, di forma pentagonale, e circondato da un fossato largo ben nove metri e profondo cinque, era concepito in maniera tale da assicurare la difesa del porto di Napoli con i suoi cannoni. Al forte si accedeva tramite un rivellino di forma triangolare dotato di parapetto e fuciliera di guardia. Tale configurazione doveva servire anche per portare degli attacchi di sorpresa contro eventuali invasori, che avrebbero in tal modo subito il tiro dei cannoni posti sui due lati frontali, ciascuno lungo fino a 35,9 metri, oltre alle fucilate provenienti dalle numerose feritoie disseminate lungo le mura.\nNel cortile interno erano disposti un pozzo e una serie di casematte adibite a servizi accessori (refettorio, officina d'armi, deposito attrezzi, etc.) addossate lungo la parete, ciascuna dotata di scala che dava accesso al primo sopraelevato di ronda. Analogamente, dal cortile si poteva accedere ai bastioni dotati di tunnel sotterranei per il trasporto di polvere e munizioni. Eccetto la cornice in pietra vesuviana che coronava la cortina compresa tra i due bastioni laterali, la fortezza era integralmente realizzata in tufo. Nel 1742 fu aggiunta una rampa pi\u00f9 ampia di accesso al piano di ronda.\nProspettive sul Forte di Vigliena.\nA fronte di ripetuti episodi di degrado e di illegalit\u00e0, le proposte di recupero si orientano verso la realizzazione di un parco archeologico. Il particolare frangente economico e le difficolt\u00e0 economiche dell'amministrazione municipale, tuttavia, hanno determinato la deviazione degli investimenti verso il pi\u00f9 redditizio porto turistico, nella medesima zona."}
{"id": "1173514", "revid": "439868", "url": "https://it.wikipedia.org/wiki?curid=1173514", "title": "Mersch", "text": "Mersch (in lussemburghese: \"Miersch\") \u00e8 un comune di 9.816 abitanti del Lussemburgo centrale. \u00c8 il capoluogo del cantone di Mersch, nel distretto di Lussemburgo. Si trova alla confluenza dei fiumi Alzette, Mamer ed Eisch.\nLe altre localit\u00e0 che fanno capo al comune sono Beringen, Berschbach, Moesdorf, Pettingen, Reckange, Rollingen e Schoenfels.\nA Mersch ha sede il \"L\u00ebtzebuerger Literaturarchiv\", l'archivio letterario nazionale lussemburghese. La citt\u00e0 ospita uno dei sei quartieri generali regionali della polizia granducale."}
{"id": "1173517", "revid": "767487", "url": "https://it.wikipedia.org/wiki?curid=1173517", "title": "Uberabasuchus terrificus", "text": "L'uberabasuco (Uberabasuchus terrificus) \u00e8 un parente estinto dei coccodrilli, vissuto nel Cretaceo superiore (circa 70 milioni di anni fa) in Sudamerica.\nUn coccodrillo che predava dinosauri.\nI resti di questo \"coccodrillo terribile\" sono stati rinvenuti in Brasile, nello stato di Minas Gerais, e sono stati descritti nel 2004. La forma generale del corpo richiamava quella degli attuali coccodrilli, ma la parentela tra l'uberabasuco e le forme attuali \u00e8 molto alla lontana. L'uberabasuco possedeva mascelle potentissime, grazie alle quali poteva attaccare anche animali pi\u00f9 grandi di lui, come i dinosauri sauropodi. Le zampe, forti e robuste, permettevano a questo predone di correre e di inseguire sulle lunghe distanze una quantit\u00e0 di rettili e altri animali. Lungo circa due metri e mezzo, l'uberabasuco non era un gigante, ma probabilmente attaccava in branco per abbattere grosse prede.\nTra Sudamerica e Madagascar.\nI suoi resti, tra i quali uno scheletro quasi completo di cui si sono conservate il 70% delle ossa, sono stati rinvenuti vicio a Peir\u00f3polis, in prossimit\u00e0 di resti di sauropodi titanosauri. Probabilmente l'uberabasuco e le sue prede abitavano regioni prossime a laghi o a fiumi. L'uberabasuco \u00e8 un membro della famiglia dei Mahajangasuchidae, grossi crocodilomorfi predatori caratteristici del Cretaceo superiore. Un suo parente prossimo, \"Mahajangasuchus insignis\", \u00e8 stato rinvenuto in strati coevi del Madagascar; ci\u00f2 dimostra che, circa 70 milioni di anni fa, il Sudamerica era ancora collegato all'Africa e al Madagascar tramite un ponte di terra formato da Antartide e Australia."}
{"id": "1173519", "revid": "22356", "url": "https://it.wikipedia.org/wiki?curid=1173519", "title": "Uberabasuchus", "text": ""}
{"id": "1173520", "revid": "1186766", "url": "https://it.wikipedia.org/wiki?curid=1173520", "title": "Pavese", "text": ""}
{"id": "1173522", "revid": "1222", "url": "https://it.wikipedia.org/wiki?curid=1173522", "title": "Aerobi", "text": ""}
{"id": "1173523", "revid": "110157", "url": "https://it.wikipedia.org/wiki?curid=1173523", "title": "Nommern", "text": " \nNommern (in lussemburghese: \"Noumer\") \u00e8 un comune del Lussemburgo centrale. Fa parte del cantone di Mersch, nel distretto di Lussemburgo. \nNel 2005, la citt\u00e0 di Nommern, capoluogo del comune che si trova nella parte orientale del suo territorio, aveva una popolazione di 262 abitanti. Le altre localit\u00e0 che fanno capo al comune sono Cruchten e Schrondweiler."}
{"id": "1173527", "revid": "2161050", "url": "https://it.wikipedia.org/wiki?curid=1173527", "title": "George Biddell Airy", "text": "Biografia.\nNel 1835 divenne il settimo astronomo reale, conservando la carica fino al 1881. Alla sua nomina trov\u00f2 l'Osservatorio Reale di Greenwich in uno stato di notevole disordine e inefficienza, e lo trasform\u00f2 in uno dei migliori osservatori del mondo attraverso una rigida applicazione di norme molto severe.\nNel 1833 gli fu assegnata la Medaglia d'oro della Royal Astronomical Society."}
{"id": "1173528", "revid": "88740", "url": "https://it.wikipedia.org/wiki?curid=1173528", "title": "Stemma della Somalia", "text": "Lo stemma della Somalia (\"Astaannta Qaranka ee Soomaaliya\", \u0634\u0639\u0627\u0631 \u0627\u0644\u0635\u0648\u0645\u0627\u0644) fu adottato il 10 ottobre 1956 e ideato da Giuseppe Ricci, nato a Ravenna il 29 aprile 1912.\nDescrizione.\nNello stemma compaiono due leopardi che reggono uno scudo azzurro con una stella bianca al centro, e una corona, simbolo di indipendenza, forse risalente alla presenza coloniale italiana. Sotto lo scudo compaiono due lance e due palme avvolte da un cartiglio.\nLo stemma compare sullo scellino somalo.\nStemmi storici.\nStemma della Somalia italiana.\nIl pi\u00f9 antico stemma somalo risale all'8 giugno 1919, usato quando la Somalia era una colonia italiana.\nQuesto era uno scudo diviso da una linea ondulata bianca; nella parte superiore vi era un leopardo sormontato da una stella bianca a cinque punte su sfondo azzurro, mentre sulla parte inferiore ci sono due stelle bianche a sei punte su sfondo rosso.\nPuntland.\nLo stemma del Puntland (in lingua somala \"Dowladda Puntland ee Soomaaliya\") \u00e8 stato creato nel 2012.\n\u00c8 sorretto da due cavalli, in mezzo dello scudo c'\u00e8 una borraccia e la bandiera del Puntland; sopra di essa una corona turrita; sotto lo scudo due rami di piante ed una lancia tribale coperta dal cartiglio dorato con la scritta \"PUNTLAND\" in stampatello."}
{"id": "1173529", "revid": "587728", "url": "https://it.wikipedia.org/wiki?curid=1173529", "title": "Llanito", "text": "Llanito o Yanito \u00e8 un dialetto creolo parlato a Gibilterra (Regno Unito) con forti influenze dal dialetto spagnolo andaluso e dall'inglese, ha minori influenze da portoghese, italiano, ligure, ebraico e maltese. \u00c8 la terza lingua parlata a Gibilterra dopo l'inglese (ufficiale) e lo spagnolo ed \u00e8 parlata da circa 20.000-25.000 persone.\nI gibilterrini chiamano s\u00e9 stessi \"Llanitos\" (femminile \"Llanitas\"). Il termine colloquiale \"los Llanis\" \u00e8 usato a La L\u00ednea de la Concepci\u00f3n, Algeciras e nelle citt\u00e0 vicine.\nParole in Llanito.\nEN=inglese\nES=spagnolo\nLL=Llanito\nEN bacon &gt; LL bacon (pr. beki) = pancetta\nEN cake &gt; LL cake (pr. keki) = torta\nEN battery &gt; LL battery (pr. batteria come in spagnolo) = batteria\nEN bobby (poliziotti londinesi) &gt; LL bobi = poliziotto\nEN porridge &gt; LL kuecaro (dalla marca di porridge Quaker Oats) = porridge (farina di fiocchi d'avena con latte)\nEN Happy Birthday &gt; LL Hapi Berfday = Buon compleanno\nEsempi.\nLlanito: Hombre, I'm telling you que no puedes...\nSpagnolo: Hombre, te digo que no puedes...\nInglese: Man, I'm telling you (that) you can't...\nLlanito: Hay call para ti.\nSpagnolo: Tienes una llamada.\nInglese: There's a call for you.\nLlanito: S\u00ed, pero at the end of the day...\nSpagnolo: S\u00ed, pero a fin de cuentas...\nInglese: Yes, but at the end of the day...\nLlanito: Te llamo p'atras anyway\nSpagnolo: Te devuelvo la llamada de todas maneras\nInglese: I'll call you back anyway"}
{"id": "1173535", "revid": "86599", "url": "https://it.wikipedia.org/wiki?curid=1173535", "title": "Tuntange", "text": " \nTuntange (in lussemburghese: \"T\u00ebnten\"; in tedesco: \"T\u00fcntingen\") \u00e8 un comune soppresso del Lussemburgo occidentale, attualmente frazione del comune di Helperknapp. \nNel 2018 l'allora comune si fuse con quello di Boevange-sur-Attert per dare vita alla nuova unit\u00e0 amministrativa.\nLe altre localit\u00e0 che fanno capo al comune sono Ansembourg, Bour, Hollenfels e Marienthal.\nStoria.\nSimboli.\nLo stemma del comune di Tuntange fu adottato il 25 gennaio 1983.\nLa parte inferiore dello stemma deriva dall'emblema dei signori di Hollenfels poich\u00e9 il villaggio faceva parte delle loro propriet\u00e0; nel capo sono rappresentati i tre castelli presenti nel comune: quello di Hollenfels e quelli nuovo e vecchio di Ansemborg."}
{"id": "1173542", "revid": "120208713", "url": "https://it.wikipedia.org/wiki?curid=1173542", "title": "Marco Bazzoni", "text": "Biografia.\nDopo gli studi a Sassari e il diploma di liceo scientifico, nel 1999 inizia a lavorare come animatore turistico.\nDopo tre anni, si trasferisce a Milano dove frequenta diverse scuole di recitazione, improvvisazione e canto.\nCresciuto artisticamente facendo esibizioni nei cabaret milanesi, Bazzoni riceve diversi riconoscimenti, tra cui: il primo premio al \"Festival del cabaret\" di Martina Franca nel 2005, il Premio Ettore Petrolini a BravoGrazie 2006 e, sempre nel 2006, il Premio Walter Chiari come rivelazione comica dell'anno.\nNel 2007 entra stabilmente nel cast del programma di Italia 1 Colorado, con i personaggi superBAZ il lettore multimediale, il cantante Gianni Cyano e con monologhi di satira di costume.\nDa allora partecipa a numerose trasmissioni televisive come Giass di Antonio Ricci, Quelli che il calcio, Maurizio Costanzo Show e Buona Domenica.\nA televisione e radio, BAZ affianca un'intensa attivit\u00e0 di spettacoli teatrali e live, in cui si esibisce nelle vesti di monologhista, imitatore, caratterista cantante.\nPer migliorare le proprie qualit\u00e0 canore, si trasferisce a Los Angeles, dove studia con Seth Riggs, inventore del \"speech level singin\" e vocal coach di Michael Jackson, Ray Charles, Madonna e molti altri.\nIl 20 settembre 2011 viene pubblicato da Mondadori il suo primo romanzo \"School of Baz\" e, nel 2013, la Sony Music distribuisce l'album del suo personaggio Gianni Cyano, intitolato \"Un album del Canto\"\nNel maggio del 2016 si esibisce nel tempio della comicit\u00e0 mondiale: l\u2019Hollywood Comedy Store.\nDa settembre 2018 conduce \"Tutti pazzi per RDS\" insieme a Rossella Brescia e Giacomo \"Ciccio\" Valenti su RDS."}
{"id": "1173547", "revid": "75435", "url": "https://it.wikipedia.org/wiki?curid=1173547", "title": "Sapienza di Siracide", "text": ""}
{"id": "1173551", "revid": "92046", "url": "https://it.wikipedia.org/wiki?curid=1173551", "title": "Wuppertaler SV", "text": ""}
{"id": "1173555", "revid": "78273", "url": "https://it.wikipedia.org/wiki?curid=1173555", "title": "Vini DOC", "text": ""}
{"id": "1173565", "revid": "729019", "url": "https://it.wikipedia.org/wiki?curid=1173565", "title": "Napoleone Giuseppe Carlo Paolo Bonaparte", "text": "Biografia.\nNapoleone Giuseppe Carlo era figlio di Girolamo Bonaparte (1784 \u2013 1860), fratello minore di Napoleone Bonaparte, e della principessa Caterina di W\u00fcrttemberg (1783 \u2013 1835).\nIl Principe Napoleone, o \"Plon-Plon\", come veniva chiamato dai famigliari, fu ufficiale dell'esercito del W\u00fcrttemberg dal 1837 al 1840. Nel 1848 fu un membro dell'Assemblea costituente in Francia. Durante l'impero del cugino Luigi Napoleone (Napoleone III) divenne generale di divisione nell'esercito francese e prese parte, in tale funzione, alla guerra di Crimea. Siccome questa guerra andava per le lunghe, il principe Napoleone lasci\u00f2 le truppe. L'opinione pubblica francese perci\u00f2 lo accus\u00f2 di vigliaccheria, ma il generale Fran\u00e7ois Certain de Canrobert lo difese, giustificando il suo abbandono con la \u00abinsalubrit\u00e0 e scomodit\u00e0 della vita negli acquartieramenti\u00bb.\nDurante la seconda guerra di indipendenza italiana del 1859 comand\u00f2 il V Corpo.\nNel biennio 1864 / 1865 fu membro del Consiglio Segreto. Nel 1876 fu eletto alla Camera dei Deputati francese. Dopo la morte di Napoleone Eugenio Luigi, figlio di Napoleone III, nella guerra degli Zulu (1879), divenne il capo riconosciuto della famiglia Bonaparte.Il 16 gennaio 1883 il principe Napoleone fu arrestato a Parigi per aver sponsorizzato un plebiscito a favore del suo diritto al trono e nel 1886, a causa della sua potenziale pretesa al trono imperiale, fu bandito dal territorio francese.\nMor\u00ec nel 1891 ed il suo corpo venne inumato presso la basilica di Superga, a Torino.\nMatrimonio e figli.\nNapoleone Giuseppe Carlo spos\u00f2 il 30 gennaio 1859 Maria Clotilde di Savoia (Torino, 2 marzo 1843 \u2013 Moncalieri, 25 giugno 1911), figlia del re di Sardegna (e poi d'Italia) Vittorio Emanuele II.\nDa questo matrimonio nacquero:\nEbbe inoltre due figli dalla contessa Charlotte de Carbonnel de Canisy, di trent'anni pi\u00f9 giovane di lui."}
{"id": "1173566", "revid": "767487", "url": "https://it.wikipedia.org/wiki?curid=1173566", "title": "Il giardiniere", "text": "Il giardiniere \u00e8 il primo album in studio del cantautore italiano Niccol\u00f2 Fabi, pubblicato nel 1997.\nIl disco.\nGrazie alla sponsorizzazione dell'amico Riccardo Sinigallia, cantautore gi\u00e0 affermato all'epoca, Fabi riesce a trovare una casa discografica disposta a produrre il suo primo album che, come accade spesso agli esordi, \u00e8 una raccolta di alcune canzoni scritte nell'arco di molti anni della sua vita. Il successo estivo del singolo \"Dica\" l'anno precedente convince la Virgin a lanciare questo lavoro da cui sono estratti anche i singoli \"Parlami sempre\", \"Capelli\", \"Il giardiniere\" e \"Rosso\". \"Capelli\" viene presentata al Festival di Sanremo 1997 dove vince il premio della critica nella sezione \"Nuove proposte\". Il successo del disco \u00e8 sancito dal conseguimento del disco di platino.\nFabi si presenta subito come un autore leggero che tratta temi legati ai giovani, conditi con una buona dose di ironia. La sua immagine avvenente e scanzonata lo aiuta senza dubbio ad avvicinare agli inizi un pubblico giovane. Tuttavia anche le canzoni che sembrano affrontare i temi pi\u00f9 leggeri nascondono delle interessanti riflessioni sulle relazioni di coppia, o sull'accettazione di s\u00e9 stessi, o sull'ipocrisia dei rapporti sociali: questi temi danno un'idea pi\u00f9 completa del talento dell'autore, idea che emerger\u00e0 in modo pi\u00f9 marcato gi\u00e0 nell'omonimo album successivo.\nFabi \u00e8 coautore, con Sinigallia, della maggior parte dei testi e delle musiche, delle quali si occupa il pi\u00f9 possibile personalmente, suonando spesso chitarra, basso e tastiera. I brani \"Sudore\" e \"Lalalla\" sono dei brevi pezzi strumentali in cui Fabi suona il basso. L'unico brano scritto interamente da Fabi \u00e8 \"Ostinatamente\"."}
{"id": "1173574", "revid": "767487", "url": "https://it.wikipedia.org/wiki?curid=1173574", "title": "Matteo Fraccacreta", "text": "Biografia.\nLaureato in giurisprudenza, fu docente nel seminario vescovile di Larino, poi in quello di San Severo, insegnando eloquenza, greco antico, geografia e diritto naturale dal 1814 al 1818, nonch\u00e9 fisica e matematica dal 1831 al 1836. Fu titolare della cattedra di agraria del comune sanseverese dal 1841 al 1845 e fu operoso corrispondente della Societ\u00e0 economica di Capitanata.\n\u00c8 autore del \"Teatro topografico storico-poetico della Capitanata, e degli altri luoghi pi\u00f9 memorabili e limitrofi della Puglia\", monumentale ma farraginosa opera storica in versi (rapsodie) con dettagliato commento (parafrasi) edita in sei tomi tra il 1828 e il 1843; i primi cinque tomi furono stampati a Napoli, l'ultimo a Lucera (il quinto e il sesto sono incompleti). Nel 1976 fu completata la pubblicazione del sesto tomo, ma restano tuttora inedite diverse altre rapsodie colle relative parafrasi.\nNonostante l'infelice impostazione letteraria, che ne pregiudica pesantemente la fruizione, il \"Teatro topografico\" fraccacretiano ha rappresentato e rappresenta tuttora un'impressionante miniera di informazioni storiche, di trascrizioni epigrafiche, di descrizioni ambientali etc., e non a caso \u00e8 segnalato tra le fonti di Mommsen per il \"Corpus inscriptionum Latinarum\" e di Kehr per l\"'Italia pontificia\".\nPoeta modesto, Fraccacreta fu anche autore di diversi componimenti d'occasione e di una raccolta poetica, \"La Musa del Daunio\", che non fu pubblicata e risulta attualmente dispersa."}
{"id": "1173586", "revid": "1699816", "url": "https://it.wikipedia.org/wiki?curid=1173586", "title": "Trick or Treat", "text": "Trick or Treat (in inglese, \"dolcetto o scherzetto?\") pu\u00f2 riferirsi:"}
{"id": "1173590", "revid": "38120", "url": "https://it.wikipedia.org/wiki?curid=1173590", "title": "1. liga 2006-2007", "text": "La 1. liga 2006-2007, quattordicesima edizione del torneo, vide la vittoria finale dello Sparta Praga.\nCapocannoniere del torneo fu Lubo\u0161 Pecka (Mlad\u00e1 Boleslav), con 16 reti.\nAvvenimenti.\nCome nell'edizione precedente lo Slovan Liberec raggiunge la prima posizione dopo tre giornate. Alla quinta viene raggiunto dal Mlad\u00e1 Boleslav e all'ottava superato. Al quattordicesimo turno lo Sparta Praga raggiunge il primo posto superando il Liberec ma alla terza giornata di ritorno lo Slavia Praga prende il comando del campionato: il torneo vede quattro contendenti al titolo e si rivela essere una prova di forza da parte dello Sparta Praga che dopo aver riconquistato la vetta a sei giornate dalla fine, resiste al ritorno delle rivali e vince il campionato con quattro lunghezze di vantaggio su Slavia Praga, Mlad\u00e1 Boleslav e Slovan Liberec."}
{"id": "1173593", "revid": "122267565", "url": "https://it.wikipedia.org/wiki?curid=1173593", "title": "Floriano Bodini", "text": "\u00c8 presente con numerose opere in musei e collezioni pubbliche e private e ha realizzato monumenti in vari contesti nazionali e internazionali.\nBiografia.\nFloriano Bodini nasce l'8 gennaio 1933 a Gemonio, in provincia di Varese, da Ada Mascioni e Antonio Bodini, primo di tre figli. Il nonno materno Virgilio Mascioni, della famiglia degli organari, \u00e8 pittore e affreschista e avvia il nipote alla passione per l'arte. Nel 1936 la famiglia si trasferisce a Milano dove torner\u00e0 nel 1946, dopo il periodo dello sfollamento. Qui, concluso il Liceo Artistico, Bodini viene indirizzato alla scultura da Vitaliano Marchini e frequenta i corsi di Francesco Messina all'Accademia di Brera.\nNella met\u00e0 degli anni '50, con Giuseppe Banchieri, Mino Ceretti, Gianfranco Ferroni, Giuseppe Guerreschi, Bepi Romagnoni, Tino Vaglieri e Giuseppe Martinelli, fa parte del gruppo milanese di giovani artisti definito Realismo Esistenziale.\nLa prima personale \u00e8 alla Galleria Amici delle Arti di Gallarate, con presentazione dell'amico pittore Giuseppe Guerreschi. Espone dal 1952 nelle principali rassegne giovanili internazionali e riceve numerosi premi. Nel 1964, edita dai Quaderni di Imago, viene pubblicata la prima monografia a cura di Luciano Bianciardi e Duilio Morosini, con fotografie di Pepi Merisio. \nNel 1962 \u00e8 invitato alla XXI Biennale d'arte di Venezia, esponendo sette opere. Nel 1968 espone la scultura \"Ritratto di un papa\", in legno di cirmolo, alla Galleria Gian Ferrari. L'opera, che suscita un enorme interesse di critica, sar\u00e0 in seguito collocata nei Musei Vaticani.\nLo scultore ha anche un'intensa attivit\u00e0 di grafica, di cui nel 1973 esce il primo catalogo generale \"Un diario spietato\", di Enzo Fabiani.\nInsegna, giovanissimo, al Liceo Artistico a Brera e all'Accademia di belle arti di Carrara, di cui \u00e8 direttore fino al 1987, mentre dal 1991 al 1994 ne \u00e8 presidente. Lascia l'insegnamento a Carrara per assumere la cattedra di scultura al Politecnico di Architettura di Darmstadt dal 1987 fino al 1998.\nA partire dal 1970, dopo il legno e il bronzo, la sua ricerca si allarga all'uso del marmo, materiale essenziale per il ciclo delle grandi opere pubbliche, che inizier\u00e0 negli anni '80. Lavora nel suo studio a Milano e nei laboratori di marmo prima di Carrara, poi di Viggi\u00f9.\nNel 1982 partecipa alla Biennale di Venezia con una personale alla carriera. Espone continuativamente con personali e collettive in Italia e all'estero. \nNel 1998, il comune di Asti, ha commissionato a Bodini, la realizzazione dei due sendalli per la festa del santo patrono san Secondo. Uno dei due, come tradizione, \u00e8 stato offerto il primo marted\u00ec di maggio al patrono ed \u00e8 conservato nella collegiata del Santo. Il secondo \u00e8 stato consegnato al vincitore della corsa del Palio, la terza domenica di settembre. Quell'edizione fu vinta dal comune di Castell'Alfero.\nNel 1998 viene inaugurato a Gemonio il Museo civico Floriano Bodini, con un'ampia donazione dell'artista di opere sue e di suoi contemporanei e un'ingente collezione di libri.\nMuore a Milano il 2 luglio 2005 e il 2 novembre 2007 Milano gli conferisce l'onore del Famedio al cimitero monumentale quale cittadino che \u00e8 entrato a fare parte della storia della citt\u00e0.\nOpere monumentali.\nMaestro del Palio di Asti.\nNel 1998, il comune di Asti, ha commissionato a Bodini, la realizzazione dei due sendalli per la festa del santo patrono san Secondo.\nUno dei due, come tradizione, \u00e8 stato offerto il primo marted\u00ec di maggio al patrono ed \u00e8 conservato nella collegiata del Santo.\nIl secondo \u00e8 stato consegnato al vincitore della corsa del Palio, la terza domenica di settembre. Quell'edizione fu vinta dal comune di Castell'Alfero.\nNel 1999 il Soroptimist International Club di Asti ha commissionato la Pergamena d'Autore, tradizionale premio conferito al partecipante del Palio di Asti che meglio ha figurato durante la sfilata del corteo storico. L'opera denominata Bozzetto, una tecnica mista 25x35 \u00e8 stata assegnata al Borgo Don Bosco."}
{"id": "1173596", "revid": "729019", "url": "https://it.wikipedia.org/wiki?curid=1173596", "title": "Battaglia di Jankov", "text": "La battaglia di Jankov (anche detta battaglia di Jankau) si svolse il 6 marzo 1645 in Boemia, a sud-est di Praga, tra le truppe svedesi al comando del generale Lennart Torstenson e un'armata imperiale comandata dai generali Melchior von Hatzfeld e Johann von G\u00f6tz. Lo scontro, molto sanguinoso, si concluse con una vittoria svedese ottenuta grazie ad un efficace uso offensivo dell'artiglieria; le perdite imperiali furono molto pesanti e Vienna rimase senza difese immediate.\nEventi che condussero alla battaglia.\nCon l'assunzione del comando da parte del generale Torstenson, nel 1641, si apr\u00ec una nuova fase offensiva per gli svedesi; dopo avere invaso la Moravia e sconfitto gli imperiali nella seconda battaglia di Breitenfeld nel 1642, Torstenson decise di rinnovare l'attacco invadendo la Boemia. Di fronte alla minaccia, che metteva in pericolo una regione vitale per la causa asburgica, adiacente alla stessa Vienna, l'Imperatore arruol\u00f2 con grande rapidit\u00e0 un nuovo esercito, chiedendo aiuto anche al proprio alleato Massimiliano I di Baviera. Le forze cos\u00ec radunate furono inviate ad intercettare gli svedesi, che stavano marciando attraverso \u010cesk\u00e9 Bud\u011bjovice e Plze\u0148 verso Tabor; i due eserciti si incontrarono infine presso il villaggio di Jankau (odierna Jankov).\nSvolgimento della battaglia.\nLe forze imperiali, equivalenti numericamente a quelle svedesi, ma inferiori in artiglieria, inseguirono le truppe di Torstenson, ma vennero fermate e contrattaccate presso una densa foresta presente sul campo; l'avanguardia venne disorganizzata, e gli svedesi catturarono una decina di cannoni. A seguito di questo scontro, le forze imperiali si trovarono in parte divise e una parte dell'esercito fin\u00ec di fatto per essere isolata sul fianco sinistro.\nGli svedesi sfruttarono questo fatto avanzando tra i due tronconi dello schieramento avversario; la principale forza imperiale, rivolta a sud, si era attestata in posizione difensiva, e Torstenson schier\u00f2 gran parte delle sue truppe per assaltare le linee nemiche; a sud-est di questa posizione, il contingente imperiale separato veniva affrontato da un distaccamento svedese. Grazie alle riforme compiute da Gustavo II Adolfo di Svezia, che aveva alleggerito l'artiglieria svedese, fu possibile condurre alcuni cannoni sulle alture sovrastanti il retro delle truppe imperiali, causando gravi perdite alle forze nemiche isolate; particolarmente colpita fu la cavalleria imperiale, bersagliata dai proiettili e in seguito circondata dalla cavalleria svedese. L'attacco principale svedese spezz\u00f2 il fronte degli avversari, che si diedero quindi alla fuga.\nConseguenze.\nLe perdite imperiali furono molto pesanti, ammontando a circa la met\u00e0 delle forze impiegate; tra le perdite figuravano anche i due comandanti, Melchior von Hatzfeld, che venne catturato, e Johann von G\u00f6tz, il cui corpo fu trovato in seguito. La vittoria apriva di fatto agli svedesi la strada per Vienna; infatti Torstenson avanz\u00f2 fino a 30 miglia dalla citt\u00e0, provocando la fuga di Ferdinando III a Graz. In seguito, tuttavia, le forze svedesi si diressero nuovamente in Moravia, per consolidare le proprie conquiste; la vittoria convinse comunque la Sassonia ad abbandonare il conflitto firmando la pace di Eilenberg del 14 aprile 1646."}
{"id": "1173603", "revid": "38120", "url": "https://it.wikipedia.org/wiki?curid=1173603", "title": "1. liga 2005-2006", "text": "La 1. liga 2005-2006, tredicesima edizione del torneo, vide la vittoria finale dello Slovan Liberec.\nCapocannoniere del torneo fu Milan Ivana (Slov\u00e1cko), con 11 reti.\nAvvenimenti.\nLo Slovan Liberec parte subito bene in campionato, guadagnando la prima posizione dopo sole 3 giornate. All'ottava viene raggiunto dal Teplice, ma dall'undicesimo turno perde altro terreno nei confronti dello Slovan Liberec che vince indisturbato il suo secondo titolo ceco. Il Mlad\u00e1 Boleslav \u00e8 secondo, davanti a Slavia Praga e Teplice. Lo Sparta conclude il torneo al quinto posto, a -14 dallo Slovan Liberec."}
{"id": "1173605", "revid": "1501558", "url": "https://it.wikipedia.org/wiki?curid=1173605", "title": "Nazionale di calcio a 5 del Brasile", "text": "La nazionale di calcio a 5 del Brasile \u00e8, in senso generale, una qualsiasi delle selezioni nazionali di Calcio a 5 della Confedera\u00e7\u00e3o Brasileira de Futebol de Sal\u00e3o che rappresentano il Brasile nelle varie competizioni ufficiali o amichevoli FIFA riservate a squadre nazionali.\nIl Brasile \u00e8 considerato la selezione nazionale pi\u00f9 forte del mondo: sebbene nelle ultime edizioni della Coppa del Mondo e nell'ultima della Copa Am\u00e9rica i verdeoro hanno dovuto abbandonare il gradino pi\u00f9 alto del podio, la cosiddetta \"Sele\u00e7\u00e3o\" ha una bacheca piena di trofei internazionali tra cui spiccano in particolar modo diciassette edizioni del massimo trofeo continentale del Sud America, e ben cinque titoli mondiali conquistati dapprima nei campionati del mondo organizzati dalla FIFUSA e successivamente da quelli sotto l'egida della FIFA. In bacheca per il Brasile compaiono anche due titoli di campione panamericano conquistati ai campionati panamericani di calcio a 5 del 1980 e 1984. Il Brasile ha vinto anche entrambe le edizioni dell torneo di calcio a 5 ai Giochi sudamericani nel 2002 e 2006.\nIl Brasile da sempre opta per un calcio a 5 dove le individualit\u00e0 giocano un ruolo di primo piano rispetto al gioco collettivo, il Brasile \u00e8 in assoluto la squadra che ha segnato di pi\u00f9 nei campionati mondiali, e detiene anche il record di gol in una medesima partita del mondiale, avendo battuto la nazionale di calcio a 5 guatemalteca per 29-2 durante i mondiali del 2000.\nTra le file della nazionale verdeoro hanno militato molti tra i migliori giocatori del mondo, tra di essi vanno sicuramente ricordati il portiere Beto, capitano della nazionale campione del mondo nel 1982 e portiere delle selezioni campioni sudamericane nel 1971, 1973, 1975, 1976, 1977, 1979 e 1983 oltre che nuovamente campione del mondo nel 1995. A lui si affiancano Carlos Alberto, pivot capace di vincere tre campionati mondiali (unico giocatore); Jackson, miglior giocatore nel 1982; e pi\u00f9 recentemente atleti come Manoel Tobias e Falc\u00e3o, miglior giocatore e miglior marcatore dei mondiali del 2004.\nRisultati recenti.\nIl Brasile, dopo le cocenti sconfitte patite nelle due finali del campionato del mondo nel 2000 e nel 2004, durante la Copa Am\u00e9rica del 2003 ha dovuto lasciare lo scettro continentale per la prima volta dopo 34 anni di dominio. La selezione verdeoro cercher\u00e0 di riprendersi la supremazia in questo sport nel 2008 quando organizzer\u00e0 il campionato del mondo che gli \u00e8 stato assegnato dalla FIFA. In attesa di celebrare il campionato mondiale davanti al proprio pubblico, la selezione verdeoro ha vinto la medaglia d'oro al Torneo dei Giochi Panamericani 2007 disputatosi a Rio de Janeiro dal 23 luglio al 28 luglio.\nRosa.\nAllenatore: Marcos Sorato"}
{"id": "1173609", "revid": "899609", "url": "https://it.wikipedia.org/wiki?curid=1173609", "title": "Hindeloopen", "text": "Hindeloopen (in frisone: Hylpen) \u00e8 una localit\u00e0 dei Paesi Bassi facente parte del comune di S\u00fadwest Frysl\u00e2n (e un tempo del comune soppresso di Nijefurd), nella provincia della Frisia.\nStoria.\nHindeloopen ricevette lo \"status\" di citt\u00e0 nel 1225 e nel 1368 divenne membro della Lega anseatica. Fin dal XII e XIII secolo, i marinai di Hindeloop intrapresero viaggi verso le coste del Mar del Nord e del Mar Baltico. I rilevanti contatti con popolazioni straniere e quelli pi\u00f9 rari con le popolazioni dell'interno furono probabilmente all'origine dello sviluppo del cosiddetto \"linguaggio di Hindeloop\", un misto di lingua frisone, inglese, danese e norvegese.\nLa citt\u00e0 conobbe un periodo di particolare prosperit\u00e0 nel XVII e XVIII secolo grazie all'ampio sviluppo che ebbero i commerci marittimi; in questo periodo nella citt\u00e0 si svilupparono un particolare stile architettonico e di arredo, con edifici e mobili molto colorati.\nRimangono tuttora nelle strette vie della citt\u00e0 alcune delle case dei capitani, testimonianza di questo periodo di prosperit\u00e0. Alcune presentano tuttora un'ancora appesa sulla facciata, all'epoca indicazione che il capitano che vi abitava era disponibile per un ingaggio. Quando questi era in mare, durante il periodo estivo, la moglie si trasferiva con i figli in una piccola casa a livello del mare denominata \"likhus\"."}
{"id": "1173617", "revid": "38120", "url": "https://it.wikipedia.org/wiki?curid=1173617", "title": "1. liga 2004-2005", "text": "La 1. liga 2004-2005, dodicesima edizione del torneo, vide la vittoria finale dello .\nCapocannoniere del torneo fu Tom\u00e1\u0161 Jun (Sparta Praga), con 14 reti.\nAvvenimenti.\nLo Slov\u00e1cko inizia la stagione partendo da -12 in classifica, Opava e Slovan Liberec da -6. A fine stagione risulteranno decisivi: il Liberec perde un posto verso l'Europa, l'Opava non sarebbe riuscito ad evitare la retrocessione mentre lo Slov\u00e1cko chiude in zona retrocessione.\nIl Brno sale da solo in vetta al campionato dopo tre turni. Lo Sparta Praga trova la prima posizione alla quinta giornata e la conserva fino al termine del torneo: dietro, la lotta per il secondo posto \u00e8 vinta dallo Slavia Praga sul Teplice (a 53 punti entrambi) e sul Sigma Olomouc (51)."}
{"id": "1173618", "revid": "125047062", "url": "https://it.wikipedia.org/wiki?curid=1173618", "title": "King Kobra", "text": "I King Kobra sono un gruppo hair metal formato a Los Angeles, California nel 1984.\nFormati dal leggendario batterista Carmine Appice, gi\u00e0 reduce da numerose esperienze come quelle con i Vanilla Fudge e con Rod Stewart, Appice partecip\u00f2 anche alla composizione del noto brano di quest'ultimo \"\"Do Ya Think I'm Sexy\". I King Kobra si sono riformati nel 2010.\nStoria.\nOrigini.\nIl gruppo venne in origine formato dal noto batterista Carmine Appice con l'intento di fondare una superband col nome di D.N.A., assieme al chitarrista Rick Derringer, per alcune date in Giappone. Il chitarrista Ronnie Mancuso (che aveva lavorato con Appice nella riunione dei Vanilla Fudge per l'album \"Mystery\") present\u00f2 ad Appice il cantante Mark Free.\nMancuso aveva gi\u00e0 suonato con Free in una band di breve vita di Los Angeles chiamata Modern Design e invit\u00f2 Free nel progetto poich\u00e9 credette che il cantante fosse perfetto per quel ruolo. Il tour dei D.N.A. per\u00f2 non si svolse, poich\u00e9 Appice venne invitato a partecipare ad un tour in Europa e in nord America con Ozzy Osbourne nel 1983.\nAppice per\u00f2 abbandon\u00f2 bruscamente la band di Ozzy nel primo 1984, e contatt\u00f2 nuovamente Mark Free. L'intenzione di Appice era quella di comprendere il cantante in un suo eventuale album solista (il primo album solista di Appice usc\u00ec come omonimo nel 1982), ma i due fondarono i King Kobra quello stesso anno.\nLa carriera.\nI due reclutarono i chitarristi Mick Swedasky (Mick Sweda) e David Michael Phillips (David Henzerling). Quest'ultimo aveva militato per un breve periodo nella prima formazione dei Keel, ed in precedenza era stato membro dei The Schoolboys, band che successivamente far\u00e0 strada sotto il nome di Icon.\nIl ruolo di bassista vedeva due candidati alle audizioni: Johnny Rod e Gary Moon. Venne poi scelto Rods mentre Moon entr\u00f2 nei Night Ranger.\nTutti questi musicisti erano stati trovati attraverso degli annunci nel quale erano richiesti membri con dei particolari estetici specifici, ovvero erano ricercati musciti rigorosamente biondi in contrapposizione al nero e rosso di Appice.\nSotto la gestione del manager Alan Miller, la band trov\u00f2 un accordo con la Capitol Records per i primi due album. I King Kobra iniziarono a lavorare con il produttore Spencer Proffer (gi\u00e0 produttore di Black Sabbath e Quiet Riot, aveva prodotto anche l'album dei Vanilla Fudge \"Mystery\"), pubblicando il debut album \"Ready to Strike\", uscito nel 1985. I brani \"Hunger\" e \"Piece of the Rock\" contenuti nel disco, erano stati composti dai Kick Axe su commissione del loro produttore Spencer Proffer, per essere assegnati ai Black Sabbath. Questi ultimi rifiutarono per\u00f2 di appropriarsi dei pezzi, e Proffer li assegner\u00e0 infine ai King Kobra. Seguirono diversi tour negli Stati Uniti. I Kick Axe in seguito, sotto lo pseudonimo di Spectre General, parteciparono alla colonna sonora del film \"\" con i brani da loro composti che erano stati registrati dai King Kobra. La stessa colonna sonora rifiutata dai Black Sabbath nel periodo in cui Proffer produceva i loro album.\nIl secondo album \"Thrill of a Lifetime\" (1986), presentava un cambi\u00f2 di sonorit\u00e0 pi\u00f9 indirizzato sulle scie del pop a causa dell'insistenza della Capitol. Il lavoro deluse molti fan che erano stati colpiti dal debut. Infatti l'album ebbe difficolt\u00e0 a raggiungere il mercato britannico, la FM Revolver lo pubblic\u00f2 quindi in Gran Bretagna. L'album includeva la traccia \"Iron Eagle (Never Say Die)\" inclusa nella colonna sonora del film \"L'aquila d'acciaio\" (titolo originale \"Iron Eagle\"). \nMark Free abbandon\u00f2 la band prima delle registrazioni del terzo album perch\u00e9 frustrato dal mancato successo, e a causa del contratto non rinnovato dalla Capitol. Intraprender\u00e0 strade musicali differenti e pubblicher\u00e0 nel 1993 un album solista intitolato \"Long Way From Love\". Pi\u00f9 tardi ancora si sottoporr\u00e0 ad un intervento chirurghico per cambiare sesso.\nIn questo periodo la band subisce diversi cambi di formazione. Anche il bassista Rod lasci\u00f2 la band per raggiungere gli W.A.S.P. (nonostante ci\u00f2, contribu\u00ec alle nuove registrazioni prima di abbandonare). \nMarq Torien, per un breve periodo chitarrista dei Ratt nel 1982, aveva originariamente sostituito Mark Free nel ruolo di frontman e Loni Black (Lonnie Vincent) prese il posto di Johnny Rod al basso. Loni Black, in precedenza noto come Lonnie Miller, aveva avuto un'esperienza negli Hawk, band nel quale militarono anche Matt Sorum (The Cult, Guns N'Roses), e Scott Travis (Judas Priest, Racer X). Questa formazione ebbe breve vita e dur\u00f2 solo nell'arco del 1986, ma cos\u00ec composta la formazione registr\u00f2 alcune demo. \nSweda assieme a Marq Torien e Loni Black fond\u00f2 i BulletBoys nello stesso 1986, ed il brano \"Kissin' Kitty\", originariamente suonato dai King Kobra, venne incluso poi nel debut omonimo \"BulletBoys\" nel 1988.\nLa band alla ricerca di un'etichetta, fu una tra le prime a firmare per la nuova label di Gene Simmons. Ma alcune incertezze sulla distribuzione fecero cambiare idea ad Appice che fond\u00f2 la propria etichetta la Rocker Records.\nMentre in Europa Appice venne portato a seguire Ann Boleyn degli Hellion firmando un contratto per la Music For Nations.\nLa nuova formazione era composta da Appice, David Micheal Philips, l'ex cantante dei Montrose Johnny Edwards, il chitarrista Jeff Northrup e il bassista Larry Hart. \nIl terzo album dei King Kobra venne pubblicato nel 1988 e venne intitolato \"King Kobra III\". L'album segnava il ritorno alle vecchie sonorit\u00e0 di \"Ready To Strike\" che avevano fatto guadagnare una certa notoriet\u00e0 al quintetto, e vedeva la partecipazione straordinaria dell'ex-batterista dei Kiss Peter Criss come corista, assieme all'ex bassista Johnny Rod. La traccia \"Meanstreets Machine\" venne originariamente scritta nel 1980 per l'EP \"Singin', Shoutin\" da David Michael-Philips quando ancora militava nei futuri Icon, all'epoca noti come The Schoolboys. Sono comprese nell'album anche due brani scritti da Gene Simmons: \"Legends Never Die\" e \"It's My Life\", originariamente inclusi nel primo album solista di Wendy O. Williams dei Plasmatics intitolato \"WOW\" (1984). \"It's My Life\"\"\", scritta da Gene Simmons e Paul Stanley, era in origine stata registrata dai Kiss nel 1982, ma poi accantonata.\nDopo questo lavoro la band si sciolse nello stesso 1988, e i membri presero strade separate.\nDopo lo scioglimento.\nNel 1988 Appice fond\u00f2 il progetto \"Black Roses\", composto dal chitarrista italiano Alex Masi, e l'ex bassista dei Quiet Riot e Giuffria Chuck Wright. Fu proprio Appice che incluse Mick Sweda nel progetto, assieme al vocalist Mark Free, entrambi ex membri dei King Kobra. Il progetto era stato fondato unicamente per comporre la colonna sonora del film horror omonimo \"Black Roses\" (1988), che sar\u00e0 edita per la Metal Blade Records nel 1988, e conterr\u00e0 appunto quattro brani dei Black Roses: \"\"Dance On Fire\", \"Soldiers Of The Night\", \"Rock Invasion\" e \"Paradise (We're On Our Way)\"\", assieme ad altre tracce di gruppi come Bang Tango, Lizzy Borden e King Kobra.\nAppice successivamente produsse alcuni demo di band emergenti e parteciper\u00e0 a vari progetti come l'omonimo album dei Blue Murder nel 1989. Phillips form\u00f2 i \"Geronimo\" con il cantante Thomas Adam Kelly, e registr\u00f2 alcune demo conl'ex King Kobra Johnny Rod e con il batterista dei Quiet Riot Frankie Banali. Phillips partecip\u00f2 a due album pubblicati nel 1989, ovvero \"Master of Disguise\" dei Lizzy Borden ed \"Attack of the Neon Shark\" di Alex Masi. Inoltre fece parte della band Tomcats con alcuni ex membri degli Icon.\nMick Sweda collabor\u00f2 con il chitarrista italiano Alex Masi e con il bassista dei Quiet Riot, Giuffria e House of Lords Chuck Wright.\nEdwards sostitu\u00ec invece il cantante Lou Gramm nell'album dei Foreigner \"Unusual Heat\". Edwards registr\u00f2 anche un singolo con l'ex-Kingdom Come Danny Stag e l'ex batterista dei Cobra e Krokus Jeff Klaven nella band Royal Jelly.\nNel 1999 viene pubblicata la raccolta dei King Kobra \"The Lost Years\".\nReunion.\nAppice riform\u00f2 i King Kobra nel tardo 2000 per registrare un nuovo album. La nuova formazione vedeva Kelly Keeling (ex Baton Rouge, M.S.G.) alla voce, basso e chitarra, Mick Sweda alla chitarra, Steve Fister (ex-Lita Ford) alla chitarra e Carmine Appice alla batteria. \nCarmine contatt\u00f2 anche David Michael Phillips per partecipare al disco ma egli declin\u00f2 l'offerta.\nIl nuovo album si intitoler\u00e0 \"\"Hollywood Trash\" e verr\u00e0 realizzato nel 2001. \nQuesto album si distingue dal precedente, e vede la partecipazione del chitarrista dei Poison C.C. DeVille e anche dell'ex singer Mak Free che prester\u00e0 la sua voce in un paio di brani.\nUna volta completato l'album, Appice intraprende il reunion tour dei Vanilla Fudge nell'agosto 2001.\nDopo questa data la band si sciolse nello stesso anno. Nel 2005 viene pubblicata la seconda raccolta \"Number One\". Quello stesso anno l'ex chitarrista David Michael-Phillips fonda una nuova band chiamata Big Cock, e nel loro album di debutto \"Year Of The Cock\" inclusero due cover dei King Kobra, ovvero \"Mean Street Machine\" e \"Take It Off\"\". Nel 2011 e nel 2013, i King Kobra pubblicano due nuovi albums, intitolati \"King Kobra\" e \"King Kobra II\"."}
{"id": "1173621", "revid": "536103", "url": "https://it.wikipedia.org/wiki?curid=1173621", "title": "Feed", "text": "Il feed \u00e8, in informatica, un flusso di informazioni in formato XML, per interpretare e scambiare il contenuto fra diverse applicazioni o piattaforme. Lo standard pi\u00f9 comune \u00e8 attualmente Atom; il primo \u00e8 stato RSS.\nGeneralit\u00e0.\nIn termini pratici, un feed \u00e8 un algoritmo, uno script, che permette ad un utente di avere costantemente e automaticamente contenuti aggiornati (da una determinata fonte su un determinato argomento) attraverso un'applicazione o strumento. Questo a differenza, ad esempio, di altri servizi comunicativi quali le newsletter. A volte, erroneamente, si assimila il feed al contenuto stesso.\nL'applicazione pu\u00f2 essere generica (cio\u00e8 \u00e8 rivolta ad altri scopi principali) ma con una funzionalit\u00e0 dedicata alla ricezione feed oppure pu\u00f2 essere una specifica (fruizione feed). Uno strumento pu\u00f2 essere un comune browser. Si dice sottoscrivere un feed per intendere l'iscrizione ad un determinato flusso feed (fonte e argomento) e quindi poterlo successivamente visionare.\nUn flusso Atom o RSS viene utilizzato per fornire agli utenti una serie di contenuti periodicamente aggiornati. I distributori del contenuto rendono disponibile il \"feed\" e consentono agli utenti di iscriversi. L'aggregazione consiste in un insieme di \"feed\" accessibili simultaneamente, eseguita da un software aggregatore.\nL'uso principale dei \"feed\" \u00e8 legato alla possibilit\u00e0 di creare informazioni comodamente accessibili all'utente con l'aiuto di un lettore, \"aggregandole\" nella stessa pagina o finestra, senza dover ogni volta ritornare al sito principale. Le informazioni possono essere di qualunque tipo: testi o materiali audio/video, come per esempio podcast. Questa versatilit\u00e0 \u00e8 dovuta al fatto che il formato XML \u00e8 un formato dinamico.\nIl \"feed\" presenta alcuni vantaggi, se paragonato al ricevere, tramite posta elettronica, contenuti aggiornati frequentemente:\nFruizione di un flusso.\nLa fruizione di un flusso \u00e8 un processo molto semplice. Le modalit\u00e0 pi\u00f9 diffuse sono due: attraverso software che interpretano un \"feed\", o flusso, permettendo agli utenti di visualizzarne i contenuti, o integrando i contenuti del flusso all'interno di un sito Web.\nCome viene interpretato un flusso.\nUn'applicazione in grado di interpretare un documento ne effettua il \"parsing\" (lettura), ovvero una scansione del documento che individua i tag e isola i diversi elementi, per poi convertire i contenuti decodificati nel formato utile all'obiettivo: ad esempio un \"feed reader\" pu\u00f2 estrarre i titoli di tutti gli elementi (\"item\") per visualizzare la lista degli articoli di un giornale online, mentre un aggregatore Web pu\u00f2 estrarre i contenuti del flusso per convertirli in linguaggio HTML e incorporarli all'interno delle proprie pagine.\nAggregatore di notizie.\nUn aggregatore (in inglese \"feed reader\") \u00e8 un programma in grado di effettuare il download di un flusso per visualizzarne i contenuti in base alle preferenze dell'utente.\nSpesso sono dotati di funzionalit\u00e0 avanzate: ad esempio, sono in grado di rilevare automaticamente se il produttore del \"feed\" ha effettuato aggiornamenti al flusso stesso, effettuandone il download ad intervalli di tempo regolari. In questo modo l'utente pu\u00f2 essere informato quasi in tempo reale quando un sito \u00e8 stato aggiornato, un po' come avviene per le pagine web del browser Opera, aggiornabili secondo una preordinata scansione temporale. Il browser Opera integra, dalla versione 8.0, un aggregatore.\nCi sono molti \"feed reader\" in circolazione: alcuni sono applicazioni \"stand-alone\", altri funzionano come plug-in all'interno di altri programmi. Altri sono applicazioni in grado di convertire un flusso in una serie di \"post\" in formato leggibile dai pi\u00f9 popolari newsreader (Mozilla Thunderbird, Fort\u00e9 Agent, ecc.): un esempio di questi software \u00e8 nntp//rss, oppure \"RSS Feed Converter\" uno script per il popolare mail-newsserver Hamster.\nEsempi di \"feed reader stand alone\" sono, invece, \"FeedReader\", software libero per piattaforme Microsoft Windows, oppure Liferea, per le piattaforme GNU/Linux. Nella parte sinistra dell'interfaccia viene mostrato l'elenco dei flussi impostati dall'utente. Nella parte in alto a destra l'elenco dei singoli contenuti del \"feed\" selezionato, nella parte principale l'intero contenuto testuale di un articolo. Alcuni aggregatori, come ad esempio \"RssFeedEater\", un programma shareware per Windows, permettono anche di inviare via mail o di scrivere su un blog le informazioni ricevute dai \"feed\".\nCi sono poi lettori di flussi con molte funzionalit\u00e0 aggiunte: \"GreatNews\" permette di aggregare anche i commenti all'interno del post. Uno tra i pi\u00f9 grandi aggregatori di flussi \u00e8 il sito web, Eufeeds che contiene pi\u00f9 di mille quotidiani provenienti da tutti gli stati dell'Unione europea.\nAggregatori per dispositivi mobili.\nUn aspetto particolarmente interessante \u00e8 la disponibilit\u00e0 di applicazioni per la lettura di \"feed\" su dispositivi mobili, quali telefoni cellulari, palmari, ecc. Ci\u00f2 consente l'accesso a notizie e informazioni da qualunque luogo. Ad esempio, \"mReader\" \u00e8 un'applicazione gratuita compatibile con tutti i dispositivi che supportano J2ME.\nCon l'enorme diffusione di smartphone e tablet le applicazioni, dedicate o quelle multifunzione, che supportano i contenuti tramite feed tematici si sono ampliate considerevolmente. Google News \u00e8 sicuramente una tra le pi\u00f9 usate. Il numero di app o servizi web che permettono la sottoscrizione di feed (relativi ai pi\u00f9 svariati argomenti) \u00e8 sterminato.\nAggregatori Web.\nUn \"feed\" proveniente da un sito pu\u00f2 essere facilmente importato in un altro sito Web, per incorporarne i contenuti all'interno delle proprie pagine.\nTecnicamente le strade percorribili sono diverse. Generalmente, un software si occupa di effettuare, automaticamente, il parsing dei \"feed\", ne estrae i contenuti \u2013 ad esempio, il titolo degli articoli e una breve descrizione degli stessi \u2013 e li inserisce all'interno del codice HTML delle pagine, applicando le opportune trasformazioni. Sostanzialmente, si tratta del procedimento opposto a quello utilizzato per la produzione del flusso.\nIn seguito all'aumento di popolarit\u00e0 del formato e alla sua standardizzazione, sono nati diversi servizi online come \"Webshake\" che fungono da \"collettori\" di contenuti: i cosiddetti aggregatori. L'obiettivo \u00e8 quello di fornire un unico punto d'accesso a notizie provenienti da varie fonti; la standardizzazione del formato e la sua diffusione sono gli ingredienti che hanno reso possibile perseguire tale obiettivo.\nIl vantaggio per l'utente \u00e8 notevole, poich\u00e9 ha la possibilit\u00e0 di accedere a tutte le notizie (in generale, contenuti cio\u00e8 materiale informativo) attraverso un unico sito Web (l'aggregatore), evitando dunque di dover visitare, uno per uno, i siti da cui provengono le notizie stesse (magari solo per scoprire che non ci sono stati aggiornamenti dopo la sua ultima visita). Tra questi esistono due progetti italiani, Feed e Liquida, molto differenti fra loro, ma accomunati dal fatto di appartenere entrambi alla categoria di aggregatori di news e di funzionare proprio attraverso il parsing dei \"feed\".\nEsistono anche servizi (come quello di Google oppure Bloglines) che consentono, a chi si registra, di personalizzare la propria home page o il proprio canale, selezionando le fonti da visualizzare all'interno di una vasta raccolta suddivisa per categorie.\nEsistono anche portali che consentono un'organizzazione razionale dei flussi a directory, la lettura direttamente dallo stesso web, la creazione di canali \"feed\" in maniera gratuita e via web, ulteriori servizi come l'inoltro di notizie anche via SMS."}
{"id": "1173625", "revid": "38120", "url": "https://it.wikipedia.org/wiki?curid=1173625", "title": "1. liga 2003-2004", "text": "La 1. liga 2003-2004, undicesima edizione del torneo, vide la vittoria finale del Ban\u00edk Ostrava.\nCapocannoniere del torneo fu Marek Heinz (Ban\u00edk Ostrava), con 19 reti.\nAvvenimenti.\nAlla quarta giornata il Brno si ritrova solo in cima alla classifica a punteggio pieno. Il Ban\u00edk Ostrava va in fuga al sesto turno e non viene pi\u00f9 ripreso dalle inseguitrici: a tre giornate dalla fine il Ban\u00edk \u00e8 a 57 punti, lo Sparta Praga, il Sigma Olomouc e lo Slavia Praga viaggiano a 49; la volata per il secondo posto viene vinta dallo Sparta che batte anche la capolista di Ostrava (2-1) mettendosi dietro Sigma Olomouc e Slavia Praga.\nPer la prima volta nella storia del campionato ceco, lo Sparta Praga non ha mai raggiunto il primo posto solitario in classifica."}
{"id": "1173628", "revid": "64860", "url": "https://it.wikipedia.org/wiki?curid=1173628", "title": "Guitar Hero 2", "text": ""}
{"id": "1173636", "revid": "38120", "url": "https://it.wikipedia.org/wiki?curid=1173636", "title": "1. liga 2002-2003", "text": "L'edizione 2002-03 della 1. liga vide la vittoria finale dello Sparta Praga.\nCapocannoniere del torneo fu Ji\u0159\u00ed Kowal\u00edk (Synot), con 19 reti.\nAvvenimenti.\nLo Sparta Praga diviene capolista solitaria dopo tre giornate. Lo Jablonec rimane imbattuto fino all'ottavo turno quando perde 3-0 a Olomouc. Il campionato \u00e8 dominato dalle societ\u00e0 praghesi: lo Sparta viene inseguito dai rivali dello Slavia che li raggiungono alla diciottesima giornata a quota 39. Alla ventitreesima giornata lo Sparta vince il derby e passa a +7 sui cugini gestendo i punti di vantaggio fino a vincere il torneo con due turni d'anticipo."}
{"id": "1173643", "revid": "38120", "url": "https://it.wikipedia.org/wiki?curid=1173643", "title": "1. liga 2001-2002", "text": "L'edizione 2001-02 della 1. liga vide la vittoria finale dello Slovan Liberec.\nCapocannoniere del torneo fu Ji\u0159\u00ed \u0160tajner (Slovan Liberec), con 15 reti.\nAvvenimenti.\nAlla settima giornata il Bohemians Praga sale da solo in testa al torneo. Dal turno successivo lo Sparta Praga supera il Bohemians in vetta al campionato. Alla quattordicesima giornata il Bohemians vince il derby contro lo Sparta (2-1) e lo raggiunge in testa: in questo momento lo Slovan Liberec \u00e8 distante 7 punti dalla coppia di testa. Sconfitto il Bohemians 3-2, lo Slovan Liberec non sbaglia nessun incontro affrontando lo Sparta alla diciottesima giornata: lo Slovan supera i praghesi 1-0 (all'andata la squadra di Liberec si era imposta 2-1) e regala il primo posto al Vitkoria \u017di\u017ekov. \u017di\u017ekov e Sparta si scambiano tra primo e secondo posto fino alla ventitreesima giornata quando lo Slovan Liberec sconfigge anche il Viktoria (1-0) mentre sette giorni dopo lo Sparta Praga cade a Jablonec (2-0) lasciando la prima posizione a \u0160tajner e compagni. Lo Slovan accumula diversi punti nei confronti delle rivali: lo Sparta si ferma contro lo Slavia Praga, cadendo ad Ostrava e contro il Teplice mentre il Viktoria inciampa contro Marila P\u0159\u00edbram e Hradec Kr\u00e1lov\u00e9. Il Liberec riapre i giochi a tre giornate dalla fine perdendo contro il Teplice. I biancoazzurri vantano 3 punti di vantaggio sul Viktoria \u017di\u017ekov e 6 sullo Sparta Praga: alla penultima giornata il Brno pareggia a Liberec mentre Sparta e \u017di\u017ekov si portano a -4 e -1 dalla capolista; all'ultima giornata lo Slovan cede al Bohemians Praga 2-1, il Viktoria ha l'occasione per vincere il titolo ma perde 1-0 a Praga contro lo Slavia. Vana la vittoria dello Sparta Praga sul Synot."}
{"id": "1173654", "revid": "38120", "url": "https://it.wikipedia.org/wiki?curid=1173654", "title": "1. liga 2000-2001", "text": "L'edizione 2000-01 della 1. liga vide la vittoria finale dello Sparta Praga.\nCapocannoniere del torneo fu V\u00edt\u011bzslav Tuma (Drnovice), con 15 reti.\nAvvenimenti.\nLo Sparta Praga guadagna il comando alla quarta giornata e mantiene il primo posto fino al termine del campionato."}
{"id": "1173656", "revid": "1610933", "url": "https://it.wikipedia.org/wiki?curid=1173656", "title": "Valle Giulia", "text": "Valle Giulia \u00e8 una zona centrale di Roma, tra Villa Borghese e la collina dei Parioli, una piccola valle dove ancora oggi \u00e8 collocata \"Villa Giulia\", oggi sede del Museo Nazionale Etrusco di Villa Giulia, dal nome di papa Giulio III, opera del Vignola.\nL'assetto attuale della valle deriva, in larga misura, da quello che le fu dato in occasione dell'Esposizione nazionale del 1911: vi sorge la Galleria Nazionale d'Arte Moderna, opera di Cesare Bazzani, edificata per l'occasione. A partire dal 1911, proseguendo poi nei periodi successivi, ha avuto luogo la localizzazione nell'area di molti istituti di cultura di paesi esteri, come la Gran Bretagna, il Belgio, il Giappone, la Romania. Alle pendici della collina che prospetta la valle ha sede la prima facolt\u00e0 italiana di Architettura, inaugurata dalla Sapienza nel 1920 ed ancora oggi esistente.\nIl 1\u00ba marzo 1968 l'area attorno alla Facolt\u00e0 di Architettura fu teatro di gravissimi scontri tra studenti e forze dell'ordine, dando vita alla celebre battaglia di Valle Giulia, ricordata come uno degli avvenimenti pi\u00f9 importanti del sessantotto italiano."}
{"id": "1173657", "revid": "38120", "url": "https://it.wikipedia.org/wiki?curid=1173657", "title": "1. liga 1999-2000", "text": "L'edizione 1999-2000 della 1. liga vide la vittoria finale dello Sparta Praga.\nCapocannoniere del torneo fu Vratislav Lokvenc (Sparta Praga), con 21 reti.\nAvvenimenti.\nLo Slavia Praga coglie due vittorie nelle prime due partite raggiungendo la prima posizione. I biancorossi vanno in fuga collezionando 61 punti in 23 incontri: l'unica squadra che riesce a reggere il ritmo della capolista \u00e8 lo Sparta Praga che, dopo aver perso il derby d'andata 2-1, ha 4 lunghezze di svantaggio dai rivali. Alla ventitreesima giornata il \u017di\u017ekov riapre il campionato battendo la capolista 3-1: lo Sparta vince \u00e8 va a -1. Lo Slavia non riesce a riprendersi dal colpo e nonostante una facile vittoria sull'Opava, rimedia un pareggio a reti bianche a Jablonec, risultato che gli costa il primo posto a quattro giornate dalla fine. L'ultima occasione per riaprire il campionato \u00e8 vincere il derby contro lo Sparta Praga a due turni dalla fine: i granata si assicurano il titolo vincendo con un netto 5-1."}
{"id": "1173663", "revid": "5677", "url": "https://it.wikipedia.org/wiki?curid=1173663", "title": "Wall Street Journal", "text": ""}
{"id": "1173667", "revid": "729019", "url": "https://it.wikipedia.org/wiki?curid=1173667", "title": "Strada statale 638 del Passo di Giau", "text": "La ex strada statale 638 del Passo di Giau (SS 638), ora \"strada provinciale 638 del Passo di Giau (SP 638)\", era una strada statale italiana di collegamento locale. Attualmente classificata come strada provinciale, si snoda interamente nei comuni di Cortina d'Ampezzo, Colle Santa Lucia, Selva di Cadore e San Vito di Cadore.\nPercorso.\nHa inizio in localit\u00e0 Pocol (nel comune di Cortina d'Ampezzo), dalla ex strada statale 48 delle Dolomiti, ed \u00e8 una tipica strada di montagna, con tratti malagevoli e curvilinei. Valica il Passo di Giau (2233 m s.l.m.) e digrada quindi fino ad arrivare a Selva di Cadore, dove si innesta sulla ex strada statale 251 della Val di Zoldo e Val Cellina.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 19 agosto 1971 che viene elevata a rango di statale con i seguenti capisaldi d'itinerario: \"Innesto strada statale n. 48 a Pocol - Passo di Giau - Selva di Cadore\".\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno; dal 20 dicembre 2002 la gestione della tratta \u00e8 passata alla societ\u00e0 Veneto Strade."}
{"id": "1173672", "revid": "339392", "url": "https://it.wikipedia.org/wiki?curid=1173672", "title": "FC Viktoria Plze\u0148", "text": ""}
{"id": "1173673", "revid": "151034", "url": "https://it.wikipedia.org/wiki?curid=1173673", "title": "La veglia di Finnegan", "text": ""}
{"id": "1173674", "revid": "115549", "url": "https://it.wikipedia.org/wiki?curid=1173674", "title": "SK Sigma Olomouc", "text": ""}
{"id": "1173675", "revid": "131358", "url": "https://it.wikipedia.org/wiki?curid=1173675", "title": "FC Tescoma Zl\u00edn", "text": ""}
{"id": "1173677", "revid": "287204", "url": "https://it.wikipedia.org/wiki?curid=1173677", "title": "Jacopo di Mino del Pellicciaio", "text": "Biografia.\nNon si hanno molte notizie biografiche di questo pittore. Nato intorno al 1315-1319 a Siena, spos\u00f2 nel 1344 una certa Caterina di Cecco di Tura e nel 1366, in seconde nozze, Margherita d'Angelo di Tuccio, dalle quali ebbe in tutto quattro figli. Molti documenti lo citano ripetutamente tra i migliori pittori senesi del tempo, altri attestano che fu chiamato a valutare il lavoro altrui. Il governo della citt\u00e0 lo chiam\u00f2 per ben tre volte, nel giro di 20 anni, a presiedere il loro consiglio. Non si conoscono data e luogo di morte, ma un documento attesta che nel 1396 era gi\u00e0 scomparso.\nPrime opere.\nAl 1342 risale la prima opera a lui attribuita. Si tratta di una tavola raffigurante la \"Madonna col Bambino\" nella Chiesa patronale di San Martino a Sarteano. La tavola \u00e8 datata e firmata dal pittore, anche se la data consunta potrebbe indicare in realt\u00e0 una data diversa dal 1342. Allo stesso periodo risale anche la volta affrescata dell'abside della Chiesa di San Francesco a Pisa, raffigurante \"santi fondatori di ordini religiosi\". Proprio quest'opera fece guadagnare al pittore l'appellativo di \"Maestro degli Ordini\", prima che Luciano Bellosi lo identificasse, nel 1972, con lo stesso Jacopo di Mino del Pellicciaio. Degli anni quaranta del secolo sono ritenuti dalla critica anche un polittico del Museo nazionale di San Matteo di Pisa, alcuni frammenti di affresco del Museo diocesano d'arte sacra di San Miniato, il trittico raffigurante la \"Madonna col Bambino e i santi Giovanni Battista e Giovanni Evangelista\", nella Chiesa di San Martino a Sarteano, la \"Crocifissione\" detta popolarmente \"Pianto degli Angeli\" dell'Oratorio di San Bartolomeo di Citt\u00e0 della Pieve e il polittico n. 58 della Pinacoteca nazionale di Siena.\nUn documento che attesta la stima che il pittore si era guadagnato all'indomani della peste proviene dalla Chiesa di San Giovanni Fuorcivitas a Pistoia: nel tentativo di cercare un pittore per la realizzazione del polittico per l'altare principale della Chiesa, un \u201cCodice di Entrate e Uscite\u201d della stessa chiesa cita Taddeo Gaddi, Jacopo di Mino del Pellicciaio e Bartolomeo Bulgarini come i migliori pittori del tempo.\nOpere della maturit\u00e0.\nAl 1362 risale il trittico n. 145 della Pinacoteca nazionale di Siena, firmato e datato dal pittore e raffigurante lo \"Sposalizio di santa Caterina d'Alessandria tra i santi Antonio Abate e Michele Arcangelo\". Al 1364 risale invece, su base documentaria, la \"Madonna del Belverde\", tavola ancora oggi conservata nella Basilica di San Clemente in Santa Maria dei Servi a Siena e purtroppo ridipinta alla fine del secolo da un pittore vicino a Taddeo di Bartolo. Queste due tavole, insieme alla Madonna di Sarteano del 1342, sono le uniche tre opere datate dall'artista o dai documenti e quindi di grande importanza per ricostruire l'evoluzione stilistica del pittore. \nAgli anni sessanta-settanta del secolo risalirebbero, secondo la critica, una tavola con la \"Madonna della Misericordia\", proveniente dalla Compagnia del Corpus Domini di Pienza e oggi conservata nel Museo dell'Opera del Duomo della stessa citt\u00e0, lo scomparto centrale di un polittico raffigurante l\"'Incoronazione della Vergine\", oggi nel Museo civico di Montepulciano, ma un tempo nel locale Oratorio della Misericordia, un trittico della Galleria nazionale dell'Umbria, proveniente dal Convento di San Domenico di Perugia, e un dittico con l'Annunciazione del Museo Bandini di Fiesole. Alla fine del secolo risalirebbe un affresco staccato dalla sala capitolare o dal chiostro della Basilica di San Francesco a Siena, ed oggi conservato in una cappella della stessa chiesa.\nStile.\nNel primo periodo di produzione, la pittura di Jacopo di Mino del Pellicciaio si ispira allo stile di Ambrogio Lorenzetti, rimanendo tuttavia di qualit\u00e0 inferiore sia nella qualit\u00e0 pittorica che nei significati allegorici e simbolici. Nella maturit\u00e0 il pittore si avvicin\u00f2 molto allo stile di Simone Martini facendo assumere ai suoi dipinti una qualit\u00e0 superiore. Tuttavia, pur essendo di pregevole fattura, la sua arte non riusc\u00ec mai ad eguagliare quella dei due maestri senesi.\nIn generale l'arte di Jacopo di Mino del Pellicciaio soffre della crisi artistica che colp\u00ec Siena, Firenze e molte altre citt\u00e0 nella seconda met\u00e0 del Trecento, crisi dovuta all'ondata di peste del 1348, cui ne seguirono altre, alla recessione economica, alla decadenza del gusto da parte dei committenti."}
{"id": "1173686", "revid": "287204", "url": "https://it.wikipedia.org/wiki?curid=1173686", "title": "Accademia nazionale delle scienze", "text": ""}
{"id": "1173694", "revid": "372624", "url": "https://it.wikipedia.org/wiki?curid=1173694", "title": "Girolamo Curti", "text": "Biografia.\nGirolamo Curti detto \"il Dentone\", nacque a Bologna il 7 aprile 1575 ; all'et\u00e0 di 25 anni inizi\u00f2 a frequentare la bottega del pittore Lionello Spada, posando come modello. Il suo primo lavoro importante fu una Madonna dipinta per i Padri della Carit\u00e0, che fu notata da Vespasiano Grimaldi, suo primo committente e mecenate; con il suo appoggio il Curti divenne allievo di Cesare Baglioni. Studiati i testi del Vignola e del Serlio, in pochi mesi divenne esperto nella quadratura prospettica, allontanandosi progressivamente dalla pittura figurativa; infatti lasciata la bottega del Baglioni per operare autonomamente, il Curti venne affermandosi come pittore di prospettive, quadrature e decorazioni.\nTra le prime opere importanti vi furono alcune cappelle in S. Nicol\u00f2 di S. Felice; quindi la decorazione della Sala dell'avvocato Fontana, i cui ornati furono presi a modello dai pi\u00f9 grandi architetti dell'epoca. La reputazione del Curti crebbe tanto che per far fronte alle crescenti commesse di nobili e mercanti ebbe bisogno di validi collaboratori, tra i quali il suo stesso maestro Lionello Spada, Agostino Mitelli, Andrea Seghizzi, e soprattutto Angelo Michele Colonna, che divenne suo inseparabile amico fino alla morte.\nAssieme al Colonna il Curti realizz\u00f2 le decorazioni del palazzo dei Marchesi Paleotti a San Marino, e per il signor Zanetti una Vergine con Bambino, su cartone fornitogli da Guido Reni. Nel palazzo dei Marchesi Tanari realizz\u00f2 la decorazione attorno all'Ercole affrescato dal Guercino, che essendo giovane e principiante nel dipingere affresco, apprese dal Curti questa tecnica.\nSalito al Pontificato il cardinale Alessandro Ludovisi (Papa Gregorio XV) gi\u00e0 Arcivescovo di Bologna, ricordando il valore del suo concittadino, lo chiam\u00f2 a Roma per decorare il suo palazzo in Piazza Santi Apostoli, in seguito passato agli Odescalchi.\nNel 1627 il Curti fu a Parma, dove allest\u00ec le scenografie per il matrimonio del Duca Odoardo I Farnese con Margherita de' Medici, da celebrarsi l'anno seguente. In questo campo egli fu un assoluto innovatore, introducendo l'uso scientifico della prospettiva sia per lo sfondo che per le quinte.\nTornato a Bologna, il Curti fu impegnato nelle decorazioni per il Marchese Ezio Bentivoglio, realizzando scene che suscitarono ammirazione per il notevole realismo delle architetture dipinte. In seguito il Curti fu attivo a Ravenna, chiamato dal cardinale Capponi, quindi di nuovo a Parma su richiesta del Duca Odoardo Farnese, portando con s\u00e9 Agostino Mitelli e il gi\u00e0 ricordato Colonna come aiuti.\nFra gli ultimi lavori vi furono alcune opere eseguite a Modena, su commissione del Duca; mentre il Curti era ivi intento a dipingere l'oratorio di S. Carlo si ammal\u00f2 per l'apertura di una ciste sul ginocchio, e la forte perdita di sangue lo indebol\u00ec a tal punto che desider\u00f2 di essere riportato a Bologna. Tornato a casa si aggrav\u00f2 ulteriormente, finch\u00e9 sul finire del 1631 spir\u00f2 nelle braccia del suo caro collega e amico Colonna. Allo stesso Colonna lasci\u00f2 tutti gli strumenti dell'arte, istituendo erede usufruttuaria la moglie, e alla di lei morte, non avendo altri eredi, i poveri della Parrocchia di S. Nicol\u00f2 di San Felice, che si trovava vicino alla sua abitazione.\nGirolamo Curti fu un artista caritatevole, liberale e disinteressato: aveva sempre scrupolo di farsi pagare troppo, non tenendo se stesso in gran considerazione. Di carattere lieto e tranquillo, rasserenava gli animi pi\u00f9 inquieti, essendo sempre allegro e scherzoso; nella sua bottega si apprendeva l'arte tra motti di spirito e risate.\nL'arte deve molto a Girolamo Curti, per avere introdotto in pittura la quadratura prospettica rigorosa, facendo uso di metodi scientifici. Con il suo originale modo di usare il chiaroscuro otteneva risultati di eccezionale qualit\u00e0, tanto che gli osservatori spesso non distinguevano le opere architettoniche reali da quelle da lui dipinte in trompe l'oeil. Anche in campo scenografico il Curti ebbe modo di distinguersi per l'uso scientifico della prospettiva; le scene teatrali da lui dipinte erano cos\u00ec ben ingrandite nelle parti pi\u00f9 avanzate e cos\u00ec ben ridotte in quelle pi\u00f9 distanti, che in pochi metri l'artista riusciva a creare l'illusione di uno spazio vastissimo. Per questo Girolamo Curti pu\u00f2 essere considerato come il primo grande maestro nell'arte della quadratura prospettica.\nSuo principale biografo fu Carlo Cesare Malvasia, per il quale il Curti aveva eseguito assieme ai suoi allievi un ciclo di affreschi nella sua villa di Trebbo."}
{"id": "1173697", "revid": "256896", "url": "https://it.wikipedia.org/wiki?curid=1173697", "title": "Sistema Pubblico di Connettivit\u00e0 e Cooperazione", "text": ""}
{"id": "1173698", "revid": "107197626", "url": "https://it.wikipedia.org/wiki?curid=1173698", "title": "Haus der Kulturen der Welt", "text": "Lo Haus der Kulturen der Welt (\"La casa delle culture del mondo\") \u00e8 un edificio di Berlino, nel quartiere di Tiergarten.\nL'edificio si trova all'interno del \"Gro\u00dfer Tiergarten\", sulle sponde del fiume Sprea, vicino al Palazzo del Reichstag.\nStoria.\nFu costruito fra il 1956 e il 1957 su progetto dell'architetto americano Hugh Stubbins, ed era uno dei progetti presentati per la \"Internationale Bauhausstellung\" (\"mostra internazionale dell'edilizia\") del 1957.\nIl progetto \u00e8 stato co-finanziato dal governo degli Stati Uniti in simbolo dell'amicizia tedesco-americana. John F. Kennedy ha parlato nella Haus der Kulturen der Welt durante la sua visita del giugno 1963 a Berlino Ovest. Per la sua forma particolare \u00e8 conosciuto anche come \"Schwangere Auster\" (\"ostrica gravida\"). La vasca all'ingresso dell'edificio ospita una scultura di Henry Moore.\nIl tetto dell'edificio croll\u00f2 nel 1980 e fu ricostruito nel 1987 in forma modificata. I tre piani dell'edificio ospitano una grande sala di ricevimento, un bar, un teatro con 400 posti e sale per conferenze e incontri. La sala congressi \u00e8 un simbolo architettonico della modernit\u00e0 occidentale.\nUtilizzo.\nOriginariamente era stato concepito come centro congressi, invece oggi \u00e8 utilizzato come centro culturale e vi si organizzano eventi e spettacoli di arte, ponendo in dialogo intra-sociale le culture di tutto il mondo, in particolare Africa, Asia e America Latina. Collabora con universit\u00e0 nazionali e internazionali, musei e altre istituzioni culturali. Per il suo rilievo qualitativo nazionale e internazionale \u00e8 uno dei \"fari culturali\" (\"der Kulturellen Leuchtt\u00fcrme\"), che riceve finanziamenti dal governo federale. Fa parte degli eventi culturali della societ\u00e0 della Federazione di Berlino GmbH. Ospita anche il Film Festival Internazionale, (Berlinale). Gli eventi organizzati toccano diversi campi: film, arte, letteratura, scienza, moda, design, musica, new media, performance e teatro."}
{"id": "1173699", "revid": "116959617", "url": "https://it.wikipedia.org/wiki?curid=1173699", "title": "Gracilisuchus stipanicicorum", "text": "Il gracilisuco (Gracilisuchus stipanicicorum) \u00e8 un piccolo rettile arcosauro, vissuto nel Triassico medio (circa 235 milioni di anni fa) in Argentina.\nUn piccolo antenato dei coccodrilli.\nQuesto minuscolo animale, lungo una trentina di centimetri, \u00e8 considerato un possibile antenato di quel grande gruppo di rettili (i crocodilomorfi) che diede in seguito origine ai coccodrilli. Il suo nome significa \"coccodrillo gracile\", e in effetti la corporatura di questo arcosauro primitivo era davvero esile. Il corpo sottile era retto da zampe posteriori allungate, mentre una snella coda controbilanciava il resto del corpo e la testa. Questa era di forma pi\u00f9 o meno rettangolare, dotata di grandi orbite e di denti aguzzi. Il corpo possedeva una corazza relativamente leggera, costituita da una doppia fla di placche dorsali. Probabilmente le sue prede erano insetti e altri piccoli animali, che catturava correndo per il sottobosco, forse in posizione bipede.\nClassificazione problematica.\nDal momento della sua descrizione (avvenuta nel 1972), il gracilisuco \u00e8 stato classificato in vari gruppi di rettili. A.S. Romer e Jos\u00e9 Bonaparte l'hanno considerato un ornitosuchide primitivo, mentre Brinkman un possibile crocodilomorfo. Benton &amp; Clark, nel 1988, hanno proposto che \"Gracilisuchus\" fosse addirittura una via di mezzo tra i fitosauri simili a coccodrilli e gli aetosauri erbivori. Altri studiosi hanno ritenuto il gracilisuco un parente del grande \"Postosuchus\", uno sfenosuco o addirittura un primitivo dinosauro. Si pensa che \"Gracilisuchus\", insieme ad altre forme simili come \"Euscolosuchus\" e il leggermente pi\u00f9 evoluto \"Erpetosuchus\", possa rappresentare un possibile antenato dei veri crocodilomorfi."}
{"id": "1173701", "revid": "22356", "url": "https://it.wikipedia.org/wiki?curid=1173701", "title": "Gracilisuchus", "text": ""}
{"id": "1173709", "revid": "88740", "url": "https://it.wikipedia.org/wiki?curid=1173709", "title": "Bresson (disambigua)", "text": ""}
{"id": "1173714", "revid": "36426", "url": "https://it.wikipedia.org/wiki?curid=1173714", "title": "Giuseppe Nicola Nasini", "text": "Tra il 1681 ed il 1688 Nasini fu uno degli allievi dell'Accademia Granducale delle Arti di Roma finanziata dalla famiglia dei Medici e diretta tra il 1673 e il 1686 da Ciro Ferri.\nNasini ritorn\u00f2 a Siena nel 1685 e dal 1686 al 1688 fu a Venezia, che lasci\u00f2 per Firenze. Durante il regno di Cosimo III dei Medici, al Nasini e a Giuseppe Tonelli viene commissionato un affresco dell \"Allegoria della morale e delle virt\u00f9 dei Medici\" per il soffitto della galleria degli Uffizi che guarda verso l'Arno. Verso il 1715 torn\u00f2 a Roma dove dipinge nella chiesa dei basilica dei Santi XII Apostoli, al palazzo del Quirinale e in una navata della basilica di San Giovanni in Laterano.\nHa dipinto un \"San Leonardo\" a Foligno, nella chiesa della Madonna del Pianto. A Siena, per lo spedale di Santa Maria della Scala, ha dipinto, con il figlio Apollonio, una serie di larghe tele che ritraggono scene dalla vita della Vergine, inclusi la \"Nascita della Vergine\", la \"Presentazione al Tempio\" e la \"Fuga in Egitto\". Sempre a Siena fu autore, nel 1715, del pennacchio della cupola della chiesa di Santa Maria di Provenzano, raffigurante il \"Santo martire Ansano\" nell'atto di battezzare l'allegoria di Siena.\nSempre a Siena ha dipinto alcuni affreschi per l'oratorio della Santissima Trinit\u00e0, che includono la \"Coronazione della Vergine\" e la \"Vergine incoronata dalla Trinit\u00e0 con angeli recanti gli strumenti della Passione\". Sono numerosissime le sue opere presenti in tutte le maggiori chiese di Siena e del territorio. \nMor\u00ec a Siena il 3 luglio 1736."}
{"id": "1173719", "revid": "92723", "url": "https://it.wikipedia.org/wiki?curid=1173719", "title": "Cattedrale di Manfredonia", "text": "La cattedrale di Manfredonia \u00e8 dedicata a san Lorenzo Maiorano patrono della citt\u00e0. In essa sono conservate la reliquia del santo e l'icona della Madonna di Siponto.\nStoria.\nLa costruzione del duomo fu incominciata il 7 febbraio 1270 e terminata nel 1274.\nIl duomo \u00e8 stato distrutto dai Turchi nel 1620 ma risorse nel 1700 dalle rovine dell'antico tempio angioino per merito degli ordinari diocesani monsignor Bartolomeo della Cueva, cardinale Vincenzo Maria Orsini e monsignor Andrea Cesarano.\nBartolomeo della Cueva vi modific\u00f2 l'ingresso facendolo aprire dalla parte opposta, fiss\u00f2 gli stalli per i canonici e l'altare maggiore dov'era prima il frontespizio.\nAnticamente l'ingresso principale era situato dal lato del campanile fatto costruire dal cardinale Orsini nel 1677. La campana del vecchio campanile posta dall'arcivescovo Marullo nel 1646 e fusa dal celebre Onofrio Giordano napoletano fu messa al nuovo campanile.\nNel duomo si trovano affreschi del 1940-1941, di Natale Penati da Milano, Giulio III e Benedetto XIII, apparizione di san Lorenzo con Totila, i santi Sipontini Giustino, Barbato e i martiri di Forconio.\nVi si conservano anche le tele degli arcivescovi Orsini, Muscettola, Rivera, Tagliatela, oltre ad alcune pergamene, libri dei battezzati dal 1600 ad oggi ed altri libri di natura varia.\nLa protettrice di Manfredonia \u00e8 la Madonna di Siponto, il patrono san Lorenzo Maiorano.\nIl quadro e l'effigie della Madonna con la splendida corona d'oro tempestata di brillanti furono benedetti dal cardinale Angelo Giuseppe Roncalli, il giorno 28 agosto 1955, giorno dell'incoronazione.\nFr. Matteo Orsini, domenicano, trasfer\u00ec il 30 ottobre 1327 da Siponto a Manfredonia il corpo di san Lorenzo sipontino nel duomo.\nDurante l'incendio e la distruzione della cattedrale da parte dei Turchi guidati dal generale Ali Pasci\u00e0 and\u00f2 distrutto tutto il corpo di San Lorenzo, meno il braccio destro, lo stesso che aveva benedetto tante volte le folle e che rimane oggi, sospeso come un aspersorio sul capo dei fedeli. Un'urna, collocata sotto l'altare maggiore del nostro Duomo, ne conserva la sacra reliquia.\nNegli anni sessanta per volere del vescovo Cesarano venne costruita a met\u00e0 della fiancata sinistra la nuova facciata in marmo travertino, nel quale venne inglobata la statua in marmo di Giovanni XXIII opera dello scultore sipontino Aronne del Vecchio."}
{"id": "1173728", "revid": "120047901", "url": "https://it.wikipedia.org/wiki?curid=1173728", "title": "Ihara Saikaku", "text": "Biografia.\nHirayama T\u014dgo (\u5e73\u5c71\u85e4\u4e94), suo vero nome, nasce ad Osaka nel 1642 in una famiglia di mercanti relativamente benestanti. Inizia a scrivere all'et\u00e0 di quattordici anni e sino ai ventisei si occupa esclusivamente di poesia: esordisce come poeta della scuola Danrin di Nishiyama S\u014din, e si dedica in particolare all'haikai, forma poetica composta da lunghe strofe di 36, 50 o 100 versi e scritta con serie di 17 e 14 sillabe.\nSuccessivamente abbandona la poesia per dedicarsi alla narrativa (Saikaku intuisce che il romanzo pu\u00f2 dare pi\u00f9 soddisfazioni della poesia, sia dal punto di vista del profitto che da quello del successo). \u00c8 un innovatore, un rivoluzionario: prendendo spunto da Asai Ry\u014di, d\u00e0 vita ad un nuovo genere, quello dei cosiddetti ukiyoz\u014dshi, \"racconti del mondo fluttuante\", un'evoluzione, potremmo dire, dei precedenti kanaz\u014dshi. Nel 1673 adotta lo pseudonimo \"Saikaku\".\nPadre di tre figli (tra i quali una figlia cieca), nel 1675 rimane vedovo e due anni dopo decide di prendere la \"tonsura\", atto con cui si ritira dal mondo per consacrare la propria vita all'arte.\nNel 1682, quarantenne, porta a termine il suo primo romanzo, \"Vita di un libertino\". Due anni dopo vede la luce la sua seconda opera, \"Shoen \u014ckagami\".\nNel periodo compreso tra il 1685 ed il 1688 l'autore giapponese raggiunge il culmine della sua attivit\u00e0 narrativa, componendo nel solo 1688 almeno cinque tra le sue opere pi\u00f9 importanti.\nIn seguito Saikaku scriver\u00e0 in maniera meno intensa, adottando altres\u00ec uno stile pi\u00f9 sobrio e riprendendo a comporre \"haikai\".\nDal 1692 in poi un senso di sconforto traspare nello stile dell'autore: Saikaku, probabilmente ammalato, ha infatti subito nello stesso anno la perdita della figlia.\nMuore nel 1693 all'et\u00e0 di cinquant'anni e le sue ceneri vengono sepolte nel tempio Seigan ad Osaka. Le sue ultime parole sono: \u00ab\"Il termine della vita di un uomo \u00e8 fissato a cinquant'anni, e anche questo mi sembra un periodo fin troppo lungo. Tanto pi\u00f9 cos\u00ec...\"\u00bb.\nStile narrativo.\nL'opera narrativa di Saikaku si dirama in tre direzioni, che distinguono tre categorie di opere, diverse tra loro ma strettamente legate l'una all'altra:\nLo sfondo delle vicende \u00e8 costituito dalla citt\u00e0 e, in particolare, dai quartieri di piacere, in cui si muovono i protagonisti, gente comune, del popolo, come cortigiane, samurai, attori, mercanti, cittadini, di cui Saikaku descrive le semplici azioni quotidiane, avvalendosi di un linguaggio semplice, colloquiale, accessibile a tutti (una delle prerogative della cultura del periodo Edo \u00e8 la diffusione della cultura verso il \"basso\") e di uno stile elegante, ricercato, raffinato, ricco di sarcasmo ed umorismo, sotto il quale cela la sua disapprovazione nei confronti del rigido Confucianesimo vigente.\nLo scrittore non si schiera mai apertamente (avrebbe rischiato di incedere nella dura censura shog\u016bnale: fatto sta che \u00e8 stato spesso criticato per la sua poca incisivit\u00e0 e profondit\u00e0 di opposizione), in nome di una descrizione \"a volo d'uccello\" e di un realismo che si risolve in un'attenzione quasi maniacale per ogni minimo particolare, per ogni oggetto che potrebbe apparire futile, ma che tende ad arricchire la visione d'insieme, l'immagine completa della societ\u00e0 del tempo."}
{"id": "1173729", "revid": "56620", "url": "https://it.wikipedia.org/wiki?curid=1173729", "title": "Vacanze al cimitero", "text": "Vacanze al cimitero \u00e8 un romanzo per ragazzi di Domenica Luciani vincitore del Premio Bancarellino nel 2000.\nTrama.\nGerardo \"Jerry\" Conti ha 12 anni ed \u00e8 un fan di Sherlock Holmes, il che ovviamente lo spinge a indagare per ogni faccenda sospetta.\nDopo il funerale dei nonni, morti in un incidente d'auto, i genitori di Jerry non sono affatto disposti a andare in vacanza e questo provoca una discussione in cui Jerry li convince a mandare in vacanza almeno lui. Anche se inizialmente Jerry \u00e8 felice per questo, il suo umore cambia radicalmente quando scopre che i genitori lo vogliono mandare da un cugino del padre che fa il becchino in un cimitero dell'Alto Adige e oltretutto vive dentro al cimitero. Si lascia convincere solo perch\u00e9 l'anno prima in quel luogo era avvenuto un terribile incidente in cui aveva perso la vita un'intera scolaresca e crede di poter indagare sul caso. \nPer\u00f2 se crede di avere una vacanza tranquilla si sbaglia: dopo aver conosciuto Tilla, una ragazzina del posto, si susseguono delle terrificanti apparizioni del fantasma di uno dei bambini morti, Angelo, e a causa sua Jerry sar\u00e0 coinvolto in una pericolosa avventura."}
{"id": "1173731", "revid": "6923", "url": "https://it.wikipedia.org/wiki?curid=1173731", "title": "Un giorno da leoni", "text": "Un giorno da leoni \u00e8 un film del 1961, diretto da Nanni Loy e prodotto da Franco Cristaldi.\nTrama.\nRoma, 8 settembre 1943: Danilo, studente universitario, evita l'arruolamento mentre il suo amico Michele, un giovane e pavido ragioniere, gi\u00e0 su un treno diretto a Nord assieme ad altri impiegati del suo ministero, fugge e riesce a tornare a Roma, dove ha lasciato la fidanzata Ida. Vinto dalla paura, tuttavia, si unisce a Danilo per cercare di superare la linea Gustav. Per caso conoscono Gino, che si aggrega ai due amici quando il treno della ferrovia Roma-Fiuggi-Alatri sul quale viaggiano viene fermato dai Tedeschi. I tre si rifugiano in una cantina, adibita a \"covo\" di un gruppo di ex-soldati, comandati da Orlando. I militari vengono poi raggiunti dal partigiano Edoardo, che d\u00e0 loro il compito di far saltare un ponte utilizzato dalle truppe tedesche per ricevere rifornimenti. Procuratosi l'esplosivo necessario al sabotaggio, il gruppo si disperde per\u00f2 alla notizia della cattura di Edoardo da parte dei Tedeschi. Danilo, Michele e Gino tornano a Roma, dove vengono a conoscenza della morte di Edoardo, che ha affidato ai compagni il compimento del sabotaggio. Profondamente maturati, i tre giovani protagonisti decidono di portare a termine la missione: riunitisi ad Orlando, riusciranno a far saltare il ponte. Nell'operazione, Michele perder\u00e0 la vita, riscattando con un gesto da vero eroe una vita vissuta nel terrore.\nProduzione.\nIl film \u00e8 ispirato all'episodio realmente accaduto della distruzione del ponte \"Sette luci\", sulla linea ferroviaria Roma-Formia, all'altezza del km 25, cos\u00ec descritto da Pino Levi Cavaglione nel libro \"Guerriglia nei Castelli Romani.\"\nCensura.\nLa scena in cui vengono mostrati i partigiani impiccati in piazza era in origine pi\u00f9 lunga, soffermandosi sui primi piani di ciascuna vittima. Questa sequenza venne eliminata per volere della censura che la ritenne \"impressionante e quindi inadatta alla sensibilit\u00e0 dei minori\".\nSi tent\u00f2 inoltre di far eliminare la battuta pronunciata da Salvatori \"Non dimenticate mai\", pronunciata alla vista delle vittime, ma Loy si rifiut\u00f2 categoricamente.\nDistribuzione.\nIl film venne presentato fuori concorso alla 22\u00aa edizione del Festival di Venezia il 29 agosto 1961.\nVenne distribuito nelle sale cinematografiche italiane dal 6 settembre 1961.\nCuriosit\u00e0.\nLa scena finale fu girata al ponte di Ronciglione, sulla ferrovia Civitavecchia-Orte."}
{"id": "1173732", "revid": "37401", "url": "https://it.wikipedia.org/wiki?curid=1173732", "title": "Babilonia (metafora)", "text": "Nella mistica di derivazione biblica, Babilonia \u00e8 una metafora utilizzata per definire una societ\u00e0, uno stato o un'istituzione che assomma in s\u00e9 ci\u00f2 che \u00e8 considerato negativo nella natura umana.\nSignificato del termine.\nIl re di Babilonia Nabucodonosor condusse il suo popolo alla conquista di Gerusalemme, distrusse il Tempio di Salomone e deport\u00f2 molti ebrei nella sua capitale. \nPer questa ragione la citt\u00e0 \u00e8 spesso menzionata nella Bibbia come simbolo dei nemici di Dio e del suo popolo e rappresenta l'unione del paganesimo e dell'idolatria con la potenza politica. Durante la cattivit\u00e0 babilonese, nacque infatti la contrapposizione tra Babilonia, luogo del paganesimo e dei vizi, con la Gerusalemme celeste, regno della pace e delle virt\u00f9.\nAttorno a questo contrasto si \u00e8 sviluppato tutto il filone dell'attesa messianica e la metafora \u00e8 stata ripresa soprattutto dalle chiese millenariste e da altre chiese come i testimoni di Geova, gli Evangelici e i Rasta.\nCristiani.\nNella Bibbia il termine \"Babilonia \"\u00e8 menzionato pi\u00f9 specificamente in \"Apocalisse 17,5\" ed indica una misteriosa figura femminile seduta su una bestia scarlatta con sette teste:\n\"Babilonia la grande, la madre delle prostitute e degli orrori della terra.\"\nLa distruzione escatologica di Babilonia \u00e8 l'argomento del successivo capitolo 18. Dato che \"Le sette teste sono i sette monti su cui \u00e8 seduta la donna.\" (Ap 17,9; trad. CEI 2008), essa secondo la maggior parte dei biblisti rappresenta la citt\u00e0 di Roma, che al tempo della scrittura dell'Apocalisse era la sede del potere imperiale e il centro di imposizione dell'idolatria. La stessa metafora compare nella prima lettera di Pietro (5,13), il che dimostra che la metafora era allora diffusa fra i cristiani.\nTestimoni di Geova.\nSecondo i testimoni di Geova Babilonia la Grande \u00e8 oggi \u00abl'impero mondiale della falsa religione\u00bb, cio\u00e8 un sistema religioso che ha esteso la sua signoria su molti popoli e nazioni ed esercita una grande azione politica sostenendo l'idolatria, l'immoralit\u00e0, le guerre e un sistema economico avido e oppressivo.\n\u00c8 considerata uno degli elementi principali dell'anticristo e l'esegesi di alcuni passi dell'Apocalisse porta i Testimoni di Geova a credere che Babilonia la Grande sar\u00e0 distrutta dalle nazioni mondiali nella battaglia finale.\nRastafarianesimo.\nIl rastafarianesimo identifica con il termine \"Babilonia\" \u00abil mondo occidentale basato sul denaro\u00bb.\nIl sistema economico, la cultura e il linguaggio imposti da questa societ\u00e0 oppressiva vengono messi in contrapposizione con Zion, la terra promessa (identificata con l'Etiopia) che un giorno accoglier\u00e0 il popolo del dio Jah."}
{"id": "1173733", "revid": "37401", "url": "https://it.wikipedia.org/wiki?curid=1173733", "title": "Babilonia (disambigua)", "text": ""}
{"id": "1173735", "revid": "33689", "url": "https://it.wikipedia.org/wiki?curid=1173735", "title": "Ortottista", "text": "L'ortottista (nella burocrazia italiana dottore in ortottica e assistenza oftalmologica o ortottista assistente in oftalmologia) \u00e8 un professionista sanitario laureato che lavora in campo oculistico con particolare competenza nello screening, nella valutazione e riabilitazione visiva e dei disturbi motori degli occhi. Assiste in sala operatoria in qualit\u00e0 di strumentista o di \u201ckey operator\u201d il medico chirurgo oculista, detto anche oftalmologo, e si occupa dell'esecuzione degli esami specialistici di diagnostica oftalmologica (per cui la definizione \"assistente di oftalmologia\").\nDescrizione.\nQuesta figura si distingue da quella dell'oculista, medico chirurgo specialista in oftalmologia. L'oculista \u00e8 l'unico professionista abilitato, per definizione, ad eseguire un atto medico in campo oculistico, ossia, profilassi e diagnosi di patologie, refertazione di esami oculistici, prescrizione di farmaci, lenti e terapie di qualsiasi tipo, cos\u00ec come a eseguire interventi chirurgici sul bulbo oculare e i suoi annessi.\nLe attivit\u00e0 dell'ortottista ed assistente in oftalmologia, sia come libero professionista che come dipendente di una struttura sanitaria, comprendono l'esecuzione di:\nLa refertazione di tali esami rimane compito esclusivo e peculiarit\u00e0 del Medico Oculista, cos\u00ec come la diagnosi e la prescrizione del trattamento delle patologie del sistema visivo.\nIn Italia.\nLa formazione dell'ortottista assistente in oftalmologia \u00e8 da sempre, ossia gi\u00e0 dal 1954, esclusivamente universitaria ed il corso di laurea triennale in ortottica e assistenza in oftalmologia \u00e8 presso la facolt\u00e0 di Medicina e Chirurgia e si conclude con un esame di abilitazione all'esercizio della professione. L'ortottista assistente in oftalmologia \u00e8 l'unica figura sanitaria in Italia ad essere abilitata a lavorare al fianco dell'oculista nel campo oftalmico, distinguendosi per tanto da altri professionisti, facenti parte delle arti ausiliarie delle professioni sanitarie (ottico). \nLa professione di Ortottista - Assistente in Oftalmologia \u00e8 regolamentata dal Decreto Ministeriale 14 settembre 1994, n. 74328, dalla legge n. 251 del 10 agosto 2000 \u201cDisciplina delle professioni sanitarie, tecniche, della riabilitazione, della prevenzione nonch\u00e9 della professione ostetrica\u201d pubblicata nella Gazzetta Ufficiale n. 208 del 06/09/2000.\nDal 01 luglio 2018 per esercitare la professione \u00e8 obbligatoria l\u2019iscrizione all\u2019Ordine delle professioni sanitarie TSRM-PSTRP.\nGli sbocchi professionali, dopo la laurea triennale e l\u2019esame di abilitazione, sono impieghi presso:\nL'ortottista assistente in oftalmologia per effetto del DM 743/94 e della risposta del Ministero della Sanit\u00e0 alla Corte dei Conti (prot.900.6-PR II Ag 100/3507 del 10.12.04) valuta le disabilit\u00e0 visive ed esegue tutti gli esami di diagnostica oftalmica. In Italia l'ambliopia va prevenuta in ottemperanza al D. Lgs. 626 del 19 settembre 1994 come modificato dal D. Lgs. 242 del 19 marzo 1996.\nTra le associazioni di riferimento troviamo:"}
{"id": "1173737", "revid": "287204", "url": "https://it.wikipedia.org/wiki?curid=1173737", "title": "Mercurio nella fantascienza", "text": "Trattandosi di uno dei pianeti pi\u00f9 vicini alla Terra, Mercurio \u00e8 stato spesso usato come ambientazione di racconti e romanzi fantascientifici, soprattutto negli anni quaranta e cinquanta, quando ancora si pensava che il pianeta volgesse sempre la stessa faccia al Sole. Tra i temi ricorrenti dei racconti su Mercurio vi sono i pericoli dell'esposizione alla radiazione solare e la possibilit\u00e0 di sfuggire alle eccessive radiazioni rimanendo all'interno del terminatore (il confine tra giorno e notte) che si sposta lentamente. Un altro dei temi ricorrenti \u00e8 il governo autocratico, forse a causa dell'associazione tra Mercurio e il clima caldo-temperato.\nLe anomalie osservate nell'orbita del pianeta fecero ipotizzare a Urbain Le Verrier nel 1859 l'esistenza di un altro pianeta, Vulcano; si supponeva che l'orbita di questo misterioso pianeta si svolgesse completamente all'interno di quella di Mercurio. Vulcano fu visitato con l'immaginazione nel 1882, nel romanzo \"A Thousand Years Hence\" di Nunsowe Green. Il termine \u00e8 oggi pi\u00f9 frequentemente associato al pianeta natale (situato in un altro sistema stellare) del sig. Spock, l'ufficiale scientifico di \"Star Trek\". Il primo a dare una spiegazione corretta per le anomalie della precessione del perielio di Mercurio fu Albert Einstein nel 1915.\nOriginariamente si credeva che Mercurio fosse in orbita sincrona con il Sole e che il pianeta volgesse sempre la stessa faccia alla stella, con estremi di caldo e freddo sullo stesso pianeta e presumibilmente una fascia abitabile tra i due. Questa visione di Mercurio fu spazzata via nel 1956, quando i radioastronomi scoprirono che Mercurio ruota tre volte ogni due rivoluzioni, esponendo tutta la sua superficie al sole.\nLe opere di fantasia su Mercurio possono pertanto dividersi in due gruppi, quelle fino alla met\u00e0 degli anni cinquanta che usano il \"vecchio\" Mercurio, con il suo lato buio e quello illuminato, e le storie che riflettono una conoscenza scientifica pi\u00f9 aggiornata del pianeta.\nLetteratura.\n\"Vecchio Mercurio\".\nBernard le Bovier de Fontenelle nel suo \"Entretiens sur la pluralit\u00e9 des mondes\" (Interviste sulla pluralit\u00e0 dei mondi) del 1686, espone l'idea che Mercurio ed altri pianeti del sistema solare siano abitati, descrivendo le civilt\u00e0 su Mercurio, Venere e Saturno. \u00c8 stato citato come primo romanzo di fantascienza ben costruito sui mondi extraterrestri e rimase l'opera pi\u00f9 popolare del genere fino alla fine del XVIII secolo.\nNe \"Il serpente Ouroboros\" (\"The Worm Ouroboros\", 1922) di Eric R\u00fccker Eddison, l'azione ha luogo in un mondo fantastico che fa apparentemente parte del pianeta Mercurio. Il nome, tuttavia, \u00e8 usato solamente per dare un tocco esotico, non essendovi alcun tentativo di far corrispondere le caratteristiche di quel mondo a qualsiasi dato conosciuto su Mercurio negli anni venti (ad esempio il Mercurio descritto da Eddison ha una normale lunghezza del giorno e della notte); in effetti assomiglia in tutto alla Terra, non fosse per alcuni dettagli della sua geografia.\n\"Nella terra della grande luce\" (\"Tama of the Light Country\", 1930) e \"La principessa di Mercurio\" (\"Tama, Princess of Mercury\", 1931), di Ray Cummings (raccolte in italiano ne \"La principessa della luce\") sono avventure nello stile di Edgar Rice Burroughs ambientate in un Mercurio dall'orbita sincrona; questi \"planetary romance\" hanno per protagonista Jack Dean, un terrestre trasportato suo malgrado sul pianeta da un misterioso \"trasferimento astrale\".\nH. P. Lovecraft in \"L'ombra venuta dal tempo\" (\"The Shadow Out of Time\", 1936) menziona brevemente il pianeta.\nNei racconti di Leigh Brackett - specialmente \"I demoni del lato oscuro\" (\"The Demons of Darkside\", 1941), \"A World is Born\" (1941), \"La spada di luce\" (\"Cube from Space\",1942) e \"Shannach, l'ultimo \" (\"Shannach \u2013 the Last\", 1952) - un Mercurio in orbita sincrona possiede una \"cintura del crepuscolo\" esposta a pericolose variazioni di caldo e freddo e a devastanti tempeste solari. Alcuni dei personaggi pi\u00f9 vividi della Brackett, come Jaffa Storm (\"E su Marte dominerai\", 1944) ed Eric John Stark, sono nativi di Mercurio.\nNelle storie di Isaac Asimov Mercurio appare spesse volte come ambientazione. Asimov scrisse tutte quelle storie prima che gli astronomi sapessero che il pianeta non aveva un'orbita sincrona intorno al Sole; il pianeta \u00e8 sempre rappresentato con una faccia in permanenza buia e un'altra in piena luce.\nNel racconto \"Circolo vizioso\" (\"Runaround\", in \"Astounding Science Fiction\", 1942, ripubblicato nell'antologia \"Io, Robot\", 1950), una base su Mercurio invia robot a cercare del selenio, essenziale per proteggere la base dal sole intensissimo del pianeta. Il robot per\u00f2 impazzisce durante il percorso e gli uomini della base devono usare le loro conoscenze delle tre leggi della robotica per farlo rinsavire (\u00e8 il primo racconto in cui tutte e tre le leggi sono menzionate esplicitamente).\n\"Conclusione errata\" (\"The Dying Night\", in \"The Magazine of Fantasy and Science Fiction\", 1956) \u00e8 un giallo ad enigma in cui degli astronomi da Mercurio, dalla Luna e dall'asteroide Cerere sono implicato in un omicidio. Le dinamiche delle condizioni di vita di ognuno di queste ambientazioni sono la chiave per scoprire quale astronomo \u00e8 il colpevole.\nL'intera vicenda narrata nel romanzo per ragazzi \"Lucky Starr e il grande sole di Mercurio\", pubblicato da Asimov nel 1956, \u00e8 ambientata sul pianeta Mercurio, e la convinzione che il pianeta possedesse un emisfero perennemente bruciato dal Sole e uno perennemente gelato risulta fondamentale per la trama dell'opera.\nNel romanzo di C. S. Lewis \"Quell'orribile forza\" (\"That Hideous Strength\", 1945), Mercurio, o Viritrilbia, \u00e8 descritto come il luogo di nascita del linguaggio nell'universo. \u00c8 grazie al potere dell'Oyarsa di Viritrilbia che Merlinus Ambrosius ha la possibilit\u00e0 di \"disfare la lingua\" al banchetto N.I.C.E. nel penultimo capitolo del libro.\nIn \"Isole cosmiche\" (\"Islands in the Sky\", 1952) di Arthur C. Clarke, c'\u00e8 una strana creatura che vive in quello che in seguito sar\u00e0 ritenuto il lato permanentemente buio, con solo visite occasionali alla zona del crepuscolo.\nIn \"Pianeta di ghiaccio\" (\"Iceworld\", 1953) di Hal Clement, degli alieni basati sul silicio stabiliscono una base sul lato caldo del pianeta. Ci\u00f2 non \u00e8 abbastanza per loro, che mettono la base nel mezzo di un cratere con specchi sul bordo per concentrare la luce solare e raggiungere la temperatura necessaria.\nIn \"Sfere di fuoco\" (\"Battle on Mercury\", 1953) di Eric van Lhin (uno degli pseudonimi di Lester del Rey), i coloni terrestri vivono sul pianeta protetti da enormi cupole ermetiche. Le forme di vita intelligente indigene sono incandescenti sfere di pura energia.\nAltro racconto basato sull'assunto che Mercurio presenti sempre la stessa faccia al Sole \u00e8 \"Traversata al sole\" (\"Brightside Crossing\", su \"Galaxy\", 1956), una storia breve scritta da Alan E. Nourse, narrata dall'unico sopravvissuto di un gruppo di quattro esploratori che cerca di affrontare la traversata della faccia illuminata di Mercurio al perielio, ma non valuta correttamente i pericoli del viaggio.\nIl romanzo \"Le sirene di Titano\" (1959) di Kurt Vonnegut si svolge in parte su Mercurio. Nel libro il pianeta volge sempre la stessa faccia al Sole e la differenza di temperatura tra i due emisferi provoca una tensione che lo fa vibrare \"come un calice di cristallo\". La vibrazione \u00e8 il nutrimento degli abitanti di Mercurio, gli \"armonium\", creature graziose e pacifiche che vivono attaccate alle pareti delle grotte.\nIn \"Negromante\" (\"Necromancer\", 1962) di Gordon R. Dickson, \u00e8 stata collocata una base su Mercurio, usata dalla Gilda di Chantry per allenare i principianti all'interno del gruppo.\nIn \"The Coldest Place\" (1964) di Larry Niven, uno dei suoi primi racconti, lo scrittore si prende gioco del lettore, a cui viene detto che lo scenario \u00e8 \"il luogo pi\u00f9 freddo del sistema solare\" presumendo che si tratti di Plutone, solo per scoprire alla fine che la vera localizzazione \u00e8 la faccia oscura di Mercurio. La storia fu scritta quando la teoria dell'orbita sincrona di Mercurio con il Sole era ancora prevalente, ma fu pubblicata appena dopo la scoperta che il pianeta ruotava in una risonanza di 2:3.\n\"Mission to Mercury\" (1965) di Hugh Walters presume a sua volta che Mercurio abbia un lato 'oscuro' vicino allo zero assoluto da cui i protagonisti devono essere salvati prima di morire congelati.\n\"Nuovo Mercurio\".\nIn \"Incontro con Rama\" (\"Rendezvous with Rama\", 1973) di Arthur C. Clarke, Mercurio \u00e8 controllato da un governo di minatori di metalli che cercano di distruggere il vascello alieno Rama. Il romanzo condivide l'elemento di sfondo della colonizzazione del sistema solare con numerose altre opere, in particolar modo \"Terra imperiale\" (\"Imperial Earth\", 1975).\nIn \"Spedizione Sundiver\" (\"Sundiver\", 1980) di David Brin, i personaggi trascorrono la maggior parte del tempo su Mercurio, tra una spedizione e l'altra nella cromosfera del Sole.\nNei romanzi e racconti di Kim Stanley Robinson, specialmente \"The Memory of Whiteness\" (1985), \"Mercurial\" (in \"The Planet on the Table\", 1986) e \"Il blu du Marte\" (\"Blue Mars\", 1996), Mercurio \u00e8 la sede di una vasta citt\u00e0 chiamata Terminator. Allo scopo di evitare la pericolosa radiazione solare, la citt\u00e0 scorre attorno all'equatore del pianeta su binari, regolandosi con la rotazione del pianeta in modo che il sole non si alzi mai completamente dall'orizzonte. La forza motrice proviene dal calore del sole che espande le rotaie nella faccia illuminata. La citt\u00e0 \u00e8 governata da un dittatore autocratico chiamato il Leone di Mercurio.\nIn \"Manifold: Space\" (2000) di Stephen Baxter, Mercurio \u00e8 l'ultimo baluardo dell'umanit\u00e0 dopo che ondate successive di colonizzatori extraterrestri hanno sterminato la razza umana dal resto del sistema solare. \u00c8 il luogo della vittoria umana contro una razza di esseri conosciuti come i cracker, che cercano di smantellare Sol per sfruttare la sua energia.\nIn \"Mercury\" (2005) di Ben Bova, parte della sua serie \"Grand Tour of the Universe\", la storia tratta specificamente del dramma umano riguardante l'esplorazione di Mercurio, cio\u00e8 dei motivi per cui le persone sarebbero interessate a recarvisi (per esempio, di sfruttare l'energia solare intensa cos\u00ec vicino al sole), e di quali sfide si presenterebbero.\nFumetti.\nNell'albo \"Space Adventures\" della Charlton Comics, in due numeri del 1962 \u00e8 apparso un supereroe proveniente da Mercurio, appropriatamente chiamato \"Mercury Man\".\nNegli albi dei \"Guardiani della Galassia\" (dal 1969) della Marvel Comics, Nicholette \"Nikki\" Gold \u00e8 l'ultima sopravvissuta di una colonia su Mercurio del XXXI secolo.\nNella striscia a fumetti \"Calvin e Hobbes\" di Bill Watterson vi \u00e8 una storia estesa a pi\u00f9 strisce quotidiane, in cui Calvin e la sua compagna di classe Susie devono fare una presentazione su Mercurio nella loro classe. Il contributo di Calvin \u00e8, tipicamente, zeppo di \"libert\u00e0 creative\".\nIn \"Transmetropolitan\" (1997-2002) di Warren Ellis e Darick Robertson, una serie a fumetti cyberpunk, si fa riferimento ad un Mercurio ricoperto di pannelli solari per venire incontro alle esigenze energetiche di una Terra tecnologicamente avanzata.\nIn \"DC One Million\" (1998) di Grant Morrison, una miniserie di fumetti ambientata nell'Universo DC, ogni pianeta del sistema solare \u00e8 sorvegliato da uno dei futuri discendenti dei membri della Justice League. Mercurio \u00e8 assegnato al Flash dell'853\u00ba secolo.\nFilm e televisione.\nIl pianeta \u00e8 stato usato come ambientazione in numerose serie televisive:"}
{"id": "1173738", "revid": "56818", "url": "https://it.wikipedia.org/wiki?curid=1173738", "title": "Dieci trib\u00f9 disperse d'Israele", "text": ""}
{"id": "1173739", "revid": "287204", "url": "https://it.wikipedia.org/wiki?curid=1173739", "title": "Alessandro Morani", "text": "Biografia.\nFiglio d'arte - il padre era pittore - Alessandro Morani si scrisse ai corsi dell'Accademia delle belle arti di Roma, ma senza seguire con costanza le lezioni. Al Caff\u00e8 Greco, ritrovo di letterati e di artisti, incontrava i suoi amici pittori, tra cui Enrico Coleman, Onorato Carlandi e Giuseppe Raggio. Nel 1883, all'Esposizione nazionale di Roma, invi\u00f2 l'opera \"Spes ultima vale\". Amava dipingere paesaggi e nel 1886, con l'olio \"Fine di autunno\", partecip\u00f2 alla prima esposizione della associazione \"In arte libertas\", movimento nato per iniziativa di Nino Costa e di cui Morani era segretario. \nConobbe Gabriele D'Annunzio e realizz\u00f2 due illustrazioni per l\"'editio picta\" della raccolta di poesie \"Isaotta Guttadauro\", pubblicata nel 1886, che \u00e8 considerata il primo libro d'arte italiano, a stampa.\nDal 1882 al 1902 insegn\u00f2 al Museo Artistico Industriale di Roma e con il suo allievo Adolfo De Carolis decor\u00f2 il Villino Morani, la Villa Blanc e il Palazzo Vidoni. Diffondeva le idee innovative dell'artista inglese William Morris e di Charles Blanc, influenzando la formazione di artisti come Marcello Piacentini e Duilio Cambellotti. Di Villa Blanc, Morani studi\u00f2 l'impianto generale della decorazione, con l'aiuto dell'archeologo e architetto Giacomo Boni che, condizionato dalle novit\u00e0 di Morris, utilizzava materiali \"riscoperti\", come il mosaico, il vetro colorato e la ceramica. Nel 1893 Morani collabor\u00f2 alla nascita della rivista \"L'Italia artistica industriale\", disegnandone alcune copertine e il manifesto. \nNel 1897 Alessandro Morani spos\u00f2 Elisabetta Helbig che lo present\u00f2 al Circolo di Villa Lante. La moglie scrisse pi\u00f9 tardi un libro di memorie, pubblicate in Germania.\nMorani, in sintonia col mondo poetico di d'Annunzio, realizz\u00f2 le illustrazioni per i versi di \"Diana inerme\" e per la romanza che apre l'\"Intermezzo melico\". Nel 1895, per \"Le vergini delle rocce\" (libro III, \"Massimilla\") esegu\u00ec l'illustrazione, pubblicata sulla rivista letteraria \"Il Convito\". Disegn\u00f2 scenografie per le opere teatrali di d'Annunzio \"La Gioconda\", \"La Gloria\" e \"La citt\u00e0 morta\", per cui ricostru\u00ec anche antiche oreficerie e suppellettili di et\u00e0 micenea.\nSi un\u00ec al gruppo di pittori, noto come i XXV della campagna romana e dipinse vedute di Anticoli Corrado - nel cui museo si conserva una delle sue tele - e di Arsoli, dove acquist\u00f2 un villino."}
{"id": "1173747", "revid": "2218352", "url": "https://it.wikipedia.org/wiki?curid=1173747", "title": "Hackesche H\u00f6fe", "text": "L'Hackesche H\u00f6fe \u00e8 un complesso edilizio che si trova a Berlino, nella zona detta \"Scheunenviertel\" (quartiere Mitte).\nDescrizione.\nProgettato da Kurt Berendt e August Endell, fu iniziato a costruire dal 1906 ed \u00e8 un esempio dello stile secessionista tedesco. Il complesso \u00e8 costituito da nove cortili collegati fra loro su cui si affacciano alti edifici. Danneggiato durante la Seconda guerra mondiale, \u00e8 stato oggetto di recenti restauri che hanno riportato gli edifici e i cortili all'originario stato. Oggi la zona \u00e8 ricca di vita e all'interno dei cortili si trovano negozi, ristoranti, gallerie d'arte e anche un teatro.\n\u00c8 posto sotto tutela monumentale (\"Denkmalschutz\")."}
{"id": "1173755", "revid": "110157", "url": "https://it.wikipedia.org/wiki?curid=1173755", "title": "Bettendorf (Lussemburgo)", "text": "Bettendorf (lussemburghese: \"Bettenduerf\") \u00e8 un comune del Lussemburgo orientale. Fa parte del cantone di Diekirch, nel distretto omonimo. \nNel 2001, la citt\u00e0 di Bettendorf, capoluogo del comune che si trova al centro del suo territorio, aveva una popolazione di 1.045 abitanti. Le altre localit\u00e0 che fanno capo al comune sono Bleesbruck, Gilsdorf e Moestroff."}
{"id": "1173757", "revid": "125041701", "url": "https://it.wikipedia.org/wiki?curid=1173757", "title": "Lapola", "text": "I Lapola sono un gruppo comico cabarettista italiano formatosi il 24 aprile del 1986 a Cagliari.\nA inizio carriera si esibirono in teatri di quartiere e nelle piazze, ma acquisirono molta fama realizzando trasmissioni sulla rete sarda Videolina. I principali personaggi che recitano in tantissime piazze isolane sono \"I Gemellini Chessa\", \"Tzia Ninna\", \"Aspiro Erba\", \"Don Dino\", \"Il filippino\", \"Franca Littera\", \"Arreiga\", \"Castrizzio\", il \"Capo Condomino\", \"Ketty Manca\" e molti altri. Molti di questi personaggi prendono in giro in modo scherzoso i modi e gli accenti dei cagliaritani e non.\nIl nome della compagnia teatrale viene dall'antica denominazione del quartiere cagliaritano \"Marina\", e il gruppo \u00e8 formato da Massimiliano Medda, Marco Camboni, Stefano e Massimiliano Lorrai, Francesco Ghiani e Daniele Gastaldi.\nStoria.\nGli inizi e gli anni novanta.\nI Lapola si formarono il 24 aprile del 1986 a Cagliari. Il nome della compagnia viene dal nome del rione della Marina, chiamato anticamente Lapola, dove nacquero e crebbero cinque componenti del gruppo.\nNel 1990 i Lapola vinsero la prima edizione del \"Festival regionale del cabaret\", nel quale riuscirono ad accattivarsi le simpatie dei pi\u00f9 giovani interpretando, in dialetto cagliaritano, un'esilarante fiaba tratta dal programma \"Lapola Show\".\nNel 1991 i Lapola realizzarono una trasmissione chiamata \"Speriamo che venga qualcuno\", titolo scelto probabilmente poich\u00e9 il vero successo non era ancora arrivato. Lo spettacolo, con il tutto esaurito quasi ogni sera, riscosse invece un gran successo. Subito dopo, nel 1992 segu\u00ec il tour estivo \"Ricercati vivi o morti\", sempre riscuotendo grande approvazione da parte del pubblico sardo.\nIl successo continu\u00f2 nel 1996 con \"Okkupazione\", programma che fece record di ascolti, e nel 1998, dopo un anno di pausa, i Lapola tornarono in televisione con la trasmissione \"Vico Lapola gi\u00e0 Vico...llegate\", ambientata nei vicoli del quartiere Marina di Cagliari. \nGli anni duemila.\nDal 2003 al 2007 tornarono su Videolina con le prime edizioni della trasmissione comico-sportiva \"Come il calcio sui maccheroni\". I temi centrali sono il Cagliari Calcio e il campionato di Serie A, temi affrontati in modo ironico e scherzoso. Negli intermezzi comici venivano settimanalmente ospitati giocatori rossoblu, politici e sportivi.\nDal dicembre del 2007 al 6 giugno 2009 i Lapola tornarono in televisione con una trasmissione chiamata \"Lapola Sci\u00f2\". \nGli anni duemiladieci.\nIl 10 gennaio 2011, dopo un anno di riposo, i Lapola ripresero l'avventura su Videolina, con il programma \"Lapola no cost\" che nella prima puntata ottenne quasi il 20% di share.\nIl 18 febbraio 2013 i Lapola tornarono su Videolina con una trasmissione intitolata \" LAPOLitica\", che \u00e8 dedicata alle elezioni politiche, e meno di un mese dopo, il 4 marzo 2013, segu\u00ec la trasmissione \"Lapola 2013 avanti crisi\". \nIl 17 marzo 2014 tornarono in onda su Videolina con la trasmissione \"Il paese dei Farlocchi\". In questa trasmissione vennero introdotti nuovi personaggi come: Il mago di Pirri, Zoviraz, Daniele Contu, Giggi con tre G, Efisio, ecc... \nIl 13 aprile 2015 tornarono in onda su Videolina con una nuova edizione della trasmissione \"Come il calcio sui maccheroni\". \nIl 7 maggio 2018 i Lapola tornarono in onda su Videolina con una nuova trasmissione, che \u00e8 ambientata in un autobus della linea cittadina cagliaritana, intitolata \"Avanti c'\u00e8 posto\". \nIl 9 dicembre 2019 i Lapola tornano su Videolina con una nuova trasmissione, intitolata \"Officine Lapola\", in onda per dieci puntate.\nGli anni duemilaventi.\nIl 29 febbraio 2020 i Lapola realizzarono uno spettacolo al Teatro del Conservatorio di Cagliari, che \u00e8 un seguito della trasmissione \"Officine Lapola\", intitolato \"Officine Lapola in teatro\".\nI personaggi Turnover\nCome personaggi turnover nella Lapola ci sono stati vari componenti:Tonino Pisano (Buttafuori) \nGennaro Longobardi (San Gennaro) \nGabriele Cossu e Francesca Zara (Cossu e Zara - Il Genio del Televisore ed Eugenia - Cina - Martina Scopa - Mago Dar\u00ec - Giovanni Muciaccio - Gelsomina e Felice - Riccardo Scocciato - Norino e Luisella - Roger agente servizio barracelli e comandate - Guido e Chiara - Signor Giustino e badante rumena - Professor Pabassa - Bianca e Berny - Mau Meda e Aureglia - Vera Pelle e Andy Cappai - Gigabyte - Giusy the body)\nMichele e Stefano Manca (Pino &amp; gli anticorpi - Fuffi)\nAlessandro Pili (Il Presidente Soru - Tore Canta - Sindaco di Scraffingiu - Don Gigi - Su sonadori de Launeddas - Antoniegua)\nJacopo Cullin (Signor Tonino - Salvatore Pilloni - Angioletto Biddi e' Proccu - L'uomo riccio)\nFrancesca Murgia (Miss Bidda - Liberty)\nMarco Piccu (Tziu Pibioni - Eliseo Mandroni - Dablo Il Grande - Ugo Tanalla)\nPierpaolo Argiolu (Cozzina - Renato Zero)\nBenito Urgu (Signora Desolina - Roger Murru - Il capo tenore - Tore Mitraglia)\nPierpaolo Sechi (Zia Rosina - Muratore)\nRoberto Zorcolo (Il maestro Hunfrau - DJ Stiga - Sant'Elia)Le primedonne\nNegli anni si sono susseguite negli spettacoli dei Lapola varie primedonne:"}
{"id": "1173763", "revid": "287204", "url": "https://it.wikipedia.org/wiki?curid=1173763", "title": "Nicodemismo", "text": "Con nicodemismo si intende quel comportamento di dissimulazione ideologica, sia essa religiosa o politica, che porta ad aderire e a conformarsi, nell'apparenza, alle opinioni dominanti della propria epoca.\nOrigine.\nL'espressione deriva da Nicodemo, il fariseo che, secondo il \"Vangelo secondo Giovanni\", di notte andava di nascosto ad ascoltare Ges\u00f9, mentre di giorno simulava una piena adesione al farisaismo.\nIl termine fu creato da Giovanni Calvino per designare l'atteggiamento di quei protestanti che, per evitare la persecuzione della Chiesa cattolica, si fingevano pubblicamente cattolici, partecipando anche alle funzioni religiose. Calvino condann\u00f2 questa pratica equiparandola al peccato di idolatria, dovendo invece il cristiano, a suo avviso, testimoniare pubblicamente la propria fede anche a costo del martirio o dell'esilio. La simulazione, sempre secondo Calvino, implicava infatti una svalutazione degli apparati ecclesiastici, rimettendo in discussione la loro necessit\u00e0 storica ma anche l'essenza stessa della religione, risolta nella fede interiore, per sua natura individuale e non incanalabile in quadri dogmatici e istituzionali definiti. Nel contempo, consentiva di non rompere con il proprio ambiente di riferimento, offrendo una via di compromesso. Proprio in quanto risposta di sopravvivenza alla crisi della divisione confessionale della societ\u00e0 cristiana, il nicodemismo si diffuse in tutta l'Europa. Il nicodemismo fu invece approvato e praticato dal teologo spagnolo Juan de Vald\u00e9s.\nL'esortazione, fatta da Calvino, a professare apertamente la propria fede anche in terra cattolica, fu appoggiata anche da Giulio Della Rovere, che nel 1552 scrisse proprio una \"Esortazione al martirio\". \nLa discussione si allarg\u00f2 investendo anche la legittimit\u00e0 della fuga dai territori cattolici per sfuggire la persecuzione - dal momento che la fuga avrebbe cos\u00ec evitato lo \u00abscandalo\u00bb della simulazione - tema sul quale scrissero gli italiani fuggiti in Svizzera Celso Martinengo, Lattanzio Ragnoni, Pietro Martire Vermigli, Scipione Lentolo, Alessandro Trissino.\nUtilizzi nella storia.\nNel 1601 anche l'antitrinitario Fausto Sozzini, in una riunione di unitariani tenuta a Rak\u00f3w, sostenne la legittimit\u00e0 della fuga per sfuggire la persecuzione, citando lo scritto di Atanasio \"De fuga in persecutione\", aggiungendo di ritenere che non sempre la dissimulazione della propria fede sia peccato, dal momento che anche Cristo simul\u00f2 quando \u00abfinse di andare oltre\u00bb. \nAnche per Michelangelo Buonarroti si \u00e8 ipotizzata l'adesione nicodemica alla dottrina della giustificazione per sola fede, propria della Riforma protestante e del circolo valdesiano a cui, fra gli altri, apparteneva Vittoria Colonna, con la quale l'artista ebbe un lungo e fitto rapporto, intessuto di interessi artistici e religiosi. Questi ultimi vengono fatti risalire, oltre che all'influsso del Vald\u00e9s, anche a quello dell'Ochino, il generale cappuccino protagonista di una tormentata evoluzione religiosa che lo port\u00f2 dall'evangelismo valdesiano al calvinismo e infine alle teorie anabattistiche.\nNell'analisi di due disegni regalati da Michelangelo a Vittoria Colonna, una \"Piet\u00e0\" ora all'Isabella Stewart Gardner Museum di Boston, e un \"Crocifisso\" ora conservato al British Museum di Londra, unitamente all'analisi di alcune rime religiose dell'artista, si \u00e8 cercata la conferma dell'adesione alla dottrina della fede come dono gratuito. Un suggestivo indizio del nicodemismo di Michelangelo sarebbe altres\u00ec la sua famosa \"Piet\u00e0 Bandini\", conservata al Museo dell'Opera di Santa Maria del Fiore di Firenze, dove nel volto della figura incappucciata di Nicodemo che sorregge il cadavere di Cristo, si individua l'autoritratto del Maestro."}
{"id": "1173781", "revid": "466539", "url": "https://it.wikipedia.org/wiki?curid=1173781", "title": "Periodo Sh\u014dwa", "text": "Il periodo Sh\u014dwa (\u662d\u548c\u6642\u4ee3 \"Sh\u014dwa jidai\", letteralmente \"periodo di pace illuminata\"), o era Sh\u014dwa, \u00e8 l'era di storia giapponese corrispondente al regno dell'Imperatore Hirohito; \u00e8 compreso tra il 25 dicembre 1926 e il 7 gennaio 1989. \u00c8 stato il regno pi\u00f9 lungo tra tutti quelli degli imperatori giapponesi.\nIl periodo Sh\u014dwa pu\u00f2 essere suddiviso in due momenti storici differenti, durante i quali il Giappone ha vissuto grandi rivolgimenti:\nPreceduto dal periodo Taish\u014d, \u00e8 stato seguito dal periodo Heisei.\nStoria.\nL'incidente Mukden e la conferenza Washington.\nL'incidente fu in realt\u00e0 un attentato compiuto contro una ferrovia giapponese, ma fu orchestrato e portato a termine dagli stessi giapponesi, al fine di accusare il governo cinese e avere la scusa per annettere la Manciuria.\nNascita del nazionalismo.\nDi fronte ai cambiamenti della Prima Guerra Mondiale, l'apparizione dell'Unione Sovietica comunista e la sua espansione politica verso la Cina, il Giappone svilupp\u00f2 una politica molto reazionaria e militarista, alimentata anche dalle ambizioni di espansione e dalla necessit\u00e0 di trovare nuovi mercati e materie prime; questo atteggiamento porter\u00e0 il paese verso il conflitto con la Cina, l'alleanza con Italia fascista e Germania nazista e la partecipazione al secondo conflitto mondiale.\nSeconda guerra mondiale.\nNonostante fosse legato da un patto con tedeschi ed italiani, il Giappone rest\u00f2 fuori dalla guerra fino al dicembre del 1941, quando attacc\u00f2 senza preavviso la flotta americana nel Pacifico di stanza a Pearl Harbor; l'attacco venne seguito da una dichiarazione formale di guerra contro gli Stati Uniti, completata da altre contro i paesi alleati, come l'Inghilterra (con cui i giapponesi si scontreranno durante l'espansione nel sud-est asiatico verso l'India). Colti di sorpresa, gli americani reagirono e passarono all'offensiva, respingendo il nemico in battaglie come quella delle Midway; la guerra si svolse da qui spesso a favore degli Stati Uniti fino a met\u00e0 del 1945.\nSconfitta e occupazione Alleata.\nIl 6 agosto e il 9 agosto 1945, l'aviazione statunitense sganci\u00f2 le prime atomiche su Hiroshima e Nagasaki; di fronte alla devastazione della nuova arma, l'imperatore Hirohito ordin\u00f2 la resa (solo l'imperatore poteva dare l'ordine di arrendersi, altrimenti la popolazione e le forze armate avrebbero combattuto ad oltranza); l'esercito americano occup\u00f2 il paese sotto il comando del generale Douglas McArthur, che riorganizz\u00f2 la struttura pubblica, istituzionale e militare del Giappone, con una nuova costituzione pi\u00f9 democratica e l'alleanza con gli Stati Uniti. Al Giappone fu vietato per molto tempo di avere Forze Armate stabili.\nIl \"miracolo\" giapponese.\nIl paese cominci\u00f2 ad orientarsi verso la produzione industriale di beni di consumo, concentrandosi molto sull'elettronica che divent\u00f2 uno dei principali prodotti esportati. Il volto della nazione divenne pi\u00f9 moderno con la costruzione di grattacieli e il passaggio ad uno stile di vita occidentale."}
{"id": "1173786", "revid": "2048388", "url": "https://it.wikipedia.org/wiki?curid=1173786", "title": "Hong Myung-bo", "text": "Hong fu un elemento chiave delle squadre sudcoreane che parteciparono a quattro Mondiali; inoltre \u00e8 stato il primo giocatore asiatico a prendere parte a quattro fasi finali consecutive di un Mondiale. Si \u00e8 ritirato dall'attivit\u00e0 alla fine della stagione 2004 della Major League Soccer, dopo l'esperienza con i Los Angeles Galaxy.\n\u00c8 stato incluso da Pel\u00e9 nella speciale lista FIFA 100, una selezione che racchiude i 125 pi\u00f9 grandi calciatori di sempre.\nCarriera.\nNazionale.\nMondiali 1994.\nDurante la fase a gironi dei Mondiali 1994 negli Stati Uniti, quando la Corea del Sud stava perdendo per 2-0 contro la Spagna a 5 minuti dalla fine, Hong mise a segno la rete del 2-1 e poco dopo propizi\u00f2 la segnatura dell'ala Seo Jung-Won. Furono due gol che permisero di pareggiare il match.\nDue settimane dopo, la Corea del Sud si stava trovando, all'intervallo della gara contro la Germania campione del Mondo in carica, sotto per 3-0: Hong cre\u00f2 l'azione del primo gol coreano, realizzato dell'attaccante Hwang Sun-hong, quindi segn\u00f2 lui stesso il secondo gol. I coreani non furono in grado di mettere a segno il gol del pareggio e uscirono sconfitti dalla sfida contro i tedeschi.\nMondiali 2002.\nHong capitan\u00f2 la nazionale coreana fino ad uno storico quarto posto ai Mondiali 2002, vincendo lui stesso il \"Bronze Ball\" come terzo miglior giocatore del torneo. Termin\u00f2 la propria carriera internazionale dopo i Mondiali 2002, rimanendo a tutt'oggi il giocatore coreano con pi\u00f9 apparizioni in Nazionale, con 136 presenze, nella storia.\nAllenatore.\nIl 26 settembre 2005, dopo il ritiro dall'attivit\u00e0 agonistica, entra nello staff della nazionale come vice allenatore di Dick Advocaat, ha preso parte ai Mondiali 2006, e ricopre lo stesso ruolo con Pim Verbeek. Nel 2007 \u00e8 vice allenatore di Park Seong-Hwa che \u00e8 alla guida della Corea del Sud Under-23. Dal 1\u00ba febbraio 2009 al 31 ottobre 2009 guida la Corea del Sud Under-20. Dal 1\u00ba dicembre 2009 diventa allenatore della Corea del Sud Under-23.\nIl 17 febbraio 2012 viene chiamato da Guus Hiddink come vice allenatore dell'An\u017ei.\nIl 27 giugno 2013 lascia la guida Corea del Sud Under-23 per diventa CT della Corea del Sud, per preparare al meglio la squadra alla Coppa del Mondo brasiliana.\nNel 2021 partecipa alla Coppa del mondo per club FIFA 2020 con la squadra vincitrice dell'AFC Champions League, l'Ulsan Hyundai Football Club"}
{"id": "1173787", "revid": "1451528", "url": "https://it.wikipedia.org/wiki?curid=1173787", "title": "Ponte dei Pugni", "text": "Il ponte dei Pugni \u00e8 un ponte di Venezia, situato nel sestiere di Dorsoduro, nei pressi di campo San Barnaba.\nStoria.\n\u00c8 eponimo di questo ponte un'antica tradizione di Venezia da secoli abbandonata: la \"Guerra dei pugni\". Gli abitanti di due fazioni avverse, i \"Castellani\" di San Pietro di Castello e i \"Nicolotti\" di San Nicol\u00f2 dei Mendicoli, si scontravano a \"pugni\" sulla parte superiore del ponte. Dal mese di settembre a Natale, i Castellani e i Nicolotti si sfidavano a colpi di pugni sui ponti della citt\u00e0, allora quasi tutti sprovvisti di ringhiere ai lati, prima i campioni in duelli, poi in rissa. Bisogna per\u00f2 precisare che la divisione tra le due fazioni ha origini antichissime e si deve forse allo scoppio di contrasti tra la popolazione di Jesolo e quella d'Eraclea. Quando le genti che abitavano quelle terre si trasferirono in citt\u00e0, andarono a formare due comunit\u00e0 separate: i Castellani abitarono i sestieri di Castello, di San Marco e di Dorsoduro, mentre i Nicolotti abitarono quelli di San Polo, Santa Croce e Cannaregio. Tali fazioni assunsero anche usi differenti: quella dei Castellani portava berretti e sciarpe rossi, che si contrapponeva al nero dei Nicolotti; altres\u00ec le donne dei Castellani portavano i fiori al petto su di un lato, quelle dei Nicolotti sull'altro. Tale rivalit\u00e0 non venne almeno in un primo momento contrastata dalle istituzioni. Lo scopo del \"gioco\" era quello di gettare gli avversari nel rio sottostante. Vinceva la squadra che riusciva a tenere i suoi uomini sul ponte. \nPrima che avvenisse uno scontro tra le due fazioni, esso veniva annunciato, si definiva su quale ponte dovesse avere luogo e si sistemava il campo di svolgimento dello scontro. Difatti, esiste anche se meno celebre, un altro ponte omonimo presso il campo di Santa Fosca nel sestiere di Cannaregio, anch'esso con le impronte dei piedi in pietra d'Istria. Inoltre, diversi altri ponti erano stati usati come campo di battaglia nelle \"guerre dei pugni\": uno di questi, vicino alla chiesa di San Zulian, si chiamava \"Ponte della Guerra\". Il ponte poteva essere rinforzato, e il canale sottostante era ripulito (affinch\u00e9 nel cadervi dal ponte si evitassero danni a persone o a cose). Il giorno dello scontro, i contendenti (anche trecento per parte) si schieravano alle estremit\u00e0 del ponte: lo schierarsi era accompagnato da musica e dal sopraggiungere delle folle di curiosi, che si affacciavano dalle finestre o assistevano da barche. Il genere di armamenti col quale presentarsi era regolamentato: potevano essere portati corazze, elmi, scudi, canne, bastoni, ma talvolta si sceglieva di combattere a mani nude, senza armi n\u00e9 protezioni. \nLo scontro vero e proprio era preceduto da una sfida individuale (detta anche \"Mostra\"), che vedeva coinvolti i campioni delle due squadre, ciascuno dei quali poneva i propri piedi sopra due delle impronte presenti sulla superficie della pavimentazione. Ben presto, subentravano nello scontro anche gli altri contendenti. Il fronte che fosse riuscito a sconfiggere quello avversario avrebbe potuto porre le proprie insegne sul ponte: logicamente, esso non era perpetuo e ci\u00f2 permetteva che, al rivendicare la propriet\u00e0 dell'altro schieramento, avvenisse un nuovo scontro. Spesso anche il pubblico si lasciava coinvolgere negli scontri. Dato che gli scontri sovente potevano durare anche varie ore, al calar delle tenebre interveniva la gendarmeria per farli cessare.\nDal 1574 si cerc\u00f2 di contenere questo fenomeno, bandendo le armi dai conflitti. Nel 1705 vennero proibiti gli scontri dopo che proprio quell'anno ci fu uno degli scontri pi\u00f9 cruenti, in cui dai soli pugni si pass\u00f2 ai coltelli. La pena per chi avesse fatto scoppiare una rissa su di un ponte era lavorare cinque o pi\u00f9 anni su una galea o una detenzione carceraria di sette anni. \nPer dare alla gente altre possibilit\u00e0 di sfogo, venne istituito un altro gioco, detto delle \"Forze d'Ercole\": la piramide umana pi\u00f9 alta, costruita durante il Carnevale di Venezia in Piazza San Marco, era premiata dal doge in persona. Il ponte venne ricostruito attorno al 1870: vennero aggiunte solo allora le ringhiere in ferro.\nNon si trattava comunque di una consuetudine della sola Venezia; per esempio nel 1417 Guido da Montefeltro conte di Urbino organizz\u00f2 a Gubbio grandi festeggiamenti, tra cui \"una gran\" \"battaglia di pugni\", in onore di Carlo dei Malatesti, dopo che l'ebbe riscattato dalla prigionia in cui lo teneva Braccio da Montone.\nArchitettura.\nQuesto ponte, per nulla importante sotto il profilo artistico, presenta sui quattro vertici della pavimentazione della sommit\u00e0 quattro impronte di piedi in pietra d'Istria."}
{"id": "1173788", "revid": "1543377", "url": "https://it.wikipedia.org/wiki?curid=1173788", "title": "Pallacanestro ai Giochi della XXI Olimpiade", "text": "Il torneo di pallacanestro ai Giochi della XXI Olimpiade si disput\u00f2 a Montr\u00e9al dal 18 al 27 luglio 1976.\nIl torneo maschile fu vinto dagli Stati Uniti. Per la prima volta nella storia dei Giochi olimpici venne organizzata l'edizione femminile, che vide il successo dell'Unione Sovietica.\nSquadre partecipanti.\nTorneo maschile.\nLe nazionali iscritte al torneo maschile furono 12. Il partecip\u00f2 di diritto in quanto paese ospitante, cos\u00ec come , e , prime tre classificate ai Giochi del 1972. Ebbero il posto garantito anche e , vincitrici rispettivamente degli Oceania Championship 1975 e dell'AfroBasket 1975.\nLa vittoria degli ai VII Giochi panamericani consent\u00ec al , squadra finalista, di accedere al torneo olimpico. Il ritiro prima dell'inizio della competizione da parte della consent\u00ec la partecipazione del , sconfitto in finale dai cinesi al Campionato asiatico 1975.\nI rimantenti 4 posti furono assegnati tramite il Torneo Pre-Olimpico disputato a Hamilton dal 22 giugno al 3 luglio 1976, e il Torneo Europeo di Qualificazione Olimpica disputato a Edimburgo dal 3 all'8 maggio 1976.\nA torneo gi\u00e0 iniziato, l' decise di ritirarsi per protesta contro il CIO, colpevole secondo gli africani di non aver espulso dai Giochi la Nuova Zelanda. Veniva infatti contestata alla Nazionale di rugby a 15 della Nuova Zelanda di aver disputato alcune partita in Sudafrica pochi mesi prima dell'inizio dei Giochi. E nei confronti del paese africano, colpevole di apartheid, vi era un embargo relativo alle manifestazioni sportive internazionali, incluso il divieto ad altre nazionali di partecipare ad eventi sportivi su suolo sudafricano. L'Egitto perse la prima partita, decidendo poi di ritirarsi: a tutti gli incontri venne assegnato lo 0-2 a tavolino.\nPaese ospitante\nPrime 3 alle Olimpiadi 1972\nAmmessa tramite i VII Giochi panamericani\nAmmessa tramite l'Oceania Championship 1975\nAmmesse tramite i Campionati Africani 1975\nAmmessa tramite i Campionati Asiatici 1975\nAmmesse tramite il Torneo Pre-Olimpico\nAmmessa tramite il Torneo Europeo di Qualificazione\nTorneo femminile.\nLe squadre partecipanti alla prima edizione femminile dei Giochi furono 6. Oltre al (paese ospitante) parteciparono di diritto , e , prime tre classificate ai Mondiali 1975. I rimanenti due posti furono assegnati tramite il Torneo Pre-Olimpico Femminile FIBA 1976, disputato contemporaneamente con quello maschile a Hamilton, dal 22 giugno al 3 luglio 1976. Centrarono la qualificazione gli e la .\nPaese ospitante\nPrime 3 ai Mondiali 1975\nAmmesse tramite il Torneo Pre-Olimpico"}
{"id": "1173789", "revid": "1983214", "url": "https://it.wikipedia.org/wiki?curid=1173789", "title": "Aghire\u0219u", "text": "Aghire\u0219u (in ungherese \"Egeres\", in tedesco \"Erldorf\") \u00e8 un comune della Romania di 7.190 abitanti\n, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 11 villaggi: Aghire\u0219u, Aghire\u0219u-Fabrici, Arghi\u0219u, B\u0103gara, D\u00e2ncu, Dorol\u021bu, Inucu, Leghia, Mac\u0103u, Ticu, Ticu-Colonie.\n\u00c8 situato in una zona collinare a 447 metri s.l.m. ed \u00e8 percorso dal fiume Nad\u0103\u0219.\nConfina a nord con il Distretto di S\u0103laj, a sud con C\u0103pu\u0219u Mare, a ovest con Izvoru Cri\u0219ului e ad est con i comuni di G\u00e2rb\u0103u e Gil\u0103u\nStoria.\nLa prima menzione in un documento ufficiale risale al 1263. Durante il Medioevo era abitato prevalentemente da ungheresi e apparteneva alla parrocchia di M\u0103n\u0103\u0219tur-Cluj. Nel 1572 la famiglia Bocskai costru\u00ec un castello, dichiarato nel 2004 monumento storico oggi in rovina\nSociet\u00e0.\nEvoluzione demografica.\nSuddivisione della popolazione in base all'etnia nel corso degli anni:"}
{"id": "1173799", "revid": "767487", "url": "https://it.wikipedia.org/wiki?curid=1173799", "title": "B\u0103i\u0219oara", "text": "B\u0103i\u0219oara (in ungherese \"Jarabanya\" o \"Kisbanya\", in tedesco \"Kleingrub\") \u00e8 un comune della Romania di 2.388 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 9 villaggi: B\u0103i\u0219oara, Fr\u0103sinet, Moara de P\u0103dure, Muntele B\u0103i\u0219orii, Muntele Bocului, Muntele Cacovei, Muntele Filii, Muntele S\u0103celului, S\u0103cel."}
{"id": "1173809", "revid": "767487", "url": "https://it.wikipedia.org/wiki?curid=1173809", "title": "Stemma dell'Africa Orientale italiana", "text": "Lo stemma dell'Africa Orientale Italiana \u00e8 stato l'emblema utilizzato per designare l'Africa Orientale Italiana, parte integrante dell'Impero italiano.\nDescrizione.\nIl regio decreto n. 2225 del 31 agosto 1939, che aveva per titolo \"determinazione della foggia dello Stemma Imperiale dell'Africa Orientale Italiana\", all'articolo 1 recitava:"}
{"id": "1173814", "revid": "372624", "url": "https://it.wikipedia.org/wiki?curid=1173814", "title": "Galletto", "text": ""}
{"id": "1173819", "revid": "12420", "url": "https://it.wikipedia.org/wiki?curid=1173819", "title": "Hugh Mc Donald", "text": ""}
{"id": "1173824", "revid": "123797984", "url": "https://it.wikipedia.org/wiki?curid=1173824", "title": "Televita", "text": "Televita fu un\u2019emittente televisiva italiana con sede a Roma.\nNata nel 1977 come emittente generalista di orientamento conservatore - populista, conobbe il periodo di maggior successo nel periodo a cavallo tra gli anni settanta e ottanta, per poi declinare nell'anonimato e chiudere nel 2012 \nStoria.\nFondata nel 1977 dal politico democristiano Luigi D'Amato, quest'ultimo ebbe subito l'intuizione di dare spazio all'ex giornalista del Messaggero Nino Longobardi che ne divenne il mattatore. I programmi, \"Il quarto d'ora di Nino Longobardi\" e \"I pugni sul tavolo\" divennero oggetto di culto. L'abitudine del conduttore di accompagnare la sua fragorosa oratoria con terribili manate sulla scrivania gener\u00f2 un successo mediatico straordinario.\nLongobardi ide\u00f2 la saggia figura d'un fantomatico \u201cZio Amedeo\u201d e, utilizzandola come \"alter ego\", prese ad inveire contro tutto e tutti, in particolare contro Maurizio Costanzo, Dario Fo, Franco Zeffirelli, il presidente della RAI Paolo Grassi e l'on. Giulio Andreotti. Fu soprattutto, per\u00f2, l'allora sindaco di Roma Giulio Carlo Argan, al quale rinfacciava continuamente il suo passato in camicia nera, il bersaglio principale dei suoi strali. Nel settembre del 1979, nel pieno della campagna denigratoria nei suoi confronti, Argan si dimise dal suo incarico.\nLongobardi fu costretto a farsi da parte quando il suo nome comparve nella Lista degli appartenenti alla P2, con tessera n. 368.\nIl canale \u00e8 noto anche perch\u00e9 ha trasmesso le trasmissioni del critico musicale di origine inglese Richard Benson.\nNel 2012, Televita ha cambiato propriet\u00e0 ed \u00e8 stata rinominata \"One Television\", adottando il nome di uno dei suoi sottomarchi. Il mux continua, tuttavia, ad avere la denominazione Televita, ospitando numerose emittenti extraregionali fra cui Napoli Tiv\u00f9, Video Regione Sicilia, Euronews Puglia, ecc. transformadosi in un teleconsorzio."}
{"id": "1173841", "revid": "116382923", "url": "https://it.wikipedia.org/wiki?curid=1173841", "title": "SONET", "text": "In telecomunicazioni SONET (Synchronous Optical NETworking) \u00e8 uno standard trasmissivo sviluppato da Telcordia per la trasmissione digitale sincrona di informazioni sul canale. Cos\u00ec come l'analogo standard SDH, SONET viene ampiamente utilizzato dagli operatori telefonici nelle loro reti di trasporto come protocollo di rete di livello fisico per la multiplazione. Lo standard \u00e8 definito principalmente dalle normative Telcordia GR-253 e GR-499.\nDescrizione.\nLo standard SONET \u00e8 adottato principalmente negli Stati Uniti, in Canada e in altre nazioni del Nord America nonch\u00e9 in qualche nazione asiatica. Sia SONET che SDH sono stati concepiti, sviluppati e standardizzati alla fine degli anni ottanta. Tuttavia, nonostante SONET sia stato sviluppato storicamente per primo, la sua penetrazione relativamente ridotta e lo sviluppo pi\u00f9 limitato delle sue funzioni potenziali fa s\u00ec che oggi sia considerato una variazione di SDH.\nLa nascita di questi standard \u00e8 stata dettata dall'esigenza di rimpiazzare un altro standard, il Plesiochronous Digital Hierarchy (PDH), utilizzato in precedenza. La differenza principale \u00e8 costituita dal fatto che, grazie all'uso di orologi atomici, l'intera rete di trasporto \u00e8 sincronizzata; questo \u00e8 un grande vantaggio in quanto non solo minimizza la necessit\u00e0 di buffer all'interno della rete ma consente anche l'estrazione diretta dei singoli flussi multiplati, senza dover richiedere per questa operazione la demultiplazione e la rimultiplazione completa dell'intero flusso, nonch\u00e9 schemi di protezione pi\u00f9 complessi e potenti e capacit\u00e0 di monitoraggio incorporate tali da garantire un'elevatissima qualit\u00e0 di servizio.\nSia SDH che SONET possono essere usate sia per incapsulare traffico PDH, sia per trasportare direttamente dati ATM o Ethernet over SONET/SDH (EoS)."}
{"id": "1173849", "revid": "889336", "url": "https://it.wikipedia.org/wiki?curid=1173849", "title": "Maarten Martens", "text": "Carriera.\nLe sue prime squadre sono state l'Anderlecht e l'RKC Waalwijk."}
{"id": "1173852", "revid": "339392", "url": "https://it.wikipedia.org/wiki?curid=1173852", "title": "Nakajima Ki-49 Donyu", "text": ""}
{"id": "1173859", "revid": "78273", "url": "https://it.wikipedia.org/wiki?curid=1173859", "title": "Diaspora nera", "text": ""}
{"id": "1173862", "revid": "248219", "url": "https://it.wikipedia.org/wiki?curid=1173862", "title": "Corambella", "text": ""}
{"id": "1173863", "revid": "125288373", "url": "https://it.wikipedia.org/wiki?curid=1173863", "title": "Yuki Kajiura", "text": "Biografia.\nA causa del lavoro del padre, Yuki Kajiura si dovette trasferire nel 1972, a soli 7 anni, nella Germania Ovest, ove visse fino agli anni della scuola media. \u00c8 in questo periodo che si registra il suo primo componimento, una canzone di addio per la nonna. Tornata a Tokyo per diplomarsi, Yuki cominci\u00f2 a lavorare come ingegnere di sistemi, attivit\u00e0 che abbandon\u00f2 dopo poco tempo (nel 1992) per potersi concentrare meglio sulle sue attivit\u00e0 musicali. Come lei stessa ha ammesso fu suo padre, un amante dell'opera lirica e della musica classica, che pi\u00f9 la influenz\u00f2 a prendere questa decisione.\nNel giugno del 1992 Yuki fece il suo debutto sulla scena musicale con See-Saw, un trio tutto al femminile composto da Chiaki Ishikawa (cantante solista), lei stessa (accompagnamento vocale e tastiera) e Yukiko Nishioka. Nei due anni seguenti il gruppo produsse sei singoli e due album, fino a quando non si sciolse temporaneamente nel 1995. Yukiko Nishioka decise di diventare una scrittrice, mentre la Kajiura continu\u00f2 la sua carriera come solista, componendo musica per altri artisti, spot televisivi, videogiochi e anime.\nNel 2001 Yuki ricre\u00f2 See-Saw insieme a Chiaki Ishikawa. Nello stesso periodo fu impegnata nella creazione della colonna sonora dell'anime \"Noir\" prodotto dallo studio Bee Train. Nonostante i pareri contrastanti dei critici, la colonna sonora fu in generale elogiata e vista come una svolta sulla scena musicale per la sua rischiosa miscela di sintetizzatori, opera lirica e suoni di stampo tipicamente francese.\nFelice della libert\u00e0 che K\u014dichi Mashimo, regista di \"Noir\", le aveva offerto nel comporre la musica della serie, fra i due si instaur\u00f2 una collaborazione che si estese a molti futuri progetti, l'ultimo dei quali \u00e8 \"El Cazador de la Bruja\", una serie animata del 2007. Mashimo non le impose mai dei limiti o degli obiettivi da raggiungere, permettendole semplicemente di comporre qualunque cosa le piacesse.\nNel 2002 See-Saw cre\u00f2 la colonna sonora di \".hack//SIGN\", un altro progetto di Mashimo che in breve tempo raggiunse un enorme successo grazie anche alla presenza dei prodotti della linea \".hack\" su pi\u00f9 fronti. La colonna sonora da sola, composta da 3 CD, vendette pi\u00f9 di 300.000 copie. Durante la produzione della serie, Yuki Kajiura incontr\u00f2 Emily Bindinger e, colpita dalla sua voce, le offr\u00ec di eseguire pi\u00f9 di 10 canzoni presenti nella colonna sonora. Durante l'Anime Expo del 2003 la stessa Kajiura, scherzando, si rifer\u00ec alla Bindinger come \"la sua insegnante di inglese\".\nUno dei pi\u00f9 grandi successi di See-Saw fu la sigla di chiusura di \"Mobile Suit Gundam SEED\", , che vendette da sola oltre 200.000 copie. \"Dream Field\", il primo album di See-Saw nove anni dopo il primo scioglimento, fu un altro successo, vendendo oltre 100.000 copie nel 2003. Nello stesso anno Yuki Kajiura produsse il suo primo album da solista, \"Fiction\", che pubblicizz\u00f2 ed esegui all\"Anime Expo 2003\".\nFra i progetti da solista della Kajiura vi \u00e8 anche FictionJunction, che include collaborazioni di artisti come Yuuka Nanri, Asuka Kato e Kaori Oda. FictionJunction YUUKA, il progetto che include Yuuka Nanri come solista, \u00e8 ad oggi il pi\u00f9 prolifico fra tutti. Nel 2004 il duo ha produsse le sigle di apertura e chiusura di \"Madlax\", ennesimo progetto di Mashimo Koichi, e l'anno seguente pubblicato il suo primo album, \"Destination\".\nNel 2007 Yuki cre\u00f2 un nuovo gruppo dalle ceneri del progetto FictionJunction, le Kalafina, di cui fanno parte FictionJunction Wakana e FictionJunction Keiko, oltre a due nuove cantanti, Hikaru e Maya. Le Kalafina, dopo l'iniziale successo di \"Oblivious\", nel 2007, opening del primo episodio della serie \"Kara no ky\u014dkai\" pubblicarono \"Sprinter/ARIA\", \"Fairytale\" e infine il 4 marzo 2009 hanno usc\u00ec nei negozi il primo album, \"Seventh heaven\", la cui title-track chiude la colonna sonora di \"Kara no Ky\u014dkai\". Lo stesso giorno venne pubblicato anche il nuovo singolo, \"Lacrimosa\", tema dell'anime \"Kuroshitsuji\" mentre il 1\u00ba luglio 2009 usc\u00ec il singolo \"Storia\", tema del programma . Il 28 febbraio 2009 si rinnov\u00f2 la collaborazione con le FictionJunction con la pubblicazione dell'album \"Everlasting songs\", che vide la formazione del gruppo formata da Wakana, Keiko, Kaori dei Sound Horizon e Yuriko Kaida, pi\u00f9 l'aggiunta della gi\u00e0 presente Yuuka. L'ultimo lavoro di Yuki Kajiura \u00e8 il singolo \"Parallel Hearts\" delle FictionJunction, tema dell'anime \"Pandora Hearts\".\nTratti distintivi.\nMolte delle composizioni di Yuki Kajiura presentano tratti ricorrenti e distintivi."}
{"id": "1173864", "revid": "107470", "url": "https://it.wikipedia.org/wiki?curid=1173864", "title": "Kajiura Yuki", "text": ""}
{"id": "1173868", "revid": "1573940", "url": "https://it.wikipedia.org/wiki?curid=1173868", "title": "Hypobranchiaea", "text": "Hypobranchiaea \u00e8 un genere di molluschi nudibranchi appartenente alla famiglia Corambidae. Il genere \u00e8 attualmente classificato come \"taxon inquirendum\", ovvero la sua validit\u00e0 tassonomica \u00e8 incerta.\nTassonomia.\nAl genere venivano in passato attribuite due specie:"}
{"id": "1173869", "revid": "248219", "url": "https://it.wikipedia.org/wiki?curid=1173869", "title": "Neocorambe", "text": ""}
{"id": "1173870", "revid": "1573940", "url": "https://it.wikipedia.org/wiki?curid=1173870", "title": "Palazzo Fossi", "text": "Palazzo Fossi si trova in via de' Benci 4 a Firenze, con affaccio su via Mozza.\nStoria e descrizione.\nIl palazzo, organizzato su cinque assi per quattro piani (pi\u00f9 un volume in soprelevazione), per quanto di chiaro disegno ottocentesco, bene si inserisce per i riferimenti all'architettura rinascimentale nel contesto della via, e comunque \u00e8 da considerare frutto di una ristrutturazione di costruzioni ben pi\u00f9 antiche presenti nell'area, probabilmente legate alle stesse propriet\u00e0 del contiguo palazzo Corsi Horne.\n\u00c8 da tenere inoltre presente che l'edificio (come in vari casi \u00e8 possibile osservare nel centro storico dove le nuove costruzioni hanno quasi sempre inglobato le preesistenze), se presenta una facciata dal disegno organico e conchiuso, si estende secondo una pianta oltremodo complessa, nella quale si innestano locali di pertinenza dell'antico palazzo Corsi, pi\u00f9 precisamente sull'asse destinato a cucine, magazzini e alloggi della servit\u00f9. Tale ristrutturazione, in altra occasione erroneamente attribuita all'architetto Vittorio Bellini (Paolini 2008), \u00e8 in realt\u00e0 riconducibile a un progetto dell'architetto Enrico Presenti, come chiarisce un lucido del 1848 con il quale si chiedono al Comune i permessi per i lavori da condursi sull'immobile (ASCFi, Cancelliere, 5014, c. 300 m).\nAcquistato dalla famiglia Fossi nei primi decenni dell'Ottocento (di modo che l'intervento di trasformazione potrebbe datarsi proprio in riferimento a tale passaggio di propriet\u00e0), \u00e8 stato mantenuto da questa famiglia fino al 1909, quando \u00e8 stato alienato e acquistato dal Sindacato Fiorentino di Assicurazione contro gli Infortuni sul lavoro. Nel 1933 \u00e8 stato venduto alla Cassa Mutua fra le Aziende Agricole e Forestali per l'Assicurazione Contro gli Infortuni sul Lavoro, confluita nell'Inail nel 1943.\nSul portone \u00e8 uno scudo con l'arme dei Fossi (troncato: nel 1\u00b0 d'oro, all'aquila al volo abbassato di nero; nel 2\u00b0 d'argento, alla fascia di rosso caricata di un rametto di cedro fruttato d'oro, posto rivolto nel senso della pezza). Negli interni vari ambienti presentano notevoli decorazioni pittoriche di et\u00e0 neoclassica.\nLa facciata \u00e8 stata restaurata nel 1986."}
{"id": "1173878", "revid": "248219", "url": "https://it.wikipedia.org/wiki?curid=1173878", "title": "Paracorambe steinbergae", "text": ""}
{"id": "1173883", "revid": "287204", "url": "https://it.wikipedia.org/wiki?curid=1173883", "title": "Lupo (F 564)", "text": "La fregata Lupo \u00e8 stata la prima unit\u00e0 dell'omonima classe di fregate missilistiche, tra i prodotti di maggior successo della cantieristica militare italiana dal dopoguerra.\nServizio.\nCostruita a Riva Trigoso e varata il 29 luglio 1976, inizialmente l'unit\u00e0 era stata classificata e varata come cacciatorpediniere ed aveva avuto assegnata la matricola \"D 564\", ma durante la fase di allestimento venne riclassificata fregata ed ebbe il distintivo ottico \"F 564\". \nDopo la sua entrata in servizio la nave dal luglio 1979 al febbraio 1980 insieme all\"'Ardito\" ha effettuato una crociera di rappresentanza circumnavigando il globo.\nLa nave ricevette la Bandiera di combattimento il 14 febbraio 1981, consegnata a Livorno da parte del Gruppo ANMI di San Vincenzo.\nLa nave inquadrata nella 5\u00aa Squadriglia fregate della II\u00aa Divisione navale di base a Taranto nel corso della sua vita operativa nella Marina Militare Italiana ha partecipato ad una intensa attivit\u00e0 operativa prendendo parte a numerose esercitazioni nazionali e internazionali.\nNel settembre 1982 la nave prese parte all'Operazione Libano 2 nell'ambito della Missione Italcon.\nNel 1986 la nave prese parte all'Operazione Girasole scattata in seguito all'Attacco missilistico libico contro Lampedusa, insieme all'incrociatore Doria, ai cacciatorpediniere Audace e Intrepido, alla fregata Libeccio e al rifornitrice di squadra Stromboli.\nDal 12 dicembre 1987 al 17 marzo 1988 ha preso parte all'Operazione Golfo 1 una missione internazionale svolta dalla Marina Militare Italiana tra la fine del 1987 e la fine del 1988 insieme ad altre Marine occidentali a protezione traffico marittimo mercantile, quando nel 1987 dopo anni di guerra in cui il conflitto Iran-Iraq era in situazione di stallo, Iran ed Iraq nell'impossibilit\u00e0 di risolvere la guerra sulla fronte terrestre estesero le ostilit\u00e0 al traffico marittimo commerciale e particolarmente petrolifero vitale per l'economia di entrambi coinvolgendo anche navi appartenenti a nazioni neutrali.\nLa nave fece ritorno nel Golfo Persico dal 28 gennaio al 15 marzo 1991 nell'operazione Golfo 2 in occasione della Guerra del Golfo.\nNel corso delle guerre jugoslave ha poi preso parte nella prima met\u00e0 degli anni novanta nelle acque internazionali dell'Adriatico al largo delle coste della ex Jugoslavia. all'Operazione Sharp Fence a guida UEO e successivamente all'Operazione Sharp Guard e all'Operazione Decisive Enhancement.\nNell'ultima parte degli anni novanta poi la nave prese parte all'Operazione Alba in Albania scattata in seguito alla situazione sociale e politica dell'Albania con un periodo di anarchia, criminalit\u00e0 e caos che accompagnarono l'Albania a partire dal marzo 1997.\nAgli inizi del nuovo secolo la nave venne ritirata dal servizio per essere poi ceduta al Per\u00f9.\nStoria.\nPrecedentemente il nome Lupo, dall'omonima costellazione del Lupo era stato dato ad una torpediniera della Regia Marina Classe Spica, che il 21 maggio 1941 nel corso della seconda guerra mondiale, al comando del Capitano di Fregata Francesco Mimbelli fu tra le unit\u00e0 che parteciparono alla battaglia di Creta. \nLa nave chiamata a scortare fino a Creta un convoglio di caicchi, piccole imbarcazione tipo pescherecci sulle quali erano imbarcate truppe tedesche, intercettata da unit\u00e0 britanniche inizi\u00f2 a distendere una cortina fumogena a protezione delle piccole unit\u00e0 scortate e gettandosi nella mischia riusc\u00ec a colpire una delle unit\u00e0 britanniche. La torpediniera italiana venne ripetutamente colpita da proiettili e da colpi di mitragliera che tuttavia non provocarono gravi danni ma uccisero due marinai, ferendone altre ventisei.\nNella mischia, le unit\u00e0 nemiche nella confusione creata dalla scarsa visibilit\u00e0, si scambiarono cannonate fra di loro e il Lupo riusc\u00ec a sfuggire abilmente all'impari lotta, rientrando a Taranto crivellata di colpi.\nSia il comandante che la bandiera di guerra dell'unit\u00e0 furono decorati per questa azione di guerra con la Medaglia d'Oro al Valor Militare.\nIl \"Lupo\" venne poi affondato davanti alle coste tunisine il 2 dicembre 1942, da un gruppo di cacciatorpediniere e incrociatori inglesi, mentre i componenti del suo equipaggio si prodigavano al salvataggio dei naufraghi di un piroscafo affondato.\nIl suo relitto \u00e8 stato ritrovato nell'agosto 2011.\nBAP Palacios (FM-56).\nMessa in disarmo nel 2003 l'unit\u00e0 nel venne acquistata dal Per\u00f9, pagata 15 milioni di dollari, nell'ambito di un programma di potenziamento della propria marina denominato Proyecto Castilla insieme alla gemella \"Orsa\" per affiancare le unit\u00e0 che la marina peruviana aveva acquisito tra gli anni settanta e gli anni ottanta. La \"Lupo\", passata alla marina peruviana il 3 novembre 2004 quando il pabell\u00f3n peruviano \u00e8 stato innalzato per la prima volta a bordo dell'unit\u00e0 \u00e8 stata ribattezzata Palacios e dopo essere stata sottoposta a lavori di riammodernamento presso gli stabilimenti della Fincantieri, di Muggiano sotto la supervisione del personale peruviano \u00e8 giunta nel luglio del 2005 nel porto di Paita, nella regione di Piura nel nord del Per\u00f9 accolta, oltre ai vertici delle marina militare, anche dal presidente Alejandro Toledo. Successivamente la nave ha raggiunto la sua base operativa di El Callao nel Pacifico per essere utilizzata in particolare nella lotta al narcotraffico e al contrabbando di armi. L'unit\u00e0 nella sua nuova marina di appartenenza fa parte della Classe Aguirre, sottoclasse della Classe Carvajal.\nNome.\nIl nome Palacios \u00e8 stato attribuito in onore di Enrique Sixto Palacios Mendiburu un eroe della Guerra del Pacifico, combattuta dal Per\u00f9 contro il Cile alla fine dell'Ottocento.\nEnrique Sixto Palacios Mendiburu era un giovane ufficiale che l'8 ottobre 1879 durante la battaglia di Punta Angamos si trovava a bordo della nave da guerra Hu\u00e1scar. Nonostante fosse rimasto ferito, quando un colpo di cannone nemico abbatt\u00e9 il pabell\u00f3n, lo recuper\u00f2 sotto una pioggia di pallottole nemiche facendolo tornare a sventolare sulla nave al grido \"\u00a1Nadie se rinde en este buque!\", cio\u00e8 \"Nessuno si arrende su questa nave\", continuando a combattere nonostante le ferite, la cui gravit\u00e0 n\u00e9 caus\u00f2 per\u00f2 la morte il successivo 22 ottobre a soli ventinove anni.\nI suoi resti giunsero a El Callao il 28 ottobre e riposano a Lima nel cimitero di guerra \"Presb\u00edtero Mat\u00edas Maestro\".\nAltre due navi peruviane in passato erano state intitolate a Enrique Sixto Palacios Mendiburu.\nLa prima unit\u00e0 era stata la nave canadese, la HMCS St. Pierre, una fregata della Classe River, un tipo di unit\u00e0 da scorta costruito durante la guerra seconda guerra mondiale tra il 1941 e il 1944 per varie marine alleate, in particolare inglese e canadese. La nave nel dopoguerra venne ceduta nel 1947 al Per\u00f9 dove, ribattezzata Teniente Palacios prest\u00f2 servizio fino al 1966.\nSuccessivamente con questo nome era stato ribattezzato il cacciatorpediniere HMS Diana della Classe Daring, che costruito nei primi anni del dopoguerra era entrato servizio nella Royal Navy nel 1954, Nel 1956 durante la crisi di Suez aveva affondato nel Mar Rosso con un siluro la fregata egiziana Domiat che aveva ingaggiato un combattimento con l'incrociatore . andata in disarmo nel 1969 venne acquistato dal Per\u00f9 insieme alla gemella HMS Decoy. Le due unit\u00e0 vennero trasformate in cacciatorpediniere lanciamissili e ribattezzate rispettivamente Palacios e Ferr\u00e8, entrarono in servizio nella marina peruviana nel 1973. La prima delle due unit\u00e0, la Palacios prest\u00f2 servizio fino al 1993, mentre la seconda la Ferr\u00e8, dopo aver servito per oltre mezzo secolo (l'entrata in servizio nella Royal Navy risale al 28 aprile 1953) in due marine, il 13 luglio 2007 \u00e8 andata definitivamente in disarmo."}
{"id": "1173884", "revid": "1522738", "url": "https://it.wikipedia.org/wiki?curid=1173884", "title": "Etiopismo", "text": "L'etiopismo \u00e8 un movimento nazionalista nato agli inizi del Novecento.\nL'obiettivo \u00e8 riunire sotto la monarchia etiope tutte le popolazioni nere, in un movimento di emancipazione non solo politico, ma anche spirituale e culturale. Nei primi del Novecento, infatti, gli etiopisti, guidati da Marcus Garvey, il cui ministero \u00e8 spesso assimilato dai rastafariani a quello di Giovanni Battista precursore di Cristo, cominciarono a proiettare sull'Etiopia una viva attesa messianica.\nInfatti, altro punto fondamentale conseguente alla concezione biblica di messianismo e millenarismo propria dell'etiopismo, \u00e8 il ritorno in patria dei figli della cosiddetta Diaspora Nera, gli schiavi neri sparsi per il mondo.\nIn quegli stessi anni, grazie anche alla predicazione di alcuni etiopisti, nasce una corrente di stampo religioso che si svilupp\u00f2 inizialmente specie in Giamaica: il Rastafarianesimo, dal nome di Ras Tafari, l'Imperatore etiope che venne riconosciuto come Ges\u00f9 nella Sua Seconda Venuta nel suo Carattere Regale od in ogni caso come una manifestazione di Dio secondo le profezie bibliche. A questo punto molti etiopisti confluirono naturalmente nel Rastafarianesimo, movimento religioso internazionale.\nGli etiopisti sono per la pace, l'uguaglianza e contro ogni genere di discriminazione."}
{"id": "1173886", "revid": "287204", "url": "https://it.wikipedia.org/wiki?curid=1173886", "title": "Andr\u00e9 Joseph Abrial", "text": "Biografia.\nFiglio unico di Jean-Pierre Abrial e di Marie Christine Murol, esponenti della piccola borghesia del Vivarese, provincia dell'antica Linguadoca, nel 1776 divent\u00f2 avvocato al Parlamento di Parigi. Il 20 febbraio 1799, a Napoli, fu nominato dal Direttorio, Commissario civile per la Repubblica Partenopea, di cui organizz\u00f2 il governo repubblicano, e il 25 dicembre dello stesso anno, dopo il colpo di Stato del 18 brumaio, venne nominato dal Consolato Ministro della Giustizia in Francia, carica che mantenne sino al 14 settembre 1802, quando ebbe la nomina a senatore. Nel 1803 ricevette il titolo onorifico di \"Grand'Ufficiale\" della Legione d'Onore. Nel 1808, trasferitosi a Genova, Milano e Torino per riorganizzarvi la giustizia, divenne Conte imperiale e infine, nel 1814, dopo aver votato la decadenza di Napoleone Bonaparte, Luigi XVIII lo nomin\u00f2 Pari di Francia ereditario."}
{"id": "1173887", "revid": "93556", "url": "https://it.wikipedia.org/wiki?curid=1173887", "title": "Sagittario (F 565)", "text": "La Sagittario (distintivo ottico F 565) \u00e8 stata una fregata lanciamissili della Marina Militare italiana, appartenente alla classe Lupo. In servizio dal 1978, nel 2005 fu messa in disarmo e quindi acquistata dal Per\u00f9, entrando quindi in servizio con la Marina de Guerra del Per\u00fa con il nome di BAP \"Qui\u00f1ones\" (distintivo ottico FM-58).\nServizio.\n\"Sagittario\".\nCostruita a Riva Trigoso, dove venne varata il 22 giugno 1977, \u00e8 entrata in servizio il 18 novembre 1978.\nLa nave ha ricevuto la bandiera di combattimento a La Spezia il 29 marzo 1980, consegnata dalla sezione ANMI di Lerici. Il suo armamento artiglieresco era costituito da un singolo cannone 127/54 mm Compatto a prua e da un sistema CIWS Breda Dardo in due torrette binate. L'armamento missilistico era formato da un lanciamissile Sparrow armato con missili Aspide per la difesa antiaerea a medio raggio e dai missili Otomat/ Teseo per la difesa antinave, ed infine l'armamento silurante costituito da due lanciasiluri tripli ILAS-3 tipo MK 32 per siluri leggeri, con 12 siluri da 324mm del tipo A244.\nA poppa era installato un hangar telescopico per un elicottero AB-212 ASW.\nDal settembre del 1982 ad aprile del 1984 la \"Sagittario\" ha partecipato, in vari turni a rotazione, alla missione di pace Italcon in Libano, fino al completamento del rientro di tutti i militari italiani ed i mezzi ancora residenti a Beirut.\nDal 26 luglio al 26 settembre 1988 ha preso parte all'Operazione Golfo 1, facendo poi ritorno nel golfo Persico dal 12 febbraio al 28 aprile 1991 in occasione della guerra del golfo prendendo parte all'Operazione Golfo 2.\nL'unit\u00e0 ha avuto nel corso degli anni riammodernamenti soprattutto nell'elettronica di bordo, con il nuovo radar di superficie SPS-702 CORA e l'adozione del sistema satellitare SATCOM.\nNel corso degli anni 1990 la nave ha preso parte, durante le guerre jugoslave, all'operazione Sharp Guard.\nL'unit\u00e0 ha fatto il suo ultimo ammainabandiera il 31 ottobre 2005 nella base di La Spezia.\nBAP \"Qui\u00f1\u00f3nes\".\nMessa in disarmo alla fine del 2005, l'unit\u00e0 venne acquistata dal Per\u00f9 insieme alla gemella \"Perseo\" per affiancare le unit\u00e0 che la Marina peruviana aveva acquisito tra gli anni 1970 e gli anni 1980; le altre gemelle \"Lupo\" e \"Orsa\", messe in disarmo nel 2003 dalla Marina Militare italiana, erano state anche loro acquistate dal Per\u00f9 nell'ambito di un programma di potenziamento della propria marina denominato \"Proyecto Castilla\".\nLa nave, passata alla Marina peruviana il 23 gennaio 2006, quando il \"pabell\u00f3n\" peruviano \u00e8 stato innalzato per la prima volta a bordo dell'unit\u00e0, \u00e8 stata ribattezzata \"Qui\u00f1\u00f3nes\". Riammodernata dalla Fincantieri sotto la supervisione del personale peruviano, al termine dei lavori l'unit\u00e0 \u00e8 partita verso la sua nuova base operativa di El Callao nel Pacifico, dove \u00e8 giunta il 22 gennaio 2007. Ad accogliere l'unit\u00e0 nella sua nuova base c'era anche il Presidente della Repubblica Alan Garc\u00eda P\u00e9rez.\nIl nome \"Qui\u00f1ones\" \u00e8 stato dato in onore di Jos\u00e9 Abelardo Qui\u00f1ones Gonz\u00e1les, eroe della guerra ecuadoriano-peruviana del 1941."}
{"id": "1173889", "revid": "778127", "url": "https://it.wikipedia.org/wiki?curid=1173889", "title": "Patrizia Valduga", "text": "Ha esordito nel 1982 con l'opera \"Medicamenta\", che ha ricevuto il Premio Viareggio Opera Prima di poesia1982. Negli anni successivi ha pubblicato numerose altre poesie. Nel 1988 ha fondato la rivista mensile \"Poesia\" che ha diretto per un anno. Nel 2012 viene insignita del \u00abPremio speciale\u00bb alla carriera alla XIV edizione del Premio Letterario Castelfiorentino di Poesia e Narrativa.\nTra i molti scrittori da lei tradotti vi sono John Donne, Moli\u00e8re, St\u00e9phane Mallarm\u00e9, Paul Val\u00e9ry, Tadeusz Kantor e ultimamente, per la collana \"Scrittori tradotti da scrittori\" della casa Einaudi, \"Riccardo III\" di William Shakespeare.\nCompagna del poeta, traduttore e critico letterario Giovanni Raboni, la loro relazione \u00e8 durata dal 1981 al 2004, anno della morte di lui.\nBiografia.\nPatrizia Valduga \u00e8 nata a Castelfranco Veneto. Iscrittasi alla Facolt\u00e0 di Lettere a Venezia, ha seguito per quattro anni i corsi di Francesco Orlando (che defin\u00ec \"incontro fondamentale nella mia vita\" ).\n\u00c8 stata la compagna di Giovanni Raboni per ventitr\u00e9 anni e a lui ha dedicato la postfazione dell'ultima raccolta del poeta scomparso, \"Ultimi versi\", pubblicato dall'editore Garzanti nel 2006. Nel 2010 le \u00e8 stato assegnato il Premio caprienigma per la letteratura. Vive a Milano. \n\"Medicamenta\".\nL'autrice ha esordito nel 1982 con la raccolta \"Medicamenta\", dove ripristina in forma rigorosa tutti i generi metrici tradizionali, dal sonetto all'ottava, dalle terzine dantesche alle stanze di ballata, rappresentando cos\u00ec secondo alcuni critici un vero e proprio \"caso\" nella poesia pi\u00f9 recente.\nIl libro ha ricevuto il Premio Viareggio Opera Prima di poesia1982.\n\"La tentazione\".\nIl difficile equilibrio tra lessico impetuoso e rigoroso rispetto della regola metrica che si trova in \"Medicamenta\", sar\u00e0 riprodotto nella raccolta \"La tentazione\" del 1985 e nelle poesie che verranno aggiunte in \"Medicamenta e altri medicamenta\" del 1989.\n\"Donna di dolori\".\nNel 1991 \u00e8 pubblicato il poemetto \"Donna di dolori\" che, con i suoi monologhi in versi, sembra eleggere come primario l'aspetto teatrale anche se ancora costretto in uno schema metrico composto da una severa sequenza di endecasillabi a rima baciata, cos\u00ec come accadr\u00e0 nella raccolta pi\u00f9 tarda dal titolo \"Corsia degli incurabili\" del 1996.\n\"Donna di dolori\" \u00e8 stato portato sulle scene da Franca Nuti e ha vinto il premio Eleonora Duse nel 1992 e il premio Randone nel 1995.\n\"Requiem\".\nPremio Nazionale Rhegium Julii 1994 per la Poesia.\nBen diverso \u00e8 il tono di \"Requiem\", poemetto composto in ottave che regalano al testo un andamento narrativo ricco di pathos, superando la natura manieristica e secentesca che \u00e8 possibile riscontrare nelle opere precedenti.\n\u00c8 un libro da considerarsi \"in fieri\" da quasi dieci anni; infatti, dopo la prima pubblicazione (1994), come leggiamo nella nota in quarta di copertina, \"ha continuato ad essere scritto, o meglio, a scriversi, praticamente senza sosta, come fosse impossibile, mettergli davvero e per sempre la parola fine\". \nIl volume raccoglie infatti le poesie scritte per la morte del padre dell'autrice, avvenuta nel 1991. La tematica della morte \u00e8 espressa gi\u00e0 nel titolo:\"Requiem\", come la prima parola della preghiera dedicata ai defunti (\"Requiem aeternam\"), ma anche come la composizione vocale e strumentale basata sul testo della Messa in suffragio delle anime dei defunti.\nRequiem \u00e8 il grido di una figlia che non riesce a darsi pace per questa perdita, guardando alla morte come qualcosa di immanente che cancella un rapporto, che non pu\u00f2 essere interpretata come un passaggio attraverso un mondo ultraterreno che reca conforto. Il dolore \u00e8 concreto e non c'\u00e8 spazio per la religione, i miti antichi o la metafisica per lenirlo, c'\u00e8 solo il pianto e la disperazione che inducono la poetessa ad invocare invano il padre, senza ricevere per questo alcun conforto.\nLa raccolta non \u00e8 soltanto la narrazione di una storia di dolore e malattia; il 2 dicembre di ogni anno, dal 1992, una nuova ottava si aggiunge alle ventotto precedenti, una riflessione, un appuntamento costante dell'autrice con la figura paterna, un rendergli conto della sua vita, ma anche per raccontare la sua sconsolata solitudine interiore.\n\"Corsia degli incurabili\".\nIn \"Corsia degli incurabili\" del 1996 l'autrice si avvale della voce monologante di un unico personaggio, un malato terminale isolato nel reparto di un ospedale, che parla con il metro del sirventese classico duecentesco, collocando cos\u00ec il poemetto tra poesia e teatro dove il linguaggio poetico serve da contrappeso per alleggerire in un certo qual modo le difficili problematiche affrontate.\n\"Cento quartine e altre storie d'amore\".\nIn \"Cento quartine e altre storie d'amore\", l'autrice vuol mettere in evidenza la differenza fondamentale che esiste tra l'uomo e la donna e \"racconta\", in cento quartine e mille versi in terza rima, con un lessico privo di reticenza, quanto accade nel giro di una notte e durante un incontro amoroso, alternando in modo perfettamente bilanciato il linguaggio parlato a quello letterario.\nLa donna, che tende a una fusione tra mente e corpo, utilizza un linguaggio basato sul dialogo mente-corpo, mentre l'uomo, prevalentemente concentrato sul piacere, usa un linguaggio pi\u00f9 meccanico, spesso volgare e brutale.\nCome ha scritto, in un articolo apparso sul Corriere della Sera, il giornalista Giuliano Gramigna, nel confronto uomo-donna \"gli atti carnali equivalgono agli atti di parola\", in un \"linguaggio osceno\", che fa \"il godimento della coppia\".\n\"Prima antologia\".\n\"Prima antologia\", edita da Einaudi nel 1998, unisce alle due precedenti raccolte, \"Donna di dolori\" e \"Corsia degli incurabili\" un \"Carteggio\" che l'autrice dice aver composto insieme ad uno sconosciuto poeta. I versi delle due raccolte, scanditi sotto forma di endecasillabi a rima baciata e nel metro del sirventese, si contrappongono ai metri pi\u00f9 variati e leggeri del Carteggio, dove le amorose schermaglie sono espresse in un gioco di parole ora ironiche, ora cortesi, ora galanti.\n\"Quartine. Seconda centuria\".\n\"Quartine. Seconda centuria\", che riprende dopo quattro anni (2001) la numerazione della precedente \"Cento Quartine e altri versi d'amore\" come a voler affermare la sua continuit\u00e0, \u00e8 la rappresentazione in versi di ci\u00f2 che accade dopo l'annebbiarsi dei sensi nella mente e nel cuore.Nei versi dalle tonalit\u00e0 che vanno dal sarcasmo alla malinconia, dalla disperazione alla saggezza con l'utilizzo di un registro linguistico differente, vengono scansite, quasi come talismano, alcune parole di poeti classici come Dante, Shakespeare, Prati, Pascoli, D'Annunzio e Rilke.\n\"Manfred\".\nIl poemetto \"Manfred\" \u00e8 pubblicato da Arnoldo Mondadori Editore nella collana \"Lo specchio\" nel 2003 con la collaborazione del pittore Giovanni Manfredini.\n\"Lezioni d'amore\".\nIn \"Lezioni d'amore\" si conclude il percorso che l'autrice aveva iniziato con \"Cento quartine e altre poesie d'amore\" e continuato con \"Quartine. Seconda centuria\".Il poemetto analizza, in tre tempi connessi tra di loro, il percorso del desiderio che viene vissuto come perdita e umiliazione del proprio io razionale\nPostfazione a \"Ultimi versi\" di Raboni.\nNel 2006, pubblicate da Garzanti in un libretto intitolato \"Ultimi Versi\", sono state raccolte postume le poesie ancora inedite dello scrittore Giovanni Raboni, compagno di vita di Patrizia Valduga, con una postfazione della stessa, che comprende 23 commoventi poesie in rima composte nell'estate del 2004, durante la malattia di Raboni.\nLe traduzioni.\nPatrizia Valduga, oltre a scrivere versi, si \u00e8 dimostrata abile traduttrice.\nTra i molti scrittori da lei tradotti vi sono John Donne, Moli\u00e8re, St\u00e9phane Mallarm\u00e9, Paul Val\u00e9ry, Tadeusz Kantor e ultimamente, per la collana \"Scrittori tradotti da scrittori\" della casa Einaudi, \"Riccardo III\" di William Shakespeare."}
{"id": "1173890", "revid": "804", "url": "https://it.wikipedia.org/wiki?curid=1173890", "title": "Perseo (F 566)", "text": "La fregata \"Perseo\" (F 566) era un'unit\u00e0 missilistica, della Marina Militare italiana che faceva parte della classe \"Lupo\".\nCostruzione.\nCostruita a Riva Trigoso, il suo armamento era costituito da un singolo cannone polivalente da 127/54mm Compatto a prua, un sistema di difesa ravvicinata contraereo affidato a due torrette binate da 40mm a fuoco rapido Breda Dardo, un lanciamissili Sparrow armato con missili Aspide per la difesa aerea a lungo raggio, i missili Otomat, per il combattimento antinave a lungo raggio e infine un armamento antisommergibile e antinave fornito da due lanciasiluri tripli ILAS-3 tipo MK 32 per siluri leggeri, con 12 siluri da 324mm A244.\nA poppa era installato un hangar per un elicottero AB-212 ASW.\nL'unit\u00e0 ha avuto nel corso degli anni riammodernamenti soprattutto nell'elettronica di bordo, con il nuovo radar di superficie SPS-702 CORA, il raddoppio dei lanciatori per i missili Otomat/Teseo e l'adozione del sistema satellitare SATCOM.\nL'unit\u00e0 ha fatto il suo ultimo ammainabandiera il 31 ottobre 2005 nella base della Spezia.\nServizio.\nLa nave durante il servizio nella Marina Militare ha partecipato a numerose esercitazioni sia nazionali, sia internazionali, oltre a varie missioni internazionali a cui l'Italia ha preso parte.\nAll'inizio degli anni ottanta la nave ha preso parte, nel settembre 1982, alla missione ITALCON per le operazioni di pace in Libano, nell'ambito della missione ONU UNIFIL. Alla fine del decennio la nave \u00e8 stata poi impegnata nel Golfo Persico, quando, essendo il conflitto Iran-Iraq in situazione di stallo, Iran ed Iraq estesero le ostilit\u00e0 al traffico marittimo commerciale coinvolgendo anche navi appartenenti a nazioni neutrali; tra queste venne anche coinvolta la motonave italiana \"Jolly Rubino\", attaccata da parte dei \"Guardiani della rivoluzione\" iraniani, e la cosa spinse la Marina Militare ad inviare un contingente nell'area, formato da fregate, unit\u00e0 logistiche e cacciamine impegnate in operazioni di scorta al naviglio mercantile e di bonifica da mine navali. Al termine della missione, denominata Golfo 1, la bandiera della Marina Militare venne decorata con la croce di cavaliere dell'Ordine militare d'Italia. Neve Perseo venne impiegata nel XVIII Gruppo navale operando in zona dal 15 ottobre al 7 dicembre 1987.\nNel corso degli anni novanta durante le guerre jugoslave ha preso parte alle operazioni per il controllo dell'embargo nella ex-Jugoslavia prendendo parte tra il 1993 e il 1996 all'Operazione Sharp Fence guidata dall'Unione Europea Occidentale che ha affiancato la contemporanea missione NATO Maritime Monitor e all'Operazione Sharp Guard che a partire dal giugno 1993 ha unificato le due missioni a guida UEO e a guida NATO.\nDal 28 luglio al 10 settembre del 2002 ha fatto parte in ambito NATO di STANAVFORMED.\nStoria.\nIl nome in precedenza era stato portato da tre unit\u00e0 della Regia Marina.\nLa prima unit\u00e0, costruita nel cantiere Thornycroft di Londra era una torpediniera che prest\u00f2 servizio tra il 1883 ed il 1907.\nLa seconda unit\u00e0 era una torpediniera varata a Napoli nel 1906 che partecip\u00f2 alla guerra italo turca inquadrata nella 3\u00aa Squadriglia Torpediniere che operava nelle acque del Basso Egeo. Le unit\u00e0 di questa squadriglia, dopo aver occupato le isole del Dodecaneso catturando i presidi turchi e issandovi la bandiera nazionale, successivamente, al comando del capitano di vascello Enrico Millo, si spinsero per oltre 15 miglia all'interno dello Stretto dei Dardanelli, giungendo fino agli sbarramenti di Costantinopoli e rientrando indenni dopo aver attraversato il fuoco dei turchi. L'azione sollevo un'ondata di grande entusiasmo verso la Marina e i suoi uomini e gli stendardi delle unit\u00e0 partecipanti furono insigniti di medaglia d'oro al valore militare. Dopo aver partecipato a partire dall'autunno del 1915 al salvataggio dell'Esercito Serbo ed aver preso parte allo sbarramento del Canale d'Otranto, affond\u00f2 il 6 febbraio 1917 nei pressi di Stromboli per una collisione con la torpediniera Astore.\nLa terza unit\u00e0 era una torpediniera facente parte della classe Spica, costruita a Fiume ed entrata in servizio il 1\u00ba febbraio 1936 che dopo aver preso parte nel 1937 al controllo del contrabbando di guerra diretto in Spagna, all'inizio del seconda guerra mondiale venne adibita al servizio di scorta dei convogli che erano diretti verso l'Africa Settentrionale effettuando 81 missioni di scorta durante le quali ebbe numerosi contatti con forze aeree e navali avversarie, affondando anche due sommergibili, il \"Traveller\" nel golfo di Taranto, il 5 dicembre 1942 ed il \"P 48\" il 22 dello stesso mese. Il Perseo venne affondato nella notte tra il 3 ed il 4 maggio 1943 presso Kelibia lungo le coste della Tunisia mentre era impegnato a difendere una scorta dall'attacco di tre unit\u00e0 della Royal Navy, meritando, per l'eroismo dimostrato dal suo equipaggio la stima dell'avversario e la medaglia d'oro al valor militare alla memoria per il suo comandante, il capitano di corvetta Saverio Marotta.\nTra le azioni svolte nel corso del conflitto la partecipazione nei giorni successivi al 16 aprile 1941 alle operazioni di soccorso dei naufraghi del convoglio \u00abTarigo\u00bb, distrutto da una formazione di cacciatorpediniere britannici, azione ne lcorso della quale fu possibile salvare 1248 dei circa 3000 uomini a bordo delle navi affondate.\nIl 20 novembre dello stesso anno dopo essere salpata da Napoli per scortare un convoglio diretto in Libia, poco dopo la mezzanotte del 21 novembre lasci\u00f2 il convoglio per fornire assistenza all'incrociatore \"Duca degli Abruzzi\", gravemente danneggiato da un aerosilurante, scortandolo fino a Messina unitamente all'incrociatore \"Garibaldi\" e ad otto cacciatorpediniere.\nBAP Bolognesi (FM-57).\nAndato in disarmo il 31 ottobre 2005 il Perseo venne acquistato dal Per\u00f9 insieme al gemello \"Sagittario\" per affiancare le unit\u00e0 che la marina peruviana aveva acquisito tra gli anni settanta e gli anni ottanta e i gemelli \"Lupo\" e \"Orsa\" che messi in disarmo nel 2003 dalla Marina Militare italiana erano stati anche loro acquistati dal Per\u00f9 nell'ambito di un programma di potenziamento della propria marina denominato Proyecto Castilla. \nIl Perseo passato alla marina peruviana il 23 gennaio 2006, quando il pabell\u00f3n nacional \u00e8 stato innalzato per la prima volta a bordo, \u00e8 stata ribattezzato \"Bolognesi\" in onore del colonnello Francisco Bolognesi Cervantes eroe della Guerra del Pacifico, combattuta dal Per\u00f9 contro il Cile alla fine dell'Ottocento, caduto in combattimento nella battaglia di Arica il 7 giugno 1880.\nLa nave riammodernata dalla Fincantieri nello stabilimento di Muggiano, al termine dei lavori \u00e8 partita dal porto della Spezia il 18 luglio 2006 raggiungendo la sua base operativa di El Callao nel Pacifico il 18 agosto successivo.\nNella marina peruviana le unit\u00e0 provenienti dalla Marina Militare Italiana fanno parte della \"Classe Aguirre\", sottoclasse della Classe Carvajal.\nNell'estate del 2007 l'unit\u00e0 ha partecipato all'esercitazione PANAMAX, che viene svolta annualmente allo scopo di poter costituire in breve tempo una forza multinazionale in grado di difendere il traffico marittimo nella zona del Canale di Panama, nel caso di un eventuale minaccia proveniente dal mare, quale potrebbe essere un eventuale attacco terroristico e di favorire la cooperazione militare tra le nazioni partecipanti. Questa forza, il cui comando \u00e8 affidato alla US Navy \u00e8 integrata da unit\u00e0 navali degli Stati Uniti e di nazioni dell'America centrale e meridionale.\nIn precedenza al colonnello Francisco Bolognesi Cervantes erano state intitolate altre tre unit\u00e0 della marina peruviana. La prima unit\u00e0 fu un incrociatore di costruzione britannica che rimase in servizio nella marina peruviana per oltre mezzo secolo, dal 1907 al 1958. La seconda unit\u00e0 fu un incrociatore leggero che i peruviani acquistarono dagli inglesi nel 1959, l'ex incrociatore della Royal Navy \"HMS Ceylon\" della classe Crown Colony che aveva partecipato alla seconda guerra mondiale. Entrato in servizio nella marina peruviana ha partecipato ad importanti esercitazioni multinazionali come la UNITAS. Nel 1963, con l'istituzione del Servicio de Aviaci\u00f3n Naval l'incrociatore \"Coronel Bolognesi\" imbarc\u00f2 gli elicotteri Bell 47G. Posto in disarmo il 9 giugno 1981, venne radiato il 20 settembre 1982. Nello stesso anno ad essere intitolata a Francisco Bolognesi Cervantes fu un cacciatorpediniere della classe Friesland che, entrato in servizio come \"HNLMS Overijssel\" nella marina olandese nel 1957 al suo disarmo venne acquistato dai peruviani e ribattezzato \"Bolognesi\" venne contraddistinto dalla matricola DD-70 restando in servizio fino al 2005."}
{"id": "1173891", "revid": "1516566", "url": "https://it.wikipedia.org/wiki?curid=1173891", "title": "Orsa (F 567)", "text": "La fregata Orsa \u00e8 stata un'unit\u00e0 della Marina Militare Italiana che faceva parte della classe \"Lupo\".\nEntrata in servizio nel 1980, l'unit\u00e0 \u00e8 stata messa in disarmo dalla Marina Militare nel 2002 per essere poi ceduta al Per\u00f9.\nServizio.\nCostruita nel cantiere navale del Muggiano di La Spezia, dove il suo scafo \u00e8 stato impostato il 1\u00ba agosto 1977, la nave \u00e8 stata varata il 1\u00ba marzo 1979 ed esattamente un anno dopo, il 1\u00ba marzo 1980, \u00e8 entrata in servizio nella Marina Militare.\nL'armamento era costituito da un singolo cannone polivalente da 127/54mm Compatto a prua, un sistema di difesa ravvicinata contraereo affidato a due torrette binate da 40mm a fuoco rapido Breda Dardo, un lanciamissile Sparrow armato con missili Aspide per la difesa aerea a lungo raggio, i missili Otomat, per il combattimento antinave a lungo raggio e infine un armamento antisommergibile e antinave fornito da due lanciasiluri tripli ILAS-3 tipo MK 32 per siluri leggeri, con 12 siluri da 324mm A244.\nA poppa era installato un hangar per un elicottero AB-212 ASW.\nDopo l'entrata in servizio la nave ha ricevuto la bandiera di combattimento a Venezia il 24 aprile 1982, consegnata dalla gruppo ANMI di Casalmaggiore. \nIl suo armamento artiglieresco era costituito da un singolo cannone 127/54 mm Compatto a prua e da un sistema CIWS Breda Dardo in due torrette binate. L'armamento missilistico era formato da un lanciamissile Sparrow armato con missili Aspide per la difesa antiaerea a medio raggio e dai missili Otomat/ Teseo per la difesa antinave, ed infine l'armamento silurante costituito da due lanciasiluri tripli ILAS-3 tipo MK 32 per siluri leggeri, con 12 siluri da 324mm del tipo A244.\nA poppa era installato un hangar telescopico per un elicottero AB-212 ASW.\nDal settembre del 1982 a febbraio del 1984 ha partecipato, in vari turni a rotazione, alla missione di pace Italcon in Libano fino al completamento del rientro di tutti i militari italiani ed i mezzi ancora residenti a Beirut.\nL'unit\u00e0 ha operato intensamente durante i suoi anni di servizio con la Marina Militare. Dal 12 marzo al 29 luglio 1988 ha preso parte all'Operazione Golfo 1, facendo ritorno nel golfo Persico nell'agosto del 1990 prendendo parte all'Operazione Golfo 2, quando, insieme alla fregata \"Libeccio\" e al rifornitore \"Stromboli\", ha fatto parte delle prime unit\u00e0 navali inviate nel Golfo Persico in seguito alla crisi scoppiata con l'invasione irachena del Kuwait, sfociata poi nella guerra del golfo. Al ritorno l'unit\u00e0 \u00e8 stata sottoposta a lavori di ammodernamento, soprattutto nell'elettronica di bordo, con il nuovo radar di superficie SPS-702 CORA, il raddoppio dei lanciatori per i missili Otomat/Teseo e l'adozione del sistema satellitare SATCOM.\nNel corso degli anni novanta la nave ha preso parte durante le guerre jugoslave all'operazione Sharp Fence e successivamente all'operazione Sharp Guard.\nNome.\nIn precedenza erano state due le unit\u00e0 ad aver portato il nome della costellazione dell'Orsa Maggiore.\nLa prima unit\u00e0 era una torpediniera classe \"Orione\", costruita a Genova, venne varata nel 1906 e radiata nel 1921.\nLa seconda unit\u00e0 era un avviso scorta della classe Orsa, varato a Palermo nel 1937 che venne classificato torpediniera nel 1941. Fu tra le navi che soccorsero i naufraghi della corazzata \"Roma\" dopo il suo affondamento.\nEntrata a far parte, dopo la guerra, della Marina Militare Italiana ricevette il distintivo ottico F 558 in seguito all'entrata dell'Italia nella NATO. Negli anni cinquanta l'unit\u00e0 venne sottoposta a profondi lavori di riammodernamento, che si sono svolti tra il 1954 ed il 1955, che videro importanti modifiche alle sovrastrutture e all'armamento, e riclassificata fregata antisommergibile.\nNel 1957-1958 cessato l'impiego di squadra nell'ultima parte della sua vita operativa venne assegnata insieme alla gemella Orione a compiti di rimorchio bersagli e in tale compito \"Orsa\" ed \"Orione\", impiegate ad alternanza, avevano a disposizione un solo equipaggio.\nAndata in disarmo il 1\u00ba luglio 1964, l\u2019\"Orsa\" venne asuccessivamente radiata e avviata alla demolizione.\nBAP \"Aguirre\" (FM-55).\nMessa in disarmo nel 2002 l'unit\u00e0 venne acquistata dal Per\u00f9 insieme alla gemella \"Lupo\" per affiancare le unit\u00e0 che la marina peruviana aveva acquisito tra gli anni settanta e ottanta nell'ambito di un programma di potenziamento della propria marina denominato \"Proyecto Castilla\". Passata alla marina peruviana il 3 novembre 2004 quando il pabell\u00f3n peruviano \u00e8 stato innalzato per la prima volta a bordo dell'unit\u00e0, e ribattezzata \"Aguirre\", \u00e8 stata sottoposta a lavori di riammodernamento presso gli stabilimenti della Fincantieri, di Muggiano sotto la supervisione del personale peruviano, al termine dei quali \u00e8 salpata da La Spezia il 6 maggio 2005 e dopo aver raggiunto la sua base operativa di El Callao nel Pacifico \u00e8 entrata in servizio l'11 giugno 2005 nella sua nuova marina di appartenenza. Nella Marina Peruviana l'unit\u00e0 fa parte della sottoclasse Aguirre della classe Carvajal. Sotto il Comando peruviano ha raggiunto con il missile Otomat 152.8\u00a0km, massima portata in sudamerica.\nIl nome \"Aguirre\" \u00e8 stato dato in onore del Capitano di Corvetta El\u00edas Aguirre Romero, eroe della Guerra del Pacifico combattuta dal Per\u00f9 alla fine dell'Ottocento, caduto in combattimento l'8 ottobre 1879 durante la battaglia di Punta Angamos dopo aver assunto il comando della nave da guerra \"Hu\u00e1scar\" in seguito alla morte avvenuta durante il combattimento del comandante della nave, il Contrammiraglio Miguel Grau Seminario.\nIn precedenza ad El\u00edas Aguirre Romero erano state dedicate altre due unit\u00e0 della marina peruviana. La prima unit\u00e0 era stata trasferita alla marina peruviana dalla US Navy. Si trattava del cacciatorpediniere USS \"Waterman\" della classe Cannon che, costruito nel 1943, aveva partecipato alla seconda guerra mondiale nell'area del Pacifico. Messo in disarmo nel 1946 venne ceduto al Per\u00f9 nel 1952 e ribattezzato \"Aguirre\"; rimase in servizio fino al 1974. Dopo essere stato radiato venne usato come bersaglio in un test del missile Exocet. La seconda unit\u00e0 a portare il nome \"Aguirre\" fu l'ex incrociatore olandese HNLMS \"De Zeven Provinci\u00ebn\" che entrato in servizio nella marina militare dei Paesi Bassi nel 1953, dopo essere stato posto in disarmo nel 1976, venne acquistato dal Per\u00f9 e ricostruito nei cantieri di Rotterdam come incrociatore portaelicotteri, con la rimozione di parti, sia dell'armamento che dello scafo, e la costruzione di un hangar e del ponte di volo. I lavori terminarono il 31 ottobre 1977 e la nave entrata in servizio nella marina peruviana il 24 febbraio 1978, giunse nella nuova base operativa di Callao il 17 maggio dello stesso anno. Durante il suo servizio nella marina peruviana ha partecipato a numerose esercitazioni multinazionali come la UNITAS. Dal 7 agosto 1986 al 15 febbraio 1988, la nave assunse il ruolo di ammiraglia della flotta cambiando provvisoriamente il suo nome in \"Almirante Grau\" in seguito ai lavori di ammodernamento cui venne sottoposta l\"Almirante Grau\". Negli anni novanta la nave dimostr\u00f2 l'usura del tempo ed il 21 marzo 1999 venne posta in disarmo. In previsione del suo disarmo, nel 1998 le fregate Carvajal e Mari\u00e1tegui hanno subito delle modifiche al ponte di volo per potere accogliere a bordo gli elicotteri ASH-3D Sea King e beneficiare del vantaggio tattico addizionale che conferiscono i missili Exocet di cui sono dotati questi elicotteri.\nCollegamenti esterni.\nLa fregata Aguirre sul sito della Marina de Guerra del Per\u00f9"}
{"id": "1173899", "revid": "46291", "url": "https://it.wikipedia.org/wiki?curid=1173899", "title": "Alnus glutinosa", "text": "L'ontano nero o ontano comune (Alnus glutinosa ), \u00e8 una pianta arborea appartenente alla famiglia Betulaceae. \u00c8 presente in tutta l'Europa, nel Nordafrica, nell'Asia minore, in Siberia e nell'Asia orientale.\nCaratteri botanici.\nL'ontano nero \u00e8 un albero alto intorno ai 10 metri, eccezionalmente fino a 20-25 metri, talvolta con portamento arbustivo, con corteccia fessurata longitudinalmente, di colore nero. Il legno e le radici hanno una caratteristica colorazione variabile dal giallo-aranciato al rosso-aranciato.\nLe foglie sono caduche, sparse e picciolate. Hanno lamina coriacea, glabra, subrotonda od obovata, incuneata alla base e tronca o leggermente insinuata all'apice. Il margine \u00e8 dentellato. La pagina inferiore \u00e8 appiccicosa, specie nelle foglie giovani (da cui l'epiteto specifico \"glutinosa\"), e mostra ciuffi sparsi di peli all'ascella delle nervature.\nCome tutte le specie della stessa famiglia, l'ontano nero \u00e8 una pianta monoica, con fiori a sessi separati portati sulla stessa pianta. Sia i fiori femminili sia quelli maschili sono molto piccoli e riuniti in infiorescenze ad amento. Gli amenti femminili sono riuniti in piccoli gruppi di 3-6, lungamente peduncolati ed eretti. Hanno una forma ellissoidale e sono di colore verde. Nella forma ricordano gli strobili delle Conifere e sono lunghi 1-1,5\u00a0cm. Gli amenti maschili sono riuniti in gruppi di 3-5, sono penduli e cilindrici, lunghi fino a 6\u00a0cm, di colore giallo-verdastro. La fioritura ha luogo alla fine dell'inverno, in febbraio-marzo, ma esiste una marcata variabilit\u00e0, protraendosi dal pieno inverno nelle regioni calde alla tarda primavera in quelle pi\u00f9 fredde.\nGli amenti femminili evolvono in infruttescenze nere di consistenza legnosa, pendule, con brattee fruttifere patenti e persistenti anche dopo la disseminazione del frutto. I resti delle infruttescenze possono persistere anche per pi\u00f9 anni. Il frutto \u00e8 un piccolo achenio alato.\nEcobotanica.\nIn Italia l'ontano nero vegeta dal livello del mare fino agli 800 metri di altitudine, spingendosi raramente oltre i 1200 metri. Presente in tutte le regioni, \u00e8 una specie igrofita che richiede la presenza costante di umidit\u00e0, perci\u00f2 la si rinviene in terreni acquitrinosi, in paludi e, soprattutto, lungo i corsi d'acqua.\n\u00c8 un elemento tipico della vegetazione riparia, associato ad altre piante tipiche di questo ambiente, come i salici, i pioppi, ecc. Nell'Italia meridionale e nelle isole \u00e8 frequentemente associato all'oleandro e ai salici ed \u00e8 spesso l'elemento arboreo di maggior sviluppo lungo i corsi d'acqua.\nUn aspetto particolare \u00e8 la relazione simbiontica delle radici degli ontani con microrganismi azotofissatori del genere \"Frankia\", facenti parte degli attinomiceti, un gruppo di batteri a crescita miceliare. Questi sono in grado di indurre la formazione di noduli radicali (chiamati anche turbercoli) con un meccanismo analogo a quello dei rizobi delle Leguminose.\nGli ontani sono quindi specie che arricchiscono il suolo di azoto.\nUtilit\u00e0.\nOltre a svolgere una funzione ecologica nel mantenimento degli ecosistemi fluviali, le formazioni pure o miste a ontano nero sono utili per il consolidamento delle sponde dei corsi d'acqua e ricoprono perci\u00f2 un ruolo collaterale di tutela dell'ambiente contro i dissesti idrogeologici.\nSotto l'aspetto tecnologico pu\u00f2 fornire legname da impiegare in piccoli lavori di falegnameria, di ebanisteria e per la realizzazione di pavimenti in legno. Il legno dell'ontano nero appena tagliato si presenta giallo-aranciato, ma con la stagionatura assume un colore rosso-arancio.\nIn merito alle propriet\u00e0 meccaniche si presenta come un legno semiduro e omogeneo, di notevole durevolezza in sommersione. Per questo motivo, soprattutto in passato, era largamente impiegato come legname da opera per manufatti sommersi. Il legno di ontano \u00e8 stato, infatti, notoriamente usato nel corso della storia dell'uomo per allestire la palificazione di sostegno delle palafitte o per realizzare manufatti idraulici; \u00e8 stato inoltre impiegato per costruire le fondazioni delle costruzioni a Venezia.\nPropriet\u00e0 curative.\nLa corteccia dell'ontano nero contiene tannini, alnulina, protoalnulina, emodina. A questi principi attivi, in particolare i tannini, sono attribuite propriet\u00e0 febbrifughe, blandamente antinfiammatorie, astringenti. Il decotto della corteccia \u00e8 inoltre impiegato nell'industria dei liquori come componente degli amari.\nLe foglie hanno invece propriet\u00e0 diuretiche e astringenti. La farmacopea popolare attribuisce alle foglie anche propriet\u00e0 antireumatiche, vermifughe, antisecretive e in particolare, galattofughe. Nella tradizione popolare si usavano le foglie di ontano nero per ridurre la sudorazione o la secrezione lattea."}
{"id": "1173901", "revid": "1534511", "url": "https://it.wikipedia.org/wiki?curid=1173901", "title": "Contrazione delle lunghezze", "text": "In fisica la contrazione delle lunghezze, prevista dalla teoria della relativit\u00e0 ristretta, \u00e8 la riduzione della misura della dimensione di un oggetto nella direzione del suo moto rettilineo uniforme rispetto a un osservatore.\nLa contrazione, chiamata anche \"contrazione di Lorentz-FitzGerald\" perch\u00e9 ipotizzata per la prima volta, se pur con significato diverso, dai due studiosi, diventa significativa a velocit\u00e0 paragonabili a quella della luce.\nStoria.\nLa prima idea di contrazione delle lunghezze fu la contrazione di Lorentz-FitzGerald, proposta da George Francis FitzGerald e indipendentemente approfondita ed estesa da Hendrik Lorentz per spiegare il risultato negativo dell'esperimento di Michelson-Morley, che tentava di riconoscere il moto relativo della Terra rispetto all'etere.\nDopo aver letto un articolo di Oliver Heaviside, che mostrava che i campi elettrico e magnetico erano deformati dal moto, FitzGerald dedusse che similmente, quando un corpo si muove attraverso lo spazio, subisce una deformazione causata dal movimento e che questo pu\u00f2 spiegare il risultato nullo dell'esperimento. FitzGerald sugger\u00ec la contrazione in una lettera del 1889 a Science, che rimase inosservata finch\u00e9 nel 1892 Lorentz sostenne che un simile effetto potesse essere previsto basandosi sulla teoria elettromagnetica e sulla teoria elettronica della materia. Lorentz asser\u00ec che quando un corpo si muove attraverso lo spazio la sua dimensione parallela alla traiettoria si riduce di una quantit\u00e0 dipendente dalla velocit\u00e0: se la velocit\u00e0 del corpo \u00e8 formula_1 e la velocit\u00e0 della luce formula_2, la contrazione \u00e8 nella proporzione\nPer la Terra, che si muove a circa 30\u00a0km/s, la contrazione risulterebbe essere circa di una parte su , che si traduce in circa 6\u00a0cm sul diametro del pianeta. Questo piccolo cambiamento poteva dare ragione del risultato negativo dell'esperimento di Michelson e Morley, comportando che la sorgente della luce e lo specchio siano pi\u00f9 vicini quando sono disposti lungo la direzione del moto della Terra.\nLa contrazione, con un fondamento teorico rigoroso e del tutto diverso, entr\u00f2 successivamente a far parte della relativit\u00e0 ristretta, come conseguenza del secondo postulato della teoria che stabilisce la costanza della velocit\u00e0 della luce.\nDescrizione.\nNella relativit\u00e0 ristretta la formula della misura della lunghezza di un oggetto in moto rispetto a un osservatore \u00e8:\ndove\ne \n\u00e8 il fattore di Lorentz\nVa notato che il fattore di Lorentz \u00e8 sempre maggiore o tutt'al pi\u00f9 uguale a 1 e che per lunghezza ci si riferisce alla dimensione dell'oggetto parallela alla direzione del moto. Inoltre, per l'osservatore in moto relativo rispetto all'oggetto la lunghezza \u00e8 calcolata sottraendo le distanze delle estremit\u00e0 misurate simultaneamente. Per conversioni pi\u00f9 generali vedere le trasformazioni di Lorentz.\nUn osservatore a riposo che guarda un oggetto che si sposta idealmente alla velocit\u00e0 della luce dovrebbe vedere la sua dimensione nella direzione del moto uguale a zero, il che suggerisce, anche indipendentemente da altre ragioni, che un oggetto dotato di massa non pu\u00f2 raggiungere tale velocit\u00e0.\nDerivazione.\nLa contrazione della lunghezza pu\u00f2 essere ricavata semplicemente dalle trasformazioni di Lorentz.\nIn un sistema di riferimento inerziale formula_10, formula_11 e formula_12 sono gli estremi di un oggetto di lunghezza formula_13 a riposo rispetto ad formula_10. Le coordinate in formula_10 sono collegate a quelle in formula_16 dalle trasformazioni di Lorentz come segue:\nDato che questo oggetto si sta muovendo in formula_16, la sua lunghezza formula_6 deve essere misurata determinando \"simultaneamente\" la posizione dei suoi estremi, perci\u00f2 assumeremo formula_21. Dato che formula_22 e formula_23, otterremo\nQuindi la lunghezza misurata in formula_16 \u00e8 data da\nIn accordo con il secondo il principio di relativit\u00e0, oggetti che sono a riposo in formula_16 dovranno accorciarsi per formula_10. In questo caso la trasformazione di Lorentz sar\u00e0 la seguente:\nPer il requisito di simultaneit\u00e0 formula_31 e ponendo formula_32 e formula_33, otteniamo dunque:\nQuindi la lunghezza misurata da formula_35 \u00e8 data da:\nDunque la (1) e la (3) forniscono la lunghezza propria quando \u00e8 nota la lunghezza contratta, mentre le (2) e (4) forniscono quella contratta quando \u00e8 nota la lunghezza propria.\nPer capire meglio quanto avviene \u00e8 opportuno usare il formalismo matriciale: nel sistema formula_37 in cui l'oggetto \u00e8 a riposo, possiamo misurare la sua lunghezza misurando la distanza spaziale di due eventi nello spazio tempo che identificano le posizioni degli estremi dell'oggetto:\nformula_38\nPoich\u00e9 l'oggetto \u00e8 a riposo in questo sistema di riferimento, possiamo anche considerare gli eventi formula_39 e formula_40 misurati in\ntempi diversi (in questo sistema la posizione dell'oggetto non dipende dal tempo). La stessa cosa non vale per il sistema formula_16, in cui l'oggetto\nsi sta muovendo con velocit\u00e0 formula_42. In formula_16 occorre che gli eventi formula_44 e formula_45 siano simultanei per ottenere\nuna corretta misura della lunghezza:\nformula_46\nLa matrice formula_47 rappresenta il cambiamento di sistema di riferimento (matrice di Lorentz):\nformula_48\nEseguendo il prodotto righe per colonne calcoliamo gli eventi nel sistema di riferimento nuovo formula_16 in cui l'oggetto \u00e8 in moto:\nformula_50\nPoich\u00e9 i due eventi devono essere simultanei dobbiamo imporre che la componente temporale di formula_45 sia nulla:\nformula_52\nformula_53\nSostituendo nella quarta componente di formula_45 otteniamo:\nformula_55\nA questo punto possiamo calcolare la distanza tra le componenti spaziali dei due eventi formula_44 e formula_45:\nformula_58\nIn questo modo abbiamo ottenuto il risultato corretto. Bisogna prestare particolare attenzione quando si calcola la contrazione delle lunghezze in relativit\u00e0 ristretta, poich\u00e9 si deve tener conto del fatto che eventi che sono simultanei in un sistema di riferimento, non \u00e8 detto che rimangano tali in un altro.\nProve sperimentali.\nAnche se la contrazione delle lunghezze non \u00e8 mai stata osservata sperimentalmente su oggetti materiali macroscopici, fu verificata per la prima volta attraverso il celebre esperimento di Bruno Rossi e David B. Hall, che si focalizza sul decadimento dei muoni atmosferici. Dal punto di vista di un sistema di riferimento solidale con la Terra (osservatore del laboratorio), i muoni nascono a circa 10-15\u00a0km di altitudine; in effetti, la teoria della Relativit\u00e0 speciale prevede che, per un osservatore solidale con la particella, la distanza muone-Terra sia contratta e pari a 447-671\u00a0m nel momento in cui essi nascono per decadimento dei mesoni nell'alta atmosfera.\nL'esperimento evidenzia che la vita media di un muone in quiete vale ; poich\u00e9 la particella ha una velocit\u00e0 che \u00e8 circa il 99,8% di quella della luce nel vuoto, essa percorre in media 719\u00a0m prima di decadere e dunque pu\u00f2 essere rivelata a bassa quota, anche a livello del mare, come confermato dall'esperimento. Si osservi che in termini classici questo non sarebbe possibile perch\u00e9 la distanza iniziale particella-Terra dovrebbe essere di alcuni chilometri."}
{"id": "1173903", "revid": "3137", "url": "https://it.wikipedia.org/wiki?curid=1173903", "title": "Reo Speedwagon", "text": ""}
{"id": "1173907", "revid": "5165", "url": "https://it.wikipedia.org/wiki?curid=1173907", "title": "Superconducting Tunnel Junction", "text": ""}
{"id": "1173910", "revid": "104265", "url": "https://it.wikipedia.org/wiki?curid=1173910", "title": "Palazzo Gerini", "text": "Palazzo Gerini \u00e8 un edificio storico di Firenze, situato in via Ricasoli 42-44 a Firenze, con un affaccio secondario anche su via Alfani.\nStoria e descrizione.\nOrigini.\nSulla \"via del Cocomero\" (vecchio nome di via Ricasoli) esistevano varie case della famiglia Ginori, una delle quali venne acquistata nel 1455 da Piero da Gagliano; verso la fine del secolo si aggiunsero alla propriet\u00e0 altre due case, che vennero trasformate in un unico corpo di fabbrica, ulteriormente abbellito dalla famiglia Salviati, che lo acquist\u00f2 nel 1579 forse in occasione delle seconde nozze che Antonio Salviati celebr\u00f2 nel 1593 con Lucrezia Guadagni, promuovendo importanti lavori di ristrutturazione all'intero palazzo, per i quali si \u00e8 ipotizzato l'intervento del giovane architetto Gherardo Silvani, e nuove decorazioni interne affidate al Poccetti e alla sua bottega (sale al piano terra, tuttora esistenti).\nSei e Settecento.\nL'edificio venne acquistato dai Gerini nel 1650, dieci anni dopo che a Carlo Gerini, segretario del cardinale Carlo de' Medici, era stato assegnato il titolo di marchese. La famiglia Gerini trasform\u00f2 gli ambienti interni commissionando importanti cicli ad affresco ad Anton Domenico Gabbiani e a Jacopo Chiavistelli e alla sua scuola, dando avvio ad una prestigiosa raccolta di dipinti andata in parte dispersa nel 1825 (si segnala ancora nel palazzo due tele del Volterrano). Il palazzo venne accuratamente descritto da Giovanni Cinelli che, prima di elencare le numerosissime opere d'arte conservate negli interni, restituisce la vastit\u00e0 degli spazi e delle decorazioni del palazzo: \"di bello, e lodevole disegno, con ornamenti di finestre e porte assai vaghe, e nobile di questa l'abitazione essendo divisata in un buon numero di camere, e con riscontri per due differenti parti: in uno di essi riscontri si veggono sette camere molto acconciamente adornate di pitture e di statue, ed i fregi, e le volte di esse son tutte dipinte a fresco da Bernardino Poccetti, con varie storiettine molto vaghe, e graziose, le quali stanze cos\u00ec dipinte arrivano al numero di 38, che 19 sotto oltre due cortili, ed altrettante al primo piano. In essa casa \u00e8 ancora un giardinetto assai ben disposto, adornato di sei statue di marmo maggiori del naturale, ed una bella fontana. Salendo poscia al primo piano vi sono le camere corrispondenti a quelle da basso altres\u00ec, e fra l'altre cose di stima vi \u00e8 una ricca Galleria con due altre stanze adornate di statue, e pitture d'artefici di pi\u00f9 onorata nominanza, e de' pi\u00f9 eccellenti maestri\". \nNel 1752 furono fatte modifiche interne da Gasparo Maria Paoletti (dell'intervento reca in particolare memoria un elegante scalone a doppia rampa). Cos\u00ec Mazzino Fossi: \"Secondo il Franceschini, il primo e il secondo piano sono opera di Baccio d'Agnolo o di Giuliano di Baccio. Al posto delle finestre quadrate del mezzanino forse vi era una terrazza come nei palazzi Niccolini, Ginori, Guadagni. Doveva avere una sola porta. La riduzione allo stato attuale il Franceschini l'assegna all'Ammannati. In realt\u00e0 le due porte possono essere assegnate alla cerchia dell'Ammannati (cfr. con la porta di palazzo Vitali, attribuibile, con il resto, ad un artista che opera nell'ambito dell'Ammannati). \u00c8 da escludere che sia opera di Bartolomeo lo stemma Gerini poich\u00e9 questi entrarono in possesso del palazzo nel 1650. \u00c8 molto pi\u00f9 giusto pensare, col Carocci, che il rifacimento sia opera di Gherardo Silvani\".\nOtto e Novecento.\nNel 1798 i Gerini acquistarono anche un palazzetto adiacente, al n. 40, forse opera di Baccio d'Agnolo; tale palazzo, gi\u00e0 Serguidi, esso fu progettato per tale famiglia negli anni ottanta del Cinquecento da Bernardo Buontalenti (il nome risulta dal Baldinucci e dal Fantozzi, che lo dice \"riedificato da' fondamenti\") e ristrutturato una prima volta da Gherardo Silvani nel Seicento. Dopo essere stato dei Martelli e dei Ricciardi pervenne dunque ai Gerini: questi, nello stesso anno, incaricarono il pittore Angiolo Angiolini di un importante intervento decorativo consistente in una serie di vedute al naturale \"al gusto moderno\" poste in un ambiente terreno affacciato sul giardino interno. \nNegli anni cinquanta dell'Ottocento 1850 Giuseppe Poggi amalgam\u00f2 le due facciate, creandone una gemella sul palazzetto secondario, con finestre inginocchiate dai timpani triangolari e ricurvi e le lesene decorate da mascheroni; inoltre si occup\u00f2 degli interni dell'intero edificio, in un progetto unico che comprendeva ogni elemento estetico dei numerosi e ampi saloni: dagli stucchi, agli affreschi, alla tappezzerie, all'arredamento. Questo intervento port\u00f2 alla distruzione dei cicli ad affresco del piano nobile del palazzo.\nL'antico portone del palazzetto attribuito a Baccio d'Agnolo, in asse con il cortile interno, venne eliminato, come anche le tre finestre al piano terra, sostituite da arcate in stile neo-brunelleschiano. Il nuovo ingresso, con un ampio portale con arco a tutto sesto sormontato da un timpano, venne a trovarsi in posizione eccentrica rispetto al cortile, e l'androne di entrata, largo abbastanza da far passare le carrozze, fu ornato di statue antiche e lumi in ghisa, tra fasce decorative color pietra. La facciata ha un'estensione di nove assi per tre piani pi\u00f9 un mezzanino sotto tetto; il pian terreno ha una fila di finestre inginocchiate, mentre il piano nobile ha un paramento in bozze rustiche. Al centro del fronte \u00e8 uno scudo sormontato da un mascherone con l'arme dei Gerini (di rosso, a tre catene poste in banda d'oro, e al capo del secondo, caricato di un corno da caccia del primo) accompagnato dal motto \"Coelum non animum muto\". \nSecondo Arianna Nizzi Grifi, dell'antico palazzo eretto da Baccio d'Agnolo si conserverebbe solo il cortile interno, mentre il fronte sarebbe frutto dell'intervento promosso dai Salviati alla fine del Cinquecento \"per il quale le fonti ipotizzano il nome del giovanissimo Gherardo Silvani\". Nel cortile cinquecentesco il loggiato venne trasformato in atrio chiuso tamponando le arcate con vetrate in pesanti telai in legno, secondo il gusto allora dominante. Restano comunque i capitelli antichi, decorati semplicemente solo da alcune rosette. L'ambiente \u00e8 inoltre decorato da medaglioni con busti di imperatori romani in stucco e bausti marmorei su piedistalli intagliati. \nNegli interni la letteratura segnala una galleria al piano nobile affrescata da Cosimo Ulivelli (1670 ca.), al piano terreno tre affreschi di Anton Domenico Gabbiani (anni ottanta del Seicento), e ancora pitture murali di Giuseppe Zocchi, tra le quali un'\"Allegoria delle Arti\" (1759), e di Vincenzo Meucci (1760). Elemento dominante e unificante degli ambienti al piano nobile \u00e8 comunque l'intervento realizzato da Giuseppe Poggi, con decorazioni pittoriche dovute ai principali pittori del tempo, tra i quali Luigi Sabatelli, Giuseppe Bezzuoli, Antonio Marini e Annibale Gatti. \nLa facciata fu restaurata nel 1938. Il palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nOggi la propriet\u00e0 \u00e8 ancora dei Gerini. Nel 2019, in alcune sale al piano terra, \u00e8 stato inaugurata l'esposizione multimediale \"Dante-Pinocchio\"."}
{"id": "1173913", "revid": "767487", "url": "https://it.wikipedia.org/wiki?curid=1173913", "title": "Edda Ollari", "text": "Biografia.\nNata nel piccolo borgo di Fragno, frazione di Calestano in provincia di Parma, portata per la musica, Edda inizia a studiare pianoforte presso il Conservatorio di Parma, senza per\u00f2 terminare gli studi; dotata di una bella voce, decide di dedicarsi al canto e partecipa nel 1965 al \"Concorso per le voci nuove\" di Castrocaro, in cui viene notata dal maestro Gualtiero Guerrini, titolare della casa discografica Bentler, che la mette sotto contratto e la fa partecipare al Festival di Zurigo.\nLanciata come \"la cantante con la treccia\", per la lunga treccia con cui appare nelle sue esibizioni, nel 1966 partecipa con la canzone \"...che tu mi baciassi\" (scritta da Maurizio Seymandi e da Mauro Casini) al Cantagiro, ed \u00e8 (con Mario Tessuto) la rivelazione della manifestazione di quell'anno; il brano viene anche pubblicato all'estero (ad esempio in Portogallo, in un EP).\nNel 1967 partecipa all\"'Oscar della canzone\" con il brano \"Due mezze monete\"; la canzone sul lato B, \"Mi amerai un po' di pi\u00f9\", \u00e8 scritta da Gian Piero Reverberi per la musica e da Clelia Petracchi (nota per aver scritto le parole di \"La ballata del Mich\u00e8\" per Fabrizio De Andr\u00e9) per il testo.\nL'anno successivo la sua canzone \"Poco poco per un gioco\" viene scelta come sigla della trasmissione televisiva \"Operazione Edenlandia\".\nNel 1969 la Bentler pubblica il suo primo album, \"Edda Ollari\", che comprende molte delle canzoni gi\u00e0 uscite su 45 giri; nello stesso anno partecipa a \"Un disco per l'estate\" con il brano \"Un pezzo d'azzurro\", qualificandosi per la serata finale.\nDal 1969 al 1971 si fa accompagnare in tour dal gruppo beat degli LSD (il cui tastierista, Celestino \"Tino\" Papotti, in seguito diventer\u00e0 suo marito), suonando con loro anche in Inghilterra (per l'inaugurazione del settimo canale della BBC), esibendosi accanto a Gilbert B\u00e9caud e Tom Jones. Nel 1970 incide la canzone \"Acqua passata\", scritta per lei da Roberto Vecchioni con la quale partecipa nuovamente a Un disco per l'estate.Nello stesso anno presenta, sul primo canale televisivo, il programma \"Cantando all'italiana\" (regia di Giuseppe Sacchi), con ospiti Lucia Altieri, Al Bano, Nilla Pizzi e Luciano Tajoli.\nNel 1971 partecipa al Festival di Sanremo con la canzone \"L'ora giusta\" (scritta da Daniele Pace, Mario Panzeri, Gianni Argenio e Corrado Conti), in coppia con Lorenza Visconti; per un solo punto il brano non approda alla finale.\nAnche per via della delusione sanremese, la Ollari lascia la Bentler per passare alla Saint Martin Record, per cui incide nel 1972 e nel 1973 altri 45 giri (tra cui una sua versione di \"Anche se\", scritta da Gino Paoli); terminato il contratto con la Saint Martin Record per tre anni la Ollari si ritira dalla scena (anche per via della nascita del figlio Simone), riprendendo poi dopo qualche tempo ad effettuare spettacoli di piano bar, attivit\u00e0 che continua nel tempo.\nHa inciso ancora qualche 45 giri tra il 1979 ed il 1980.\nNegli anni ottanta diventa cantante nell'orchestra di liscio di Mario Bragadini.\nDiscografia.\nAlbum in studio\nSingoli\nSingoli pubblicati all'estero"}
{"id": "1173915", "revid": "2081013", "url": "https://it.wikipedia.org/wiki?curid=1173915", "title": "Felice Tocco", "text": "Biografia.\nStudi\u00f2 all'Universit\u00e0 di Napoli con Bertrando Spaventa e in quella di Bologna, allievo di Francesco Fiorentino. Insegnante di antropologia a Roma, divenne professore di Storia della filosofia a Pisa e poi a Firenze.\nNel 1875 si pose, nelle sue \"Ricerche platoniche\", il problema della cronologia degli scritti platonici mentre, nella sua monografia su Giordano Bruno, neg\u00f2 che il filosofo di Nola potesse essere considerato un \"martire del libero pensiero\", quanto piuttosto l'interprete dei nuovi bisogni di razionalizzazione delle teorie filosofiche, in linea con l'impulso delle ricerche scientifiche in atto ai suoi tempi. Contribu\u00ec alla pubblicazione delle opere latine di Bruno, individuandone tre fasi di sviluppo: una fase neoplatonica, una fase panteistica e una atomistica.\nFu sostenitore del neokantismo, rifiutando ogni costruzione metafisica e privilegiando le esigenze della ragione pratica. \nArchivio e biblioteca personali.\nLa Biblioteca Umanistica dell'Universit\u00e0 degli studi di Firenze conserva un Fondo d'archivio e un Fondo librario intitolati a Felice Tocco, in parte acquistati e, successivamente, donati dal figlio Roberto. Le carte d'archivio comprendono appunti e note manoscritte degli anni 1870-1910 di argomento principalmente filosofico quali materiali preparatori per lezioni, conferenze e pubblicazioni.. Tra le circa 7000 carte complessive, si conservano anche documenti relativi all'attivit\u00e0 di insegnamento e le poche lettere rimaste del carteggio andato distrutto nel 1943 a seguito di un bombardamento.. La biblioteca personale, giunta nell'Ateneo fiorentino insieme alle carte personali, \u00e8 costituita da 2078 opere e 3579 opuscoli (dal XVII al XX secolo), che interessano, oltre alla filosofia, principalmente la psicologia, la pedagogia e l'antropologia."}
{"id": "1173918", "revid": "30610", "url": "https://it.wikipedia.org/wiki?curid=1173918", "title": "Villammare", "text": "Villammare \u00e8 l'unica frazione di Vibonati in provincia di Salerno.\nGeografia fisica.\nVillammare si trova sulla costa tirrenica al centro del golfo di Policastro, lungo la SS 18. Dista circa 3 km da Sapri, 8 da Policastro, 15 da Scario e 3 da Vibonati. Vicina a Villammare si trova un'altra localit\u00e0 balneare, Capitello, frazione di Ispani.\nLa spiaggia \u00e8 frequentata durante tutto il periodo estivo da numerosi villeggianti. In questo litorale vegeta una numerosa rappresentanza della duna mediterranea e soprattutto sul litorale Oliveto vegeta il \"Pancratium maritimum\" detto giglio di mare. Le piante presenti nel litorale di Villammare presentano peculiarit\u00e0 legate al clima di tipo temperato, caratterizzato da estati calde, secche e lunghe ed inverni miti e piovosi. Tali condizioni climatiche favoriscono la vita di specie arbustive ed arboree sempre verdi.\nProprio per queste qualit\u00e0 e per il mare pulito \u00e8 da diversi anni stata assegnata a Villammare la Bandiera Blu. Tutta la duna costiera del golfo di Policastro ed in particolare di Villammare svolge un ruolo importante per l'ecosistema che la comprende.\nEssa costituisce una riserva naturale di sedimento per la spiaggia e ne rallenta l'erosione, garantendo la vegetazione spontanea che la popola.\nEconomia.\nTurismo.\nVillammare \u00e8 una localit\u00e0 turistica balneare piuttosto rinomata, a ridosso delle colline del basso Cilento e non lontana dal parco del Cilento considerato dall'UNESCO patrimonio dell'umanit\u00e0. L'economia locale \u00e8 basata, principalmente, sulle attivit\u00e0 turistiche con numerosi alberghi e campeggi e sulle iniziative legate al terziario.\nIl borgo di Villammare \u00e8 anche ricco di tradizioni e strutture secolari, come l'antica torre di avvistamento costruita per difendere la localit\u00e0 dalle incursioni dal mare di vari popoli predatori.\nCultura.\nParco Marinella.\nSul promontorio adiacente alla strada statale 18, al lato di una galleria, sorge il \"Parco Marinella\". \u00c8 un laboratorio didattico convenzionato per attivit\u00e0 di tirocinio e di orientamento con l'universit\u00e0 Federico II di Napoli per lo studio della macchia mediterranea, ove alcune scuole agrarie svolgono attivit\u00e0 di ricerca e conoscenza sulla biodiversit\u00e0.\nVillammare Film Festival.\nDal 2002, nel paese, si svolge un festival di cortometraggi per giovani registi, chiamato \"Villammare Film Festival\" o \"Mediterraneoincorto\" nella prima settimana di settembre nella piazza Maria Santissima di Portosalvo. Ogni anno partecipano alla manifestazione attori di fama internazionale.\nLa festa di Maria Santissima di Portosalvo.\nIl piccolo borgo \u00e8 molto fedele alla sua Madonna patronale (Maria Santissima di Portosalvo).\nOgni anno, durante la prima domenica di giugno e la seconda domenica di agosto, il paese festeggia la suddetta Madonna denominata protettrice dei pescatori, dunque in tale ricorrenza tutti i pescatori, di mattina, con un insieme di barche, seguono la processione per mare (solo in agosto) mentre di sera la processione secolare viene fatta per le vie del paese, trasportata a turno dai pescatori per motivi di devozione.\nIl programma cosiste anche in due messe, una di mattina (prima della processione che viene celebrata dal vescovo) e una di sera (dopo della processione per le vie del paese).\nInfrastrutture e trasporti.\nSulla linea ferroviaria Napoli-Reggio Calabria, Villammare conta una stazione, chiusa pochi anni or sono. La stazione funzionante pi\u00f9 vicina si trova invece a Sapri.\nSulla SS 18 (ove sorge il paese), si \u00e8 recentemente completato (2006) il tratto di variante a scorrimento veloce (dalla vicina Policastro); ci\u00f2 ha reso pi\u00f9 rapido il collegamento con Vallo della Lucania, Agropoli, Battipaglia e Salerno.\nVillammare dista 32\u00a0km circa dallo svincolo dell'Autostrada A3 di Lagonegro Nord e 40\u00a0km circa dallo svincolo di Padula - Buonabitacolo sempre dell'Autostrada A3"}
{"id": "1173923", "revid": "38120", "url": "https://it.wikipedia.org/wiki?curid=1173923", "title": "1. liga 1998-1999", "text": "L'edizione 1998-99 della 1. liga vide la vittoria finale dello Sparta Praga.\nCapocannoniere del torneo fu Horst Siegl (Sparta Praga), con 18 reti.\nAvvenimenti.\nDopo la terza giornata lo Sparta Praga sale al primo posto. Mantiene il primato solo per un paio di settimane: all'ottava giornata il Teplice supera lo Sparta Praga e rimane in vetta fino al tredicesimo turno, quando viene raggiunto nuovamente dai granata che riescono a gestire bene il vantaggio sulle inseguitrici e a vincere con due giornate d'anticipo il torneo."}
{"id": "1173925", "revid": "38120", "url": "https://it.wikipedia.org/wiki?curid=1173925", "title": "1. liga 1997-1998", "text": "L'edizione 1997-98 della 1. liga vide la vittoria finale dello Sparta Praga.\nCapocannoniere del torneo fu Horst Siegl (Sparta Praga), con 13 reti.\nAvvenimenti.\nLo Sparta Praga diviene capolista al terzo turno dominando il campionato dall'inizio alla fine senza avere rivali: le uniche sconfitte sono colte contro Boby Brno (2-1), Ban\u00edk Ostrava (2-1) e Sigma Olomouc (1-0)."}
{"id": "1173929", "revid": "100093190", "url": "https://it.wikipedia.org/wiki?curid=1173929", "title": "Chris Fydler", "text": "Specializzato nello stile libero, ha vinto la medaglia d'oro nella staffetta 4x100\u00a0m sl ai Giochi olimpici di Sydney 2000."}
{"id": "1173931", "revid": "38120", "url": "https://it.wikipedia.org/wiki?curid=1173931", "title": "1. liga 1996-1997", "text": "L'edizione 1996-97 del 1. liga vide la vittoria finale dello Sparta Praga.\nCapocannoniere del torneo fu Horst Siegl (Sparta Praga), con 19 reti.\nAvvenimenti.\nIl Brno guadagna la testa della classifica alla seconda giornata mantenendola fino all'ottavo turno: nel nono lo Slovan Liberec rimonta il Brno e raggiunge il comando. Ai 29 punti nelle prime 15 partite di campionato il Liberec trova 17 punti nelle restanti 15 concludendo al quinto posto il torneo, perdendo la vetta al sedicesimo turno. Lo Slavia Praga raggiunge per un breve momento la vetta della graduatoria prima di lasciare il posto allo Sparta Praga che, dopo il deludente girone d'andata (25 punti in 15 incontri) raccoglie 40 punti nel girone di ritorno ottenendo il terzo titolo ceco in quattro anni."}
{"id": "1173939", "revid": "38120", "url": "https://it.wikipedia.org/wiki?curid=1173939", "title": "1. liga 1995-1996", "text": "L'edizione 1995-96 del 1. liga vide la vittoria finale dello Slavia Praga.\nCapocannoniere del torneo fu Radek Drul\u00e1k (Petra Drnovice), con 22 reti.\nAvvenimenti.\nAlla seconda giornata di campionato lo Slovan Liberec si ritrova da solo in vetta al campionato. I biancazzurri resistono fino alla settima giornata quando vengono sorpassati dallo Sparta Praga: i praghesi, perdendo contro il Sigma Olomouc, si fanno raggiungere sia dal Sigma sia dalla Dynamo \u010cesk\u00e9 Bud\u011bjovice mentre vengono scavalcati dal Liberec. Sparta Praga, Slovan Liberec e Slavia Praga si alternano in testa alla graduatoria finch\u00e9 questi ultimi riescono ad accumulare un discreto vantaggio alla sedicesima giornata che li porta a vincere il campionato con 9 punti di vantaggio sul Sigma Olomouc, 17 sullo Jablonec e 21 sui rivali dello Sparta Praga.\nDa registrare il 9-1 rifilato dallo Slavia Praga alla Slov\u00e1ck\u00e1 Slavia Uhersk\u00e9 Hradi\u0161t\u011b nella decima giornata. Brno-Drnovice 2-2 fa registrare l'affluenza maggiore con 26780 spettatori."}
{"id": "1173942", "revid": "38120", "url": "https://it.wikipedia.org/wiki?curid=1173942", "title": "1. liga 1994-1995", "text": "La 1. liga 1994-1995 \u00e8 stata la seconda edizione del campionato ceco di calcio.\nIl torneo ha visto per la seconda volta consecutiva la vittoria dello Sparta Praga, davanti ai rivali dello e al Boby Brno.\nCapocannoniere del torneo fu Radek Drul\u00e1k (Petra Drnovice), con 15 reti.\nFormato.\nDa questa stagione cambia l'assegnazione dei punti per la vittoria: da 2 si passa a 3 punti. Se l'incontro termina in un pareggio ad entrambe le squadre \u00e8 assegnato un punto e in caso di sconfitta non si assegnano punti.\nAvvenimenti.\nLa vittoria esterna del sullo Jablonec per 3-2 apre l'edizione 1994-1995 del campionato ceco. Alla quarta giornata vi \u00e8 il primo scontro di vertice: il Viktoria \u017di\u017ekov cede 3-1 allo Sparta Praga, lasciando in vetta lo Slavia Praga a punteggio pieno. Il campionato diviene interessante dalla decima giornata, quando lo Slavia Praga pareggia ad Olomouc lasciando il comando alla societ\u00e0 di \u017di\u017ekov; alla giornata successiva per\u00f2, lo Slavia sconfigge il Viktoria 3-2 e lo sorpassa in testa alla classifica mentre lo Sparta Praga finisce a -8 dai cugini; nel dodicesimo turno i biancorossi di Praga compiono un passo falso a Cheb consentendo al Viktoria \u017di\u017ekov di ritornare nuovamente al comando del torneo. Questi ultimi si fanno rimontare dal Viktoria Plze\u0148 perdendo 3-2 mentre lo Slavia Praga vince agevolmente sull'Ostrava 2-0. Dalla tredicesima giornata lo Slavia stacca \u017di\u017ekov che comincia un lento declino che si concluder\u00e0 con il quinto posto finale mentre contemporaneamente si rialza lo Sparta Praga che inanella un filotto di 17 risultati utili consecutivi che gli consentono di raggiungere e scavalcare lo Slavia Praga (battuto nello scontro decisivo alla ventunesima giornata per 1-0) e involarsi verso il secondo titolo ceco. Le vittorie pi\u00f9 larghe sono Sparta Praga-Slovan Liberec 7-1 e Brno-Cheb 6-0, gli incontri con pi\u00f9 reti sono Sparta Praga-Viktoria Pilsen 7-2 e Ban\u00edk Ostrava Tango-\u0160varc Bene\u0161ov 7-2. Brno-Slavia Praga 1-2 \u00e8 stata vista da 34770 spettatori, record stagionale.\nClassifica finale.\nLegenda:\nNote:"}
{"id": "1173944", "revid": "38120", "url": "https://it.wikipedia.org/wiki?curid=1173944", "title": "1. liga 1993-1994", "text": "La 1. liga 1993-1994 \u00e8 stata la prima edizione del campionato ceco di calcio.\nLa competizione, organizzata dalla \u010cMFS, riprese il formato del girone all'italiana dall'ormai disciolto campionato cecoslovacco, iscrivendo le squadre ceche partecipanti alla precedente edizione della prima (dieci squadre) e della seconda (sei squadre) divisione del campionato cecoslovacco. Il torneo vide la vittoria dello , davanti ai rivali dello e al . Retrocessero e .\nCapocannoniere del torneo fu Horst Siegl (Sparta Praga), con 20 reti.\nFormato.\nPer ogni incontro sono assegnati 2 punti alla squadra vincitrice e zero in caso di sconfitta. Se l'incontro termina in un pareggio ad entrambe le squadre \u00e8 assegnato un punto.\nAvvenimenti.\nLa prima giornata fu seguita da 60530 spettatori che seguirono dagli spalti le 8 partite della prima edizione del campionato ceco. Il primo incontro fu -, conclusosi sullo 0-0. Le partite delle due formazioni di Praga furono le pi\u00f9 seguite: lo Slavia Praga, impegnato a Plze\u0148 contro il Viktoria, vinse per 0-2 in uno stadio che ospit\u00f2 15000 tifosi; lo Sparta Praga, che ospitava il , vinse l'incontro per 5-1 davanti a 13905 persone. La sfida meno seguita fu quella tra i e , finita sul 2-1. La partita tra Slavia e Viktoria Pilsen fu la terza pi\u00f9 seguita dell'intero campionato. Alla seconda giornata Boby Brno-Petra Drnovice venne seguita da quasi 15\u00a0000 tifosi, e vide la vittoria degli ospiti per 1-2. Dopo la quarta giornata cinque formazioni sono a punteggio pieno: , Ban\u00edk Ostrava, Petra Drnovice, Bohemians e Sparta Praga. Il derby di Praga tra Dukla e Sparta (conclusosi sul 2-6) alla quarta giornata segna un record stagionale: \u00e8 l'incontro con pi\u00f9 reti nella stagione. Alla quinta giornata cade il Ban\u00edk contro lo Slavia Praga (1-2) e alla sesta perde il Bohemians a Pilsen e si fermano sul pari Drnovice (1-1 contro il ) e Sparta Praga (1-1 contro i rivali dello Slavia); vincendo per 1-0 contro lo la Dynamo \u010cesk\u00e9 Bud\u011bjovice diviene la capolista solitaria, l'unica ancora a punteggio pieno avendo vinto tutti e sei gli incontri. Dopo sei sconfitte consecutive il Dukla Praga trova i primi punti pareggiando 2-2 a Brno ed 1-1 in casa contro il . Dopo aver lottato per la testa della classifica Sparta Praga e Dynamo si affrontano nella nona giornata a Praga: il risultato, favorevole per 0-1 agli ospiti, riporta la Dynamo in testa alla graduatoria. La vittoria del Viktoria \u017di\u017dkov sul Dukla Praga per 7-0 segna il successo interno pi\u00f9 ampio del torneo. L'incontro Boby Brno-Slavia Praga (2-1) \u00e8 seguito da 23111 spettatori, record stagionale di affluenza. Tra la nona e la diciottesima giornata Dynamo e Sparta Praga si alternano in testa alla classifica, quando alla ventesima giornata i granata prendono il largo superando definitivamente i bianconeri.\nClassifica finale.\nLegenda:\nNote:"}
{"id": "1173945", "revid": "3791", "url": "https://it.wikipedia.org/wiki?curid=1173945", "title": "Academia Europ\u00e6a", "text": "L'Academia Europ\u00e6a \u00e8 un'accademia scientifica non governativa fondata nel 1988. I suoi membri sono scienziati e studenti i quali aspirano a promuovere l'insegnamento, l'istruzione e la ricerca.\nStoria.\nIl concetto di \"Accademia Europea della Scienza\" fu proposto ad un meeting del Ministero europeo della scienza nel 1985 a Parigi. La britannica Royal Society organizz\u00f2 quindi un incontro a Londra nel giugno 1986 a cui parteciparono Arnold Burgen (Regno Unito), Hubert Curien (Francia), Umberto Colombo (Italia), David Magnusson (Svezia), Eugen Seibold (Germania), Ruud van Lieshout (Paesi Bassi), che concordarono sulla necessit\u00e0 di una Accademia Europea.\nLa Academia Europ\u00e6a fu fondata, come \"Accademia europea della scienza, umanistica e letteratura\", in un meeting tenutosi a Cambridge nel settembre 1988 sotto il primo Presidente, Arnold Burgen. Il ministro francese della scienza, Hubert Curien, che poi diverr\u00e0 il secondo presidente dell'accademia, la inaugur\u00f2. Il primo Meeting Plenario si \u00e8 tenuto a Londra nel giugno 1989, quando i membri erano 627.\nIscrizione.\nL'iscrizione avviene soltanto per invito, seguendo un processo di valutazione accademica da parte degli altri membri.\nL'Accademia ha oltre 2.000 membri, compresi 40 premi Nobel, provenienti da 35 paesi europei e otto extraeuropei. Tra gli attuali membri sono inclusi alcuni tra i maggiori esperti di scienze fisiche e tecnologia, scienze naturali e medicina, matematica, letteratura e umanistica, scienze sociali e cognitive, economia e giurisprudenza.\nSezioni dell'Accademia.\nAll'iscrizione, i membri sono allocati in sezioni basate sulla propria materia di studio."}
{"id": "1173955", "revid": "599013", "url": "https://it.wikipedia.org/wiki?curid=1173955", "title": "Tommy Sj\u00f6din", "text": "Carriera.\nClub.\nEsord\u00ec nell'hockey su ghiaccio professionistico giovanissimo, nel 1983, nelle file del Timr\u00e5 IK, nella 1. Division svedese. Nel 1986 fu ceduto al pi\u00f9 quotato Bryn\u00e4s IF, squadra che segner\u00e0 gran parte della sua carriera. In questo suo primo periodo con la squadra di G\u00e4vle non riusc\u00ec mai ad aggiudicarsi le Elitserien (il massimo campionato svedese), ma \u00e8 stato nominato miglior giocatore di Svezia nella stagione 1991-92.\nDopo la felice stagione 1992, fu chiamato in NHL dai Minnesota North Stars, che lo avevano scelto gi\u00e0 nel 1985 (237\u00ba assoluto). Si ritagli\u00f2 un ruolo da protagonista con 36 punti in 77 incontri, ma la stagione successiva, quando la franchigia fu spostata a Dallas, non trov\u00f2 pi\u00f9 molto spazio (7 incontri), venendo utilizzato perlopi\u00f9 dal \"farm team\" IHL, i Kalamazoo Wings. Il 13 febbraio 1994 fu scambiato con i Quebec Nordiques, con cui gioc\u00f2 22 incontri.\nNel 1994-95 torn\u00f2 in Europa. Si accas\u00f2 dapprima all'HC Lugano, nella Nationalliga A, e con i ticinesi rimase fino a tutta la stagione 1997-98, con l'eccezione di una parentesi in Italia, al termine della 1996-97, con l'Hockey Club Bolzano con cui gioc\u00f2 gli ultimi 6 incontri, decisivi per la vittoria dello scudetto.\nRimase in Svizzera anche nel 1998-99, militando nelle fila dell'EHC Kloten, ma nel 1999-2000 torn\u00f2 al Brynas IF, dove gioc\u00f2 sino al ritiro, avvenuto al termine della stagione 2007-2008. Il 3 febbraio 2007 \u00e8 diventato il giocatore pi\u00f9 anziano di sempre ad aver segnato nelle Elitserien, mettendo a segno il gol del 2-1 contro il Fr\u00f6lunda HC a 41 anni, 5 mesi e 21 giorni. Il record precedente apparteneva a B\u00f6rje Salming.\nNazionale.\nQuesto successo personale ne port\u00f2 poi altri: nel 1992 fece infatti parte con la sua nazionale della spedizione olimpica a Albertville (5\u00ba posto finale) e del mondiale chiuso invece al primo posto dopo la vittoriosa finale con la Finlandia. Con la maglia della nazionale ha poi giocato altre tre edizioni del mondiale con un argento (1995, con nomina nell\"'All Star Team\") e un bronzo (1994)."}
{"id": "1173957", "revid": "1573940", "url": "https://it.wikipedia.org/wiki?curid=1173957", "title": "Loy millenae", "text": "Loy millenae () \u00e8 un mollusco nudibranchio della famiglia Corambidae."}
{"id": "1173959", "revid": "248219", "url": "https://it.wikipedia.org/wiki?curid=1173959", "title": "Proloy", "text": ""}
{"id": "1173961", "revid": "838137", "url": "https://it.wikipedia.org/wiki?curid=1173961", "title": "Gustavo Borges", "text": "Ha vinto quattro medaglie in tre diverse edizioni olimpiche: Atlanta 1996, Sydney 2000 e Atene 2004."}
{"id": "1173962", "revid": "1305772", "url": "https://it.wikipedia.org/wiki?curid=1173962", "title": "Revisione", "text": "Con il termine revisione s'intende un esame per controllare ed eventualmente correggere errori, difetti o imperfezioni."}
{"id": "1173963", "revid": "1573940", "url": "https://it.wikipedia.org/wiki?curid=1173963", "title": "Loy (zoologia)", "text": "Loy \u00e8 un genere di molluschi nudibranchi appartenente alla famiglia Corambidae.\nTassonomia.\nIl genere comprende le seguenti specie:"}
{"id": "1173966", "revid": "21880", "url": "https://it.wikipedia.org/wiki?curid=1173966", "title": "Paracorambe", "text": ""}
{"id": "1173967", "revid": "125292405", "url": "https://it.wikipedia.org/wiki?curid=1173967", "title": "Yosemite Sam", "text": "Yosemite Sam (tradotto in alcuni cartoni come Baffo Rosso Sam o Sam Simpatia) \u00e8 un personaggio immaginario dei cartoni animati della celebre serie \"Looney Tunes\" della Warner Bros. \u00c8 un pistolero di bassa statura, con enormi baffi rossi, irascibile e impulsivo, sempre pronto a estrarre il suo paio di pistole. Insieme a Taddeo e Marvin il Marziano, \u00e8 uno dei peggiori nemici di Bugs Bunny. Il nome del personaggio deriva dallo Yosemite National Park.\nStoria.\nFriz Freleng introdusse per la prima volta il personaggio di Yosemite Sam nel cartone animato \"Hare Trigger\" del 1945. Con il suo temperamento irascibile, bassa statura (deve usare una scala per salire sul cavallo) ed occhi feroci, Sam \u00e8 per molti versi l'alter-ego di Freleng.\nFreleng cre\u00f2 Yosemite Sam perch\u00e9 fosse un degno avversario di Bugs Bunny. Fino a quel momento, l'unico antagonista del coniglio era Taddeo, un uomo cos\u00ec calmo e stupido che cadeva negli inganni di Bugs e si spaventava. D'altro canto, Sam era estremamente violento e belligerante, non un pollo come Taddeo. Freleng ha fatto entrare in un piccolo corpo ed in un grande cappello la pi\u00f9 grande voce ed ego \"north, south, east, aaaaand west of the Pecos\".\nPer oltre 19 anni, Freleng ha tenuto Sam ad uso esclusivo degli studi Warner. Nonostante sia nato come cowboy, Sam ha ricoperto ruoli diversi, quali il soldato dell'esercito confederato, il pirata, il cavaliere, il legionario dell\u2019Impero Romano, il cuoco di corte, la guardia carceraria, il duca (Duke of Yosemite), lo sceicco, il sindaco, il beduino ed addirittura l'alieno.\nVoce e apparizioni.\nLa voce di Yosemite Sam era data dal principale doppiatore della Warner Bros., Mel Blanc. Nella sua autobiografia, Blanc dice di aver trovato alcune difficolt\u00e0 con la voce di Sam, fino a quando non ha deciso semplicemente di urlare con tutto il fiato che aveva nei polmoni. Questa voce calzava perfettamente con il personaggio, ma era un grande sforzo per il doppiatore. Nei suoi ultimi anni di vita, dare la voce a Sam era diventato troppo faticoso per Blanc, cos\u00ec decise di lasciare il posto ad altri. Ci\u00f2 fa di Yosemite Sam uno di pochi personaggi creati da Blanc e non doppiati esclusivamente da lui. Blanc ha inoltre usato una voce simile a quella di Sam per Mr. Spacely de \"I pronipoti\". Tra i film in cui Yosemite Sam per esempio compare, ci sono il film d'animazione e nella versione cinematografica dal titolo .\nYosemite Sam nella cultura di massa.\nMusica.\nYosemite Sam \u00e8 menzionato in alcune canzoni, tra cui:"}
{"id": "1173968", "revid": "968255", "url": "https://it.wikipedia.org/wiki?curid=1173968", "title": "Cinema dei Piccoli", "text": "Il Cinema dei Piccoli, con 63 posti a sedere, \u00e8 il cinematografo pi\u00f9 piccolo del mondo. Si trova a Roma, all'interno di Villa Borghese, e copre un'area di 71,52 m\u00b2. Oltre a proiettare film per bambini negli spettacoli pomeridiani, offre una programmazione serale con proiezione in versione originale sottotitolate d'essai.\nStoria.\nLa sala fu realizzata da Alfredo Annibali nel 1934 col nome \"Casa di Topolino\". Vicino all'insegna col nome, svettava un'immagine di Topolino con una cinepresa. La Disney impose poi la rimozione del nome \"Topolino\", ma l'immagine del personaggio con la cinepresa sarebbe rimasta fino agli anni settanta.\nLa sala interrompe la programmazione durante la seconda guerra mondiale, per riaprire immediatamente dopo.\nDurante gli anni settanta, Villa Borghese fu chiusa al traffico privato e in quel periodo il cinema conobbe un momento di crisi. Alla fine del decennio, l'allora proprietario Giuliano Annibali (figlio di Alfredo) affida la programmazione ad Enzo Fiorenza, fondatore dell'AIACE (Associazione Italiana Amici Cinema d'Essai) e fra gli inventori dell'Estate Romana. Fiorenza apre la sala alla programmazione d'essai. Nel 1978 l'AIACE diede la sala in gestione a Fulvio Wetzl e Titta Labon\u00eca che vi fondarono il Piccolo Offcine, un cineclub d'essai che present\u00f2 film in anteprima per l'Italia come \"Falso movimento\" di Wim Wenders, inaugurando la sala.\nDal 1980 la gestione della sala \u00e8 curata dalla coppia formata da Roberto Fiorenza (figlio di Enzo e fratello del regista Stelio Fiorenza) e Caterina Roverso.\nNel 1991 il cinema viene restaurato e dotato di uno schermo di 5 m x 2,5 m, stereo DTS ed aria condizionata. Per un certo periodo, durante i primi anni novanta, Piero Clemente affianca Fiorenza e Roverso nella programmazione e nella gestione della sala. Dal 1993 al 1995, la sala collabora con la Cineteca Nazionale, proponendo una programmazione per le scuole di film della storia del cinema.\nNel 2007 viene inaugurato il Dei Piccoli Film Festival, realizzata con il contributo della Regione Lazio, \"per lo sviluppo e la diffusione di un cinema di qualit\u00e0 al servizio dei bambini\".\nNel 2013 la cabina viene equipaggiata con un proiettore Sony 4K.\nPremi e riconoscimenti.\nNel 2005 la sala \u00e8 stata inserita nel Guinness dei primati con la definizione di \"edificio pi\u00f9 piccolo del mondo adibito a spettacoli cinematografici\". Per questo i proprietari del cinema dovettero provare che l'esercizio funzionasse con una certa continuit\u00e0.\nNel 2006 il cinema vince il premio FICE."}
{"id": "1173969", "revid": "767487", "url": "https://it.wikipedia.org/wiki?curid=1173969", "title": "Memorial Marco Pantani 2007", "text": "Il Memorial Marco Pantani 2007, quarta edizione della corsa, si svolse il 9 giugno 2007, per un percorso totale di 176,6\u00a0km. Venne vinto dall'italiano Franco Pellizotti che termin\u00f2 la gara in 4h17'15\"."}
{"id": "1173970", "revid": "47767", "url": "https://it.wikipedia.org/wiki?curid=1173970", "title": "Santa Vittoria (romana)", "text": "Agiografia.\nLa menzione pi\u00f9 antica della martire risale al Martirologio Geronimiano del VI secolo, in cui Vittoria \u00e8 ricordata insieme a santa Anatolia il 10 luglio; entrambe compaiono nei mosaici della basilica di Sant'Apollinare Nuovo in Ravenna. Beda scrisse un elogio di Santa Vittoria, ricordandola il 23 dicembre; in seguito il Martirologio Romano fiss\u00f2 proprio al 23 dicembre la ricorrenza di Santa Vittoria e raccolse le varie tradizioni nel racconto della \"Passio di santa Vittoria\".\nSecondo la \"Passio\", Anatolia e Vittoria, due giovani romane di nobile famiglia, cristiane e consacrate a Dio, si opposero al matrimonio con due pretendenti patrizi. I due uomini segregarono allora le giovani nelle proprie tenute in Sabina: qui Vittoria venne uccisa e sepolta in una caverna.\nVittoria, romana di nobile famiglia nata intorno al 230, da bambina ricevette il battesimo. A 20 anni venne chiesta in sposa dal nobile Eugenio. Sua cugina per parte di madre, Anatolia, di qualche anno pi\u00f9 anziana, anch'essa chiesta in sposa da un patrizio, la convinse a divenire \"Vergine di Cristo\". Vittoria vendette i suoi gioielli e le vesti preziose, ne distribu\u00ec il ricavato ai poveri e rinunci\u00f2 definitivamente al matrimonio. Eugenio temeva di denunciarla come cristiana, perch\u00e9 in tal modo i beni di Vittoria secondo la legge sarebbero stati confiscati. Egli infatti aveva un duplice scopo: sposare Vittoria ed entrare in possesso del suo patrimonio.\nI due pretendenti con il favore imperiale segregarono allora le giovani nelle loro tenute in Sabina: Vittoria presso la citt\u00e0 sabina di Trebula Mutuesca (l'odierna Monteleone Sabino), Anatolia insieme ad Audace presso la citt\u00e0 sabina di Thora.\nSecondo il racconto della \"Passio\", vi era nel territorio di Trebula un tremendo dragone il cui sbuffo pestifero faceva morire uomini ed animali. Domiziano, signore di Trebula, si rec\u00f2 nel posto dove era stata esiliata Vittoria, e la preg\u00f2 di salvare la citt\u00e0 dal drago. \nDopo aver scacciato il drago, Vittoria entr\u00f2 nella spelonca del dragone e convocando il popolo disse: \u00abAscoltatemi: in questo luogo costruitemi un oratorio e datemi come socie le vostre fanciulle vergini\u00bb. In poco tempo pi\u00f9 di 60 ragazze divennero sue discepole; la santa insegnava loro inni, salmi e cantici. \nL'esilio, affrontato serenamente dalla Santa dur\u00f2 tre anni e si protrasse fino a tutto il 253. \nTrascorsi per\u00f2 tre anni Eugenio la denunci\u00f2 al pontefice del Campidoglio di nome Giuliano, il quale invi\u00f2 a Trebula un commissario di nome Taliarco. Quest'ultimo and\u00f2 da Vittoria con una statuetta e la obblig\u00f2 ad adorare la Dea Diana. Al suo rifiuto la uccise trafiggendola con la spada.\nTutta la cittadinanza fece lutto per sette giorni; i sacerdoti cristiani, con tutto il popolo, la seppellirono coprendola con unguenti e teli di lino. La misero dentro un sarcofago e lo deposero nella grotta dove aveva cacciato il dragone.\nLa santa sarebbe stata martirizzata il 18 dicembre del 253 e sepolta il 23 dello stesso mese.\nCulto.\nSul luogo del martirio a Monteleone Sabino venne edificato un sacello, sul quale i devoti erano soliti pregare, e dove sarebbero avvenuti molti miracoli. Una chiesa era presente fin dall'VIII secolo. Ricostruita alla fine dell'XI secolo e restaurata pi\u00f9 volte, oggi il luogo di culto dedicato a santa Vittoria \u00e8 una delle chiese romaniche pi\u00f9 belle del centro Italia.\nIn Sardegna il culto \u00e8 altrettanto vivo, specie nell'area settentrionale dell'Isola. Le chiese a lei dedicate sono numerose, e alcune degne di menzione per il pregio architettonico e artistico (specialmente quelle romaniche e quelle gotico-catalane). La festa liturgica della santa \u00e8 tradizionalmente il 15 maggio. A Sassari il suo culto \u00e8 associato a quello di sant'Anatolia, nella chiesa dedicata a quest'ultima. Una leggenda locale, inoltre, diffusa specialmente nel sassarese, vuole che sant'Anastasia fosse sorella di Anatolia e Vittoria (considerando quindi germane anche queste ultime). Nel convento dei minori osservanti di San Pietro in Silki a Sassari \u00e8 conservato un presunto corpo della santa, esposto da secoli alla venerazione (trasferito dalla chiesa di San Francesco di Ittiri). \nReliquie.\nCon il pericolo saraceno, il corpo di Santa Vittoria fu prima portato nell'abbazia di Farfa, poi nel 934 con processione solenne i monaci farfensi trasferirono le Sante Reliquie a Santa Vittoria in Matenano, nelle Marche, nella chiesa a lei dedicata in cima al Colle Matenano. Nel 1771 la antica chiesa monastica e l'annesso monastero farfense furono definitivamente abbandonati e demoliti a seguito dei molti danni subiti a causa di terremoti e smottamenti. Nel piano sottostante nel 1795 fu costruita la nuova Chiesa Collegiata-Santuario che a tutt'oggi ospita nella cripta le Sante Reliquie della Patrona.\nPatronati e festeggiamenti.\nSanta Vittoria \u00e8 patrona, o si festeggia, in diverse localit\u00e0 italiane, tra le quali i seguenti comuni:\nLa santa \u00e8 riprodotta a met\u00e0 busto, in legno decorato con oro e argento, in stile barocco.\nAlla base della scultura si trova una teca di vetro che custodisce la reliquia della santa, giunta in localit\u00e0 Santa Vittoria a seguito di un dono del Cardinale Vicario di Roma all'arcidiacono di Guastalla nell'anno 1647. Celebrazione il 23 Dicembre"}
{"id": "1173972", "revid": "149485", "url": "https://it.wikipedia.org/wiki?curid=1173972", "title": "Carlos Jayme", "text": "Ha rappresentato il ai Giochi olimpici di e . All'olimpiade australiana ha vinto la medaglia di bronzo nella staffetta 4x100\u00a0m stile libero."}
{"id": "1173973", "revid": "122447188", "url": "https://it.wikipedia.org/wiki?curid=1173973", "title": "West Highland white terrier", "text": "Il West Highland White Terrier (o Westie) \u00e8 una razza di cani nota per la grande esuberanza, nonostante la piccola taglia. L'immagine di Westie \u00e8 spesso utilizzata nella pubblicit\u00e0 ed \u00e8 contenuta nei marchi di un importante whisky (Black &amp; White) e di un'azienda di alimenti per cani (Cesar).\nStoria.\nL'origine del Westie \u00e8 in parte comune agli altri terrier di origine scozzese, tutti derivati dal Cairn Terrier. Fu il colonnello Malcolm a selezionare il colore bianco del pelo richiesto dallo standard. Il colonnello scelse tale colore per la visibilit\u00e0 dell'animale durante le battute di caccia che, infatti, risultava decisamente maggiore. La scelta deriv\u00f2 anche da un errore che il colonnello stesso fece durante una delle battute, uccidendo il suo cane preferito. Difatti i Westie erano utilizzati nella caccia a volpi e conigli (si infilano nelle tane prendono l'animale e vengono estratti tirandoli per la coda). C'\u00e8 una disciplina canina dedicata ai Westie dove, in cunicoli sotterranei, i cani devono trovare topi in gabbia e abbaiare per 5 secondi, affinch\u00e9 il padrone possa localizzarli.\nCarattere.\nL'animale pur essendo piccolo, \u00e8 molto vivace e coraggioso: tali caratteristiche lo portano spesso a lanciarsi in duelli che lo vedono contrapposto ad animali di taglia decisamente maggiore; questi atteggiamenti sono tipici dei Terrier, ad esempio come lo Scottish Terrier. Si dimostra decisamente affettuoso con i propri padroni (anche se non ama, a dispetto della taglia, essere tenuto in braccio); \u00e8 inoltre portato ad essere socievole e amichevole anche con gli estranei: di questo va tenuto conto perch\u00e9 il Westie \u00e8 un buon cane da allarme, ma non \u00e8 certo un cane da guardia. \u00c8 un cane piuttosto equilibrato, non portato per gli isterismi, anche se comunque per natura \u00e8 focoso e possiede un comportamento acceso: ci\u00f2 lo spinge a sfidare cani dello stesso sesso anche pi\u00f9 grandi di mole, senza paura anche se difficilmente arriver\u00e0 a mordere; infatti \u00e8 un cane sempre sicuro, mai mordace, intelligentissimo e capace di sopportare i bambini. \u00c8 un ottimo compagno per lunghe passeggiate. I suoi rapporti con cani di diversa razza (soprattutto gli altri terrier), con gatti e con ricci sono spesso molto difficili. Sono cani molto vivaci, amano stare all'aria aperta ma possono tranquillamente vivere in appartamento. Sono cani esuberanti e adatti a discipline come l'agility dog e l'obedience.\nSi tratta di una razza molto longeva, che in et\u00e0 avanzata pu\u00f2 accusare problemi di artrosi alle zampe posteriori e gastrite. Purtroppo \u00e8 predisposta sin dai primi anni di vita allo sviluppo di problemi dermatologici anche molto gravi come la piodermite cronica e l'otite.\nLa gravidanza.\nIl periodo di gestazione dura 62-63 giorni, per il primo mese il cane femmina deve mantenere il suo normale ritmo di vita cio\u00e8 pu\u00f2 correre, giocare, allenarsi ecc. Il veterinario al 35\u00ba giorno di gestazione pu\u00f2 vedere se \u00e8 avvenuto il concepimento palpando l'addome del cane femmina. \u00c8 dal secondo mese che si possono notare variazioni fisiche e caratteriali del cane, infatti essa diventa pi\u00f9 pigra e si stancher\u00e0 facilmente. A riguardo della razione alimentare, questa deve aumentare di un 15% verso il 40\u00ba giorno di gestazione per arrivare ad un 30% quando la gravidanza si avvicina al termine."}
{"id": "1173977", "revid": "124123", "url": "https://it.wikipedia.org/wiki?curid=1173977", "title": "Edvaldo Val\u00e9rio", "text": "Specializzato nello stile libero, ha vinto una medaglia di bronzo nella staffetta 4x100m sl alle Olimpiadi di Sydney 2000."}
{"id": "1173983", "revid": "1543377", "url": "https://it.wikipedia.org/wiki?curid=1173983", "title": "USS Los Angeles (ZR-3)", "text": "Lo zeppelin LZ 126, in seguito ridenominato ZR-3 \"USS Los Angeles\", fu un dirigibile rigido, costruito a Friedrichshafen dalle officine Zeppelin nel 1923-1924 per conto della marina militare americana, nel quadro delle riparazioni di guerra richieste alla Germania in seguito alla prima guerra mondiale."}
{"id": "1173984", "revid": "228587", "url": "https://it.wikipedia.org/wiki?curid=1173984", "title": "E8 (matematica)", "text": "In matematica, formula_1 \u00e8 il nome di un gruppo di Lie \"semplice\" ed \"eccezionale\" e della sua algebra di Lie associata.\n\u00c8 anche il nome dato al corrispondente sistema di generatori e al gruppo di Weyl-Coxeter e ad alcuni gruppi di Chevalley semplici e finiti. Fu scoperto da Wilhelm Killing (1888-1890).\nIl nome formula_2 \u00e8 dovuto alla classificazione delle algebre di Lie semplici complesse di Wilhelm Killing e\n\u00c9lie Cartan, che comprendono quattro famiglie infinite, chiamate formula_3, e cinque casi eccezionali, chiamati formula_4. \nIl gruppo formula_2 \u00e8 il pi\u00f9 grande e il pi\u00f9 complicato tra questi casi eccezionali e spesso l'ultimo caso della dimostrazione di svariati teoremi.\nDescrizione di base.\nE8 ha rango 8 e dimensione 248 (come spazio vettoriale). I generatori sono, quindi, vettori di dimensione 8 e saranno discussi nel seguito della voce. \nIl gruppo di Weyl di E8, \u00e8 di ordine 696729600. E8 \u00e8 l'unico gruppo di Lie semplice nel quale la rappresentazione non-banale di minima dimensione \u00e8 la \"adjoint action\", che agisce sull'algebra E8 stessa.\nC'\u00e8 un'algebra di Lie En per ogni intero n\u22653, ed \u00e8 infinito-dimensionale se n \u00e8 maggiore di 8. \nForme reali.\nIl gruppo di Lie \"complesso\" E8, di dimensione complessa 248, pu\u00f2 essere considerato come un gruppo semplice di dimensione (reale) 496, il quale \u00e8 semplicemente connesso, ha come massimo sottogruppo compatto la forma compatta di E8, e ha un gruppo esterno di automorfismi di dimensione 2, generato dalla coniugazione complessa.\nCos\u00ec come il gruppo di Lie complesso, ci sono tre forme \"reali\" di E8, tutte di dimensione 248, come segue:\nTeoria delle rappresentazioni.\nI coefficienti delle formule dei caratteri per le rappresentazioni \"irriducibili\" infinito-dimensionali dipendono da alcune matrici quadrate di polinomi, i polinomi di Lusztig-Vogan, analoghi ai polinomi di Kazhdan-Lusztig, introdotti da George Lusztig e David Vogan (1983). Il valore di questi polinomi calcolati in 1 d\u00e0 i coefficienti delle matrici relativi alla rappresentazione standard (i cui caratteri sono facili da descrivere con le rappresentazioni irriducibili).\nQueste matrici furono calcolate dopo quattro anni con una collaborazione di un gruppo di 18 matematici e informatici promossa dall'American Institute of Mathematics, con un lavoro condotto da Jeffrey Adams e con gran parte della programmazione fatta da Fokko du Cloux."}
{"id": "1173988", "revid": "638792", "url": "https://it.wikipedia.org/wiki?curid=1173988", "title": "Lt. Surge", "text": ""}
{"id": "1173990", "revid": "327773", "url": "https://it.wikipedia.org/wiki?curid=1173990", "title": "Legame glicosidico", "text": "In chimica, un legame glicosidico \u00e8 un legame covalente che unisce il gruppo emiacetalico di uno zucchero con un atomo, di solito nucleofilo, di un'altra molecola. L'atomo nucleofilo che riceve il legame \u00e8 solitamente un ossigeno, un azoto o, pi\u00f9 raramente uno zolfo: i legami corrispondenti sono detti O-glicosidici, N-glicosidici e S-glicosidici. La molecola che ne deriva \u00e8 invece detta glicoside. La formazione di un legame glicosidico \u00e8 una condensazione in quanto libera una molecola d'acqua; la scissione del legame invece, sar\u00e0 un'idrolisi.\nDistinzione tra legame \u03b1 e \u03b2 glicosidico.\nIl tipo di legame glicosidico dipende unicamente dalla configurazione del primo glucosio: se si trova in forma \u03b1 allora il legame sar\u00e0 chiamato \"\u03b1-glicosidico,\" mentre se \u00e8 in forma \u03b2 il legame si chiamer\u00e0 \"\u03b2-glicosidico.\"\nLegami glicosidici di importanza biologica.\nSicuramente i pi\u00f9 importanti legami glicosidici sono quelli che permettono il legame di pi\u00f9 zuccheri semplici tra loro per dar luogo ai polisaccaridi (legame O-glicosidico). Altri legami di questo tipo di estrema importanza sono quelli N-glicosidici tra lo zucchero ribosio e desossiribosio con determinate basi azotate: si formano in questo modo i nucleosidi i quali se fosforilati formano i nucleotidi che compongono gli acidi nucleici.\nEnzimi correlati.\nGli enzimi che catalizzano l'idrolisi del legame glicosidico sono detti glicosidasi: tipicamente le glicosilasi hanno una certa specificit\u00e0 di reazione, catalizzando la rottura di un legame \u03b1 o \u03b2 ma non di entrambi. Altri sono specifici per determinati zuccheri: la cellulasi ad esempio catalizza l'idrolisi del legame \u03b2-glicosidico della cellulosa.\nIl legame pu\u00f2 comunque anche idrolizzarsi spontaneamente, anche se con frequenza molto bassa: in alcuni casi l'idrolisi spontanea pu\u00f2 essere causa di mutazioni genetiche."}
{"id": "1173991", "revid": "114510919", "url": "https://it.wikipedia.org/wiki?curid=1173991", "title": "Joseph Kosuth", "text": "Joseph Kosuth, importante esponente dell'arte concettuale, ha studiato belle arti alla School of Visual Arts di New York.\nLe sue opere, generalmente, sono volte ad esplorare la natura dell'arte, focalizzando l'attenzione su idee al margine dell'arte, piuttosto che produrre opere fine a s\u00e9 stesse. La sua arte \u00e8 molto autoreferenziale.\nUna delle sue opere pi\u00f9 famose \u00e8 \"One and Three Chairs\", un'espressione visiva del concetto di \"forma\" di Platone. L'opera \"una e tre sedie\" mostra una sedia, una fotografia di quella sedia, e il testo di un dizionario con la definizione della parola \"sedia\". La fotografia \u00e8 una rappresentazione della vera sedia situata sul pavimento, in primo piano. La definizione, che si trova sullo stesso muro dove c'\u00e8 la fotografia, descrive il concetto di cosa sia una sedia, nelle varie accezioni del termine. In questo e in altri lavoro simili \"Five Words in Blue Neon\" e \"Glass One and Three\", Kosuth riporta affermazioni tautologiche, in quanto le opere sono letteralmente ci\u00f2 che viene affermato siano.\nMolto importanti sono anche le sue opere con i neon che egli inizia ad usare perch\u00e9 interessato ai materiali per la segnaletica e per rimandare al mondo della pubblicit\u00e0. Famosa fu la serie intitolate Ex libris (1990), composizioni al neon con brevi citazioni di scrittori noti, allestite in spazi pubblici metropolitani.\nOltre al suo lavoro come artista, ha scritto molti libri sulla natura dell'arte e degli artisti, tra i quali \"L'artista come antropologo\" (\"Artist as Anthropologist\"). Nel suo saggio \"L'Arte dopo la Filosofia\" (\"Art after Philosophy\", 1969) sosteneva che l'arte \u00e8 una continuazione della filosofia, che vedeva essere giunta alla fine. Come i situazionisti, rifiutava i formalismi come esercizi di estetica.\n\u00c8 presente un'intervista a Joseph Kosuth intitolata \"Quattro risposte a quattro domande\" nel no. 9 della rivista Agalma, marzo 2005: 71-85, a cura di Roberto Terrosi."}
{"id": "1173992", "revid": "991694", "url": "https://it.wikipedia.org/wiki?curid=1173992", "title": "Rosa Cotton", "text": ""}
{"id": "1173993", "revid": "320578", "url": "https://it.wikipedia.org/wiki?curid=1173993", "title": "Chiesa dei Vecchi Cattolici", "text": ""}
{"id": "1173998", "revid": "67712", "url": "https://it.wikipedia.org/wiki?curid=1173998", "title": "Manicheo", "text": ""}
{"id": "1173999", "revid": "125758535", "url": "https://it.wikipedia.org/wiki?curid=1173999", "title": "Paola Pigni", "text": "Due volte campionessa mondiale di corsa campestre (1973 e 1974) e 19 volte campionessa nazionale assoluta (13 su pista e 6 nel cross), ha stabilito 6 record mondiali in 5 diverse specialit\u00e0 del mezzofondo su pista.\nBiografia.\nFiglia di Renzo Pigni (1908-1969), un noto tenore originario di Fagnano Olona, e di un soprano spagnolo di Barcellona, Montserrat Hurtado, ha studiato 13 anni in una scuola di lingua tedesca. Ha avuto tra i suoi primi allenatori il preparatore dei velocisti Renzo Testa e il professor Enrico Arcelli, preparatore atletico che si sarebbe in seguito distinto anche in altre discipline sportive, con il quale ha dimostrato di avere grande personalit\u00e0. Subito dopo \u00e8 stata seguita dal professor Bruno Cacchi, che ha poi sposato e che ha continuato ad allenarla a Roma come tecnico federale.\nDotata di fisico longilineo e carattere vulcanico, si \u00e8 distinta anche per il forte temperamento e la ferrea determinazione che l'hanno aiutata a raggiungere grandi risultati. Un altro personaggio che ha contribuito ai suoi successi \u00e8 stato il giornalista Alfredo Berra, i cui giudizi sono stati uno sprone per la carriera della Pigni. Nel marzo 1971 ha avuto con Cacchi la figlia Chiara e gi\u00e0 nel settembre successivo \u00e8 tornata in perfetta forma in preparazione per l'anno olimpico. Nel 1981 la coppia ha avuto anche il figlio Claudio.\nGli inizi della carriera sportiva.\nHa iniziato l'attivit\u00e0 come velocista nel 1961 e a 16 anni vantava record di 12'9\" nei 100 metri piani e di 27'0\" nei 200. In quel periodo le donne correvano quasi esclusivamente le gare di velocit\u00e0, ma la Pigni si sente pi\u00f9 portata per le distanze pi\u00f9 lunghe e riesce a imporre questa sua scelta. Nel 1965 vince il primo titolo ai campionati italiani assoluti negli 800 m in 2'17\"1 e si classifica al 4\u00ba posto nei 400 m con il tempo di 55\"8 nella semifinale di Coppa Europa disputata a Lipsia. Partecipa nel 1966 ai campionati europei di Budapest, dov'\u00e8 eliminata nella semifinale degli 800 m. Quell'anno si conferma campionessa italiana negli 800 con 2'09\"5, migliora due volte il record italiano negli 800 m con 2'07\"9 e 2'07\"2 e quello dei 400 m con 54\"2.\nNel 1967 vince il suo primo titolo italiano nel cross. Nell'edizione di quell'anno dei campionati italiani si conferma campionessa degli 800 m con 2'10\"2 e per la prima volta vince i 400 m in 56\"70. Nella semifinale di Coppa Europa 1967 di Dresda \u00e8 quarta negli 800 m con 2'07\"8. Quell'anno porta il record italiano degli 800 m a 2'05\"1 e nel 1968 a 2'04\"9 e 2'04\"6, confermandosi poi campionessa italiana della specialit\u00e0 con 2'08\"2. Sempre nel 1968 partecipa alle Olimpiadi di Citt\u00e0 del Messico, dov'\u00e8 eliminata nella semifinale degli 800 m con il tempo di 2'07\"8. In quella stagione vince anche il secondo titolo italiano nel cross e, con il tempo di 4'21\"5, batte il record italiano dei 1500 m, specialit\u00e0 a quel tempo non ancora inserita nel programma olimpico, che le regaler\u00e0 le maggiori soddisfazioni della carriera su pista.\nRecord mondiale, bronzo europeo e olimpico dei 1500 m.\nIl 1969 \u00e8 l'anno della sua consacrazione ai vertici mondiali; dopo essersi migliorata nei 1500 m con 4'17\"2, il 2 luglio stabilisce in notturna all'Arena Civica il record del mondo dei 1500 m con il tempo di 4'12\"4, lasciando il secondo posto all'olandese Maria Gommers, detentrice del primato con 4'15\"6 e bronzo alle Olimpiadi messicane negli 800 m. Quell'anno si aggiudica con il tempo di 4'12\"0 la medaglia di bronzo ai campionati europei di Atene nei 1500 m, specialit\u00e0 inserita per la prima volta in campo femminile in una delle maggiori manifestazioni internazionali. Pur migliorando il proprio record, deve cedere il primato mondiale alla cecoslovacca Jaroslava Jehlickov\u00e1, che vince in 4'10\"7, e la medaglia d'argento alla Gommers. In quei mesi vince il suo terzo titolo italiano nel cross, batte per due volte il record mondiale dei 3000 m con 9'42\"8 e 9'38\"0, due volte il record mondiale dei 5000 m con 16'17\"49 e 15'53\"6 e si conferma campionessa italiana degli 800 m con 2'06\"4. Fino ad allora le distanze superiori ai 1000 metri erano state corse raramente dalle atlete e la Pigni diventa con le sue prestazioni una pioniera del mezzofondo mondiale.\nNel 1970 vince i campionati internazionali di cross, a quel tempo l'evento pi\u00f9 importante della specialit\u00e0. Nella semifinale di Coppa Europa 1970 di Bucarest vince i 1500 m con 4'25\"5 ed \u00e8 quarta negli 800 m con 2'05\"2. Si prende quindi il record del mondo dei 10000 m con 35'30\"5 e vince il titolo italiano nei 1500 m con il tempo di 4'16\"8. Segue quindi un periodo di pausa sportiva per la gravidanza; la figlia Chiara nasce nel marzo 1971 e subito dopo la Pigni torna sulle piste ad allenarsi. In ottobre vince l'argento nei 1500 m ai VI Giochi del Mediterraneo a Smirne con il tempo di 4'22\"6.\nNel 1972 vince la medaglia di bronzo alle Olimpiadi di Monaco nei 1500 m. La specialit\u00e0 era in grande evoluzione e i tre primati italiani stabiliti a partire dalle batterie non le bastano per vincere. Chiude la finale con il primato italiano di 4'02\"85, che resister\u00e0 6 anni, a 1 secondo e 5 centesimi dalla sovietica Ljudmila Bragina, vincitrice della gara con il nuovo record del mondo di 4'01\"38, e con l'argento sfumato per due centesimi alla fine di un'entusiasmante dirittura finale e di un testa a testa con la tedesca orientale Gunhild Hoffmeister. Nel corso della stagione stabilisce a Formia il primato del mondo dei 3000 m con il tempo di 9'09\"2, migliora due volte il primato italiano sugli 800 m in 2'03\"5 e 2'02\"5, quattro volte quello dei 1500 m (4'10\"5, 4'09\"5, 4'07\"8, 4'02\"85) e si laurea campionessa italiana dei 1500 m in 4'15\"3.\nGli ultimi anni di carriera.\nNel 1973 vince la prima edizione dei campionati del mondo di corsa campestre e si laurea anche campionessa italiana della specialit\u00e0. In maggio stabilisce a Viareggio il suo ultimo primato del mondo, quello del miglio con 4'29\"5 (prec. Ellen Tittel 4'35\"3) e migliora il record italiano dei 3000 m in 8'56\"6. Nella semifinale della Coppa Europa 1973 a Bucarest si classifica al 2\u00ba posto nei 1500 m con 4'12\"3. In agosto vince la sua unica gara in un'universiade nei 1500 m nell'edizione di Mosca con il tempo di 4'10\"69. Subito dopo si aggiudica la medaglia d'oro sia negli 800 m sia nei 1500 m ai VII Giochi del Mediterraneo di Algeri. Si laurea per l'ultima volta campionessa italiana degli 800 m correndo in 2'03\"1.\nNel 1974 vince anche la seconda edizione dei campionati del mondo e il suo sesto e ultimo titolo italiano di corsa campestre, si classifica al 5\u00ba posto nella finale dei 3000 m ai campionati europei di Roma con il tempo di 9'01\"40 e vince il titolo italiano sia nei 3000 m in 9'08\"97 sia nei 1500 in 4'13\"73. Nel 1975 migliora il primato italiano degli 800 m in 2'02\"0 e vince il suo ultimo titolo nazionale, quello dei 1500 m, correndo in 4'11\"2. Nel 1976 Paola Pigni si infortuna seriamente e si sottopone a una serie di tredici interventi chirurgici a un piede, non riuscir\u00e0 pi\u00f9 a ritornare in competizione e nel 1979 si ritira dall'agonismo. Avrebbe comunque continuato a correre per passione fino alla tarda et\u00e0.\nAltre attivit\u00e0.\nNel 1976 contribu\u00ec a scrivere il libro \"Prendine mille e una, ma non sposarne alcuna\", Guida Editore, curiosa raccolta di interviste irriverenti realizzate a donne italiane celebri da Luigi Silori sul tema del matrimonio, prendendo spunto da un'opera minore di Monsignor Della Casa. Tra le intervistate: Adelina Tattilo, Luisa Spagnoli, Franca Falcucci, Oriana Fallaci, Anna Salvatore, Vittoria Ronchey.\nNel 1987, su proposta di Bettino Craxi, venne inclusa tra i membri dell'Assemblea nazionale del PSI.\nDiplomata all'ISEF e laureata in Scienze motorie, in seguito la Pigni \u00e8 entrata come dirigente nella Federazione Italiana Bocce.\nMorte.\nNella mattinata di venerd\u00ec 11 giugno 2021, l'ex azzurra aveva partecipato alla cerimonia, in rappresentanza delle Legends di Sport e salute, alla Festa dell'Educazione alimentare nelle scuole nella tenuta presidenziale di Castel Porziano (Roma), alla quale era presente anche il presidente della Repubblica Sergio Mattarella. Subito dopo la manifestazione si \u00e8 sentita male ed \u00e8 stata trasportata all'Ospedale S. Eugenio, dove \u00e8 deceduta. Il funerale si \u00e8 svolto mercoled\u00ec 16 giugno, nella chiesa della Gran Madre di Dio. Per il 2 novembre il suo nome \u00e8 stato iscritto al famedio della natia Milano, nel Cimitero Monumentale.\nRiconoscimenti.\nNel 2016 una targa con il nome di Paola Pigni \u00e8 stata inserita nel percorso Walk of Fame inaugurato l'anno precedente al parco olimpico del Foro Italico a Roma, riservato agli sportivi italiani che si sono distinti per i risultati ottenuti in campo internazionale.\nIl 22 novembre 2019 la Pigni \u00e8 stata invitata dalla World Athletics all'Heritage Mile Night di Monaco, dove si sono radunati i pi\u00f9 grandi interpreti di sempre della disciplina del miglio."}
{"id": "1174008", "revid": "466539", "url": "https://it.wikipedia.org/wiki?curid=1174008", "title": "Sergio Fantoni", "text": "Biografia.\nFiglio d'arte (anche il padre Cesare e la madre Afra Arrigoni sono stati interpreti teatrali), \u00e8 stato attivo nel mondo del teatro, del cinema, della televisione e della radio dai primi anni cinquanta. Nel 1961 spos\u00f2 in Campidoglio la collega Valentina Fortunato, che aveva conosciuto al Piccolo Teatro di Milano nel 1954: testimoni di nozze furono Luchino Visconti per lui ed Ennio De Concini per lei. Come attore cinematografico ha lavorato anche all'estero, vivendo un'intensa stagione professionale a Hollywood in special modo negli anni sessanta. In coppia con il drammaturgo Diego Fabbri ha condotto per la radio - a Rai Radio Uno - il programma \"Voi ed io\".\nAl pari di altri suoi colleghi, ha \"prestato\" la sua voce, oltre che come doppiatore, anche come narratore per la raccolta comprendente centoquarantanove fiabe popolari della serie \"I Racconta Storie\". Insieme al drammaturgo e regista Ivo Chiesa e alla collega attrice Bianca Toccafondi ha ricevuto nel 2002 il Premio alla carriera intitolato a Ennio Flaiano. Come autore ha firmato, insieme a Gioele Dix, e con la collaborazione di Francesco Brandi, la \"pi\u00e8ce\" \"EDIPO.COM\". Nel gennaio del 1997 venne operato di laringectomia, operazione che gli caus\u00f2 problemi vocali, cos\u00ec interruppe l'attivit\u00e0 di attore e si dedic\u00f2 alla regia e alla direzione artistica della Contemporanea, trasformata in societ\u00e0 di produzione, con Fioravante Cozzaglio direttore organizzativo.\nLa cooperativa teatrale.\nNel 1968, con la moglie Valentina Fortunato, Luca Ronconi e Mario Scaccia, costituisce il \u201cComplesso Associato Registi-Attori Fortunato-Fantoni-Ronconi-Scaccia\"; esperienza gestionale che lui e la Fortunato ripeterono l'anno dopo unendosi a Ivo Garrani, Giancarlo Sbragia e Luigi Vannucchi per fondare la prima cooperativa teatrale italiana, Gli Associati.\nSebbene cresciuto in una famiglia di artisti, Fantoni non ha avuto un contatto immediato con il mondo della recitazione, ma \u00e8 stato avviato dalla sua famiglia verso una formazione indirizzata agli studi di ingegneria e di architettura. Soltanto in un secondo tempo, ben dopo l'adolescenza, si \u00e8 avvicinato, quasi di nascosto dai familiari, al teatro sperimentale, iniziando a recitare durante l'estate nei teatri classici all'aperto opere di Eschilo, Sofocle, Euripide. Era quanto bastava per farlo notare da registi di fama disposti a farlo debuttare in palcoscenico in opere di assoluto valore (ad esempio, Luchino Visconti, per \"Uno sguardo dal ponte\" di Arthur Miller; Giorgio Strehler, per \"La trilogia della villeggiatura\" di Carlo Goldoni).\nContestualmente, ebbe inizio anche la sua attivit\u00e0 di attore cinematografico, con la partecipazione a film \"di genere\" - talvolta veri e propri \"B-movie\" - la cui produzione era quanto mai copiosa ai tempi della \"Hollywood sul Tevere\" e Cinecitt\u00e0 era un costante laboratorio aperto a molteplici contributi: personaggi impegnati in vicende di cappa e spada, pellicole di ambientazione storica o a contenuto mitologico furono oggetto delle sue prime interpretazioni.\nAssieme al \"boom economico\" e alla diffusione della televisione come fenomeno di costume prima che di comunicazione, gli anni sessanta portarono a Fantoni nuove opportunit\u00e0 di lavoro con l'interpretazione dei primi grandi sceneggiati televisivi, primo fra tutti, nel 1961 (due anni prima dell\"'avventura\" nel cinema d'oltre-atlantico che durer\u00e0 tre anni, dal 1963 al 1966)\"Ottocento\", da Salvator Gotta, interpretato a fianco di Lea Padovani e Virna Lisi e con la regia di Anton Giulio Majano.\nInterpretazioni per il teatro.\nIl repertorio teatrale di Fantoni \u00e8 quanto mai vasto e comprende titoli dei principali drammaturghi del XIX e XX secolo, ma non solo. Per la regia di Giorgio Strehler ha recitato in \"Minna von Barnhelm\" di Gotthold Ephraim Lessing e con Giuseppe Patroni Griffi in \"Tradimenti\" di Harold Pinter. Di William Shakespeare ha interpretato: \"Misura per misura\", \"Otello\" e \"La tempesta\". \u00c8 stato poi protagonista dei seguenti lavori di Manlio Santanelli: \"Regina madre\", \"Uscita d'emergenza\", \"Vita natural durante\" e \"Le sofferenze d'amore\" (con musiche di Marguerite Duras).\nFra gli altri classici da lui interpretati si segnalano: \"Zio Vania\" e \"Tre sorelle\" di Anton \u010cechov (per la regia di Giorgio De Lullo); \"L'uomo difficile\" di Hugo von Hofmannsthal, \"I giganti della montagna\" di Luigi Pirandello, \"Il lungo pranzo di Natale\" di Thornton Wilder e \"La scuola delle mogli\" di Moli\u00e8re.\nQuesti gli altri principali lavori interpretati in carriera:\nRegie, traduzioni e adattamenti.\nNumerose sono state le reg\u00ece per il teatro portate a compimento da Sergio Fantoni, che ha anche curato insieme a Cristina Pezzoli un corso di riqualificazione e perfezionamento sul linguaggio contemporaneo nel teatro destinato ad artisti e tecnici del teatro, progetto pilota per la formazione di un parco tecnologico delle arti dello spettacolo.\nSi \u00e8 occupato, fra l'altro, delle regie - oltre che di \"EDIPO.COM\" (di cui \u00e8 stato coautore con Gioele Dix) - di \"Piccoli crimini coniugali\" e de \"Il libertino\" di \u00c9ric-Emmanuel Schmitt, de \"Le furberie di Scapino\" di Moli\u00e8re, di \"Bellissima Maria\" di Roberto Cavosi, di \"Gi\u00f9 dal monte Morgan\" di Arthur Miller, di \"Regina Madre\" e di \"Vita natural durante\" di Manlio Santanelli, e di \"Musica\" di Marguerite Duras.\nDe \"Le sofferenze d'amore\", sempre di Manlio Santanelli (tratto dal romanzo \"Dio ne scampi dagli Orsenigo\" di Vittorio Imbriani e musicato dal critico musicale e compositore Paolo Terni), ha curato la concertazione. Ha quindi tradotto ed adattato \"Festa d'estate\" di Terrence McNally, mentre di \"Dal matrimonio al divorzio\" di Georges Feydeau, oltre che la regia, ha curato - insieme a Vincenzo Salemme - l'elaborazione drammaturgica.\nCon Mauro Panici ha infine curato il coordinamento artistico di \"Grand Hotel Italia\".\nFilmografia.\nTelevisione.\nFantoni ha legato il suo nome a numerose riduzioni televisive di importanti lavori letterari e a sceneggiati televisivi che, particolarmente negli anni sessanta e settanta, hanno avuto un vasto successo di pubblico e di critica. In \"Delitto di stato\", trasmesso da Rai 2 nel 1982 per la regia di Gianfranco de Bosio, ha portato nella televisione italiana il primo nudo frontale maschile, integrale. Alcuni di questi lavori sono stati da lui interpretati anche in teatro.\nSi segnalano di seguito quelli in cui ha ricoperto parti di primo piano (tutte le produzioni si riferiscono a alla prima rete RAI, ove non indicato diversamente; se disponibile, viene indicato anche il nome del regista):\nCarosello.\nPartecip\u00f2 inoltre a numerose edizioni della rubrica pubblicitaria televisiva \"Carosello\" (Rai 1): "}
{"id": "1174012", "revid": "1718925", "url": "https://it.wikipedia.org/wiki?curid=1174012", "title": "Kur\u0161\u0117nai", "text": "Kur\u0161\u0117nai \u00e8 la venticinquesima citt\u00e0 lituana per grandezza. Il significato del suo nome deriva da \"kur\" (\"dove\") e \"\u0161ienas\" (\"fieno\") ossia \"dove \u00e8 il fieno\".\nSi trova ad ovest di \u0160iauliai e si sviluppa su entrambe le rive del fiume Venta. Viene a volte considerata la capitale (non ufficiale) del distretto municipale di \u0160iauliai, essendone la citt\u00e0 pi\u00f9 grande. Ha una caratteristica unica: \u00e8 l'unica citt\u00e0 lituana ad avere due stazioni ferroviarie.\nIvi nacque il cestista Vytautas Kulakauskas. "}
{"id": "1174015", "revid": "74801", "url": "https://it.wikipedia.org/wiki?curid=1174015", "title": "Albert Dietrich", "text": "Biografia.\nDal 1851 al 1854 studi\u00f2 composizione sotto la guida di Robert Schumann a D\u00fcsseldorf, dove incontr\u00f2 anche Brahms. Dal 1861 al 1890 fu direttore musicale alla corte granducale di Oldenburg.\nInsieme a Brahms e a Schumann partecip\u00f2 nel 1853 alla stesura della Sonata F.A.E. dedicata, come indovinello a sorpresa, al comune amico, gi\u00e0 celebre violinista, Joseph Joachim. Dietrich compose il primo movimento, l\"'Allegro\". (Joachim seppe poi identificare senza fatica i tre compositori dei quattro movimenti, riconoscendoli dalle caratteristiche personali dello stile).\nA Bonn, ai funerali di Robert Schumann, a fine luglio del 1856, Dietrich fu tra gli amici pi\u00f9 stretti (oltre a Brahms, Joachim, Julius Otto Grimm) ad accompagnare il grande musicista alla sua estrema dimora.\nNel 1859 spos\u00f2 Clara Sohn, figlia del pittore Karl Ferdinand Sohn, uno degli esponenti della \"D\u00fcsseldorfer Malerschule\", maestro tra gli altri di Anselm Feuerbach. \nDiversi anni pi\u00f9 tardi, nel 1868, \u00e8 nella biblioteca del suo amico Dietrich che Johannes Brahms scopre, in un vecchio volume di poesie di H\u00f6lderlin, il poema \"Hyperions Schicksalslied\" (originariamente parte del racconto \"Hyperion\") e inizia subito a comporre, durante un breve soggiorno a Wilhelmshaven, il suo \"Schicksalslied\" per coro e orchestra (op. 54). Dietrich si occup\u00f2 poi, come maestro concertatore, sotto la guida di Karl Reinthaler, della prima esecuzione di \"Ein deutsches Requiem\" (Brema, 10 aprile 1868).\nLe sue \"Erinnerungen an Johannes Brahms\" \"in Briefen, besonders aus seiner Jugendzeit\" (\"Ricordi di Johannes Brahms nelle lettere, in particolare del periodo della giovinezza\"), pubblicati a Lipsia nel 1898, sono ancora oggi una fondamentale fonte biografica su Brahms, in particolare per ci\u00f2 che concerne appunto il periodo giovanile. In tal modo questo libro di memorie integra perfettamente quello, non meno prezioso, di Richard Heuberger (\"Erinnerungen an Johannes Brahms\") che riguarda invece l'ultimo ventennio della vita del musicista a Vienna (1875-1897). \nLo studioso brahmsiano David Brodbeck ha ipotizzato (in \"The Cambridge Companion to Brahms\", Cambridge University Press, 1999) che proprio Dietrich possa essere l'ignoto autore del \"Trio con pianoforte in la maggiore\", ritrovato nel 1924, e che alcuni musicologi avevano inizialmente attribuito a Brahms. Tuttavia Malcolm MacDonald (in \"Brahms\", 2\u00aa ed., 2001) ritiene che - se \u00e8 vero che non \u00e8 possibile assegnare con certezza quest'opera ad alcun compositore specifico, poich\u00e9 il manoscritto ritrovato \u00e8 redatto da un copista ed \u00e8 mancante del frontespizio - Brahms rimane in ogni caso l'autore pi\u00f9 plausibile sul piano inventivo e stilistico. (Cfr. in proposito: Marina Caracciolo, \"Enigmi della musica. Qualche scoperta, qualche mistero.\" In \"Il Pensiero Poetante\", III. \"L'Enigma\". Genesi Editrice, Torino, 2010).\nLe composizioni di Albert Dietrich sono oggi, forse ingiustamente, dimenticate. Tuttavia la sua opera romantica in 3 atti \"Robin Hood\" (1879) \u00e8 stata ripresa con successo in tempi moderni al Teatro di Erfurt (20 marzo 2011). Anche in campo discografico ci sono recenti incisioni di sue opere sinfoniche e cameristiche, che testimoniano un certo qual risveglio di interesse."}
{"id": "1174016", "revid": "985910", "url": "https://it.wikipedia.org/wiki?curid=1174016", "title": "Quintessential Player", "text": "Quintessential Player (anche conosciuto come QCD) era un lettore multimediale freeware multiformato per Microsoft Windows, sviluppato da Paul Quinn dal 1997, quando era conosciuto come Quintessential CD (infatti la sigla QCD \u00e8 ancora utilizzata).\nCaratteristiche.\nQCD supportava nativamente:\nUn considerevole numero di plugin e skin era prelevabile direttamente dal sito ufficiale non pi\u00f9 attivo dal 02/05/2017.\nSviluppo corrente.\nLo sviluppo di QCD Quintessential Player \u00e8 stato abbandonato da diversi anni, cos\u00ec come il suo successore QMP (Quintessential Media Player).\nIl sito web del produttore non \u00e8 pi\u00f9 raggiungibile dal 02/05/2017."}
{"id": "1174025", "revid": "1543377", "url": "https://it.wikipedia.org/wiki?curid=1174025", "title": "Absolute Garbage", "text": "Absolute Garbage \u00e8 una raccolta dei migliori pezzi pubblicati dal gruppo statunitense dei Garbage, pubblicata nel 2007.\nDVD.\nBonus track"}
{"id": "1174027", "revid": "154639", "url": "https://it.wikipedia.org/wiki?curid=1174027", "title": "Kairos", "text": "Kairos (), traducibile con tempo cairologico, \u00e8 una parola che nell'antica Grecia significava \"momento giusto o opportuno\" o \"momento supremo\". \nGli antichi greci avevano quattro parole per indicare il tempo: \u03c7\u03c1\u03cc\u03bd\u03bf\u03c2 (\"chronos\"), \u03ba\u03b1\u03b9\u03c1\u03cc\u03c2 (\"kairos\"), \u03b1\u1f30\u03ce\u03bd (\"Aion\") e \u1f10\u03bd\u03b9\u03b1\u03c5\u03c4\u03cc\u03c2 (\"Eniautos\"). Mentre la prima si riferisce al tempo cronologico e sequenziale, la seconda significa \"un tempo nel mezzo\", un momento di un periodo di tempo indeterminato nel quale \"qualcosa\" di speciale accade, la terza invece si riferisce al tempo eterno e la quarta indicava un anno. Mentre \"chronos\" \u00e8 quantitativo, \"kairos\" ha una natura qualitativa. Come divinit\u00e0 Kairos era semi-sconosciuto, mentre Chronos (da non confondere con Crono, figlio di Urano e Gea) era considerato la divinit\u00e0 del tempo per eccellenza, mentre Aion veniva associato a una divinit\u00e0 primordiale.\n\"Kairos\" nelle arti e nei lavori.\n\"Kairos\" \u00e8 un tempo il cui discernimento \u00e8 primordiale in molti settori:\nDal locale verso il temporale passando per la misura giusta, il \"kairos\" ha avuto molti significati pi\u00f9 o meno stabiliti e coerenti. Lo si traduce spesso come \"occasione\" ma il termine rende soltanto molto parzialmente un'idea ricca di molte sfaccettature. Non \u00e8 possibile trovare un termine italiano equivalente che possa segnare tutte le relazioni che la nozione greca ha conosciuto.\nIl \"kairos\" compie la riunione di due aspetti: quello dell'azione e quello del tempo. Le sue accezioni non sono temporali (in particolare quelle che si riferiscono alla \"misura giusta\" e all'\"idoneit\u00e0\") ma contengono e completano le basi di un significato specificamente temporale. Il kairos implica una visione del tempo che possa conciliarsi con un'esigenza d'efficacia dell'azione umana. Il kairos \u00e8 un momento, ma non inteso come una durata misurabile che si estende da un punto A ad un punto B. \nIl \"kairos\" si ricollega ad un certo tipo di azioni che devono essere compiute \"tempestivamente\" e non tollerano n\u00e9 il ritardo, n\u00e9 l'esitazione. La nozione di kairos \u00e8 indissociabile dalla parola greca, \u00e8 indissociabile anche da un contesto che \u00e8 quello della Grecia del VI e del V secolo a.C. \u00c8 indissociabile quindi da un'epoca in cui l'azione diventa autonoma e non dipende pi\u00f9 dalla volont\u00e0 divina, la necessit\u00e0 di osservare il kairos \u00e8 confermata per i Greci dalle loro esperienze in molteplici settori.\nIn filosofia.\nIn campo filosofico Walter Benjamin e Giorgio Agamben, sono i maggiori pensatori che hanno recentemente riflettuto sul significato esistenziale e politico del kairos, e Raimon Panikkar oltre che sul significato esistenziale ha lasciato approfondimenti interessanti sotto il profilo spirituale. Anche il filosofo Friedrich Nietzsche cita Kairos all'interno di Al di l\u00e0 del bene e del male, essenziale \u00e8 la visione del tempo visto come \"kairos\" all'interno della sua filosofia, nella quale \u00e8 necessario che ogni uomo sia pronto a rispondere alle sfide della vita e sia quindi capace di cogliere l'attimo. \n\"\"274. \"Il problema degli aspettanti\". - Sono necessari colpi di fortuna, nonch\u00e9 molte specie di cose incalcolabili, perch\u00e9 un uomo superiore, in cui dorme la soluzione di un problema, riesca ancora ad agire al momento giusto - \u00aba esplodere\u00bb, come si potrebbe dire. Ci\u00f2 di regola \"non\" accade, e in ogni angolo della terra stanno seduti coloro che attendono, ma che a malapena sanno fino a che punto aspettano, ma ancor meno poi che aspettano inutilmente. Talvolta anche la voce del risveglio giunge troppo tardi, quel caso che d\u00e0 \u00abil permesso\u00bb di agire - quando cio\u00e8 gi\u00e0 \u00e8 consumato il meglio della giovinezza e della loro forza d'azione per via del loro starsene sempre seduti; e quanti appunto, allorquando \u00abbalzarono in piedi\u00bb, sentirono con orrore intorpidite le loro membra e gi\u00e0 greve il loro spirito! \u00abE' troppo tardi!\u00bb - si dissero, senza pi\u00f9 fede in se stessi e ormai inutili per sempre. Nel regno del genio dovrebbe forse essere non gi\u00e0 l'eccezione, ma la regola, il \u00abRaffaello senza mani\u00bb, prendendo quest'espressione nel senso pi\u00f9 ampio? - Forse il genio non \u00e8 per nulla cos\u00ec raro: lo sono le cinquecento \"mani\" di cui ha bisogno per tiranneggiare il \"kairos\", \u00abil momento giusto\u00bb, - per acciuffare il caso!\"\" \n\"Passo tratto da \"Al di l\u00e0 del mene e del male\" di Friedrich Nietzsche\"\nIn teologia.\nIl termine \"kairos\" \u00e8 usato nella teologia per descrivere la forma qualitativa del tempo.\nNel Nuovo Testamento kairos significa \"il tempo designato nello scopo di Dio\", il tempo in cui Dio agisce (per esempio Marco 1.15, il kairos \u00e8 soddisfatto). Differisce dalla parola pi\u00f9 solita per tempo che \u00e8 chronos (kronos).\nNella Chiesa ortodossa, prima che la Liturgia Divina inizi, il Diacono esclama al Prete, \"Kairos tou poiesai to Kyrio\" (\"\u00c8 tempo [kairos] che il Signore agisca\"); indica che il momento della Liturgia \u00e8 un incontro con l'Eternit\u00e0.\nIn \"The Interpretation of History\" (\"L'interpretazione della storia\", del teologo luterano neo-ortodosso Paul Tillich) viene fatto un uso frequente del termine. Per lui, i \"kairoi\" sono quelle crisi nella storia (vedi l'esistenzialismo cristiano) che creano un'opportunit\u00e0 per, e in effetti esigono, una decisione esistenziale dal soggetto umano - la venuta di Cristo \u00e8 un primo esempio. Se ne occupa diffusamente anche Oscar Cullmann in \"Christus und die Zeit\" (1946).\nNel \"Documento di Kairos\", un esempio di teologia di liberazione nel Sudafrica sotto l'Apartheid, il termine \"kairos\" \u00e8 usato per denotare \"il tempo designato\", \"il tempo cruciale\" in cui il documento viene letto.\nIl kairos ha dunque un ampio campo d'applicazione. Esiodo dice che \u00e8 \"tutto ci\u00f2 che c'\u00e8 di meglio di qualcosa\" ed Euripide dice che ci\u00f2 \"\u00e8 il migliore delle guide in ogni impresa umana\". Non \u00e8 tuttavia dato a tutti di raggiungerlo; appartiene allo specialista che, avendo delle conoscenze generali, \u00e8 capace di integrare i fattori del momento che gli permetteranno di osservare la particolarit\u00e0 della situazione. Il kairos dipende da un ragionamento e non \u00e8 sottoposto al gioco dell'occasione, tuttavia svolge un ruolo decisivo nelle situazioni imprevedibili ed insolite.\nTutte le accezioni di kairos non sono direttamente legate al tempo ma tutte sono legate all'efficacia. Indipendentemente dal settore previsto (medicina, strategia, retorica...) inverte le situazioni e d\u00e0 loro un esito definitivo (la vita o la morte; la vittoria o la sconfitta). \u00c8 la condizione dell'azione riuscita e ci insegna che paradossalmente, il successo tiene quasi a nulla.\n\"Kairos\" sfugge costantemente alle definizioni perch\u00e9 si trova sempre al centro di due elementi: l'azione ed il tempo; la competenza e la possibilit\u00e0; il generale e l'individuale. Non \u00e8 mai completamente da un lato o da un altro. Questa indeterminazione \u00e8 legata al suo potere di decisione. Trattiene per ogni caso gli elementi necessari per agire ma non si confonde con loro. \u00c8 \"libero\" di cambiare ed \u00e8 per questo che \u00e8 cos\u00ec difficile da afferrare nella pratica e da comprendere nella teoria.\nNella retorica.\nIl Kairos era molto importante per i Sofisti, che enfatizzavano l'abilit\u00e0 dell'oratore di adattarsi e di approfittare di circostanze variabili, contingenti. Nel \"Panatenaico\", Isocrate scrive che le persone istruite sono quelle \"che gestiscono bene le circostanze che incontrano giorno per giorno, e che possiedono un giudizio accurato nelle occasioni d'incontro quando si alzano e a cui raramente manca la linea di condotta opportuna\". \nKairos \u00e8 anche molto importante nello schema della Retorica di Aristotele. Kairos \u00e8, secondo Aristotele, il contesto del tempo e dello spazio in cui la prova sar\u00e0 affrontata. Kairos \u00e8 accanto ad altri elementi contestuali della retorica: \"Il pubblico\" che \u00e8 il trucco psicologico ed impressionabile di coloro che riceveranno la prova; e, \"La preparazione\" che \u00e8 lo stile con il quale l'oratore veste la loro prova.\nNella politica.\nNella guerra del Peloponneso, Tucidide d\u00e0 importanza ai kairoi che attraversano la storia. Questi sono momenti che impegnano la sorte delle citt\u00e0: dichiarazioni di guerra, negoziati o rotture di alleanze.\nIn astrologia.\nNell'astrologia \"kairos\" designa un momento speciale in cui intraprendere un'azione, rispecchiato da una corrispondente e idonea configurazione degli astri.\nNel campo artistico.\n\u00c8 la sfumatura trascurabile, la correzione minuscola che favorisce il buon esito. \nNella medicina.\nIppocrate ha individuato la nozione di crisi, momento critico dove la malattia evolve verso la cura o la morte. In questo momento \u00e8 certo che l'intervento del medico prende un carattere necessario e decisivo.\nNel campo militare.\nUn buono stratega sa che la vittoria non \u00e8 una semplice questione di superiorit\u00e0 numerica, ma un momento in cui l'attacco sull'avversario porter\u00e0 il panico e dar\u00e0 un esito definitivo alla battaglia.\nNella navigazione.\nIl settore della navigazione: dove kairos, associato con \"tyche\" (sorte) permette al navigatore di dirigersi sventando le trappole del mare. \u00c8 in particolare in questo contesto che si trova la metis o intelligenza dell'astuzia.\nAltri significati.\nIl tempo Kairos \u00e8 spesso percepito come un periodo di crisi. I caratteri cinesi per \u201ccrisi\u201d sono spesso una combinazione di caratteri per \u201cpericolo\u201d e \u201copportunit\u00e0\u201d, sebbene questo non sia del tutto vero. A tal fine, si ha una possibilit\u00e0 di partecipare \"ad una nuova creazione\". Si ha la scelta tra il pericolo e l'opportunit\u00e0, una possibilit\u00e0 di costruire qualcosa di nuovo da qualcosa di vecchio. Il tempo Kairos colma lo strappo con \"il vecchio modo\" creando un \"nuovo modo\".\nA Tra\u00f9 (l'antica Tragurium romana), Croazia, nel convento delle suore benedettine, c'era uno straordinario bassorilievo che rappresentava il Kairos dal III secolo a.C., vi era raffigurato un giovane nudo, che correva.\nIl bassorilievo ora si trova al Museo Municipale di Tra\u00f9. \nSecondo i greci antichi, Kairos era il dio del \"momento passeggero\" (una divinit\u00e0 semi-sconosciuta), di \"un'opportunit\u00e0 favorevole che opponeva il fato all'uomo\". Il momento deve essere afferrato (dal ciuffo di capelli sulla fronte della figura fuggente); altrimenti il momento \u00e8 andato e non pu\u00f2 essere ri-catturato (ci\u00f2 \u00e8 indicato dalla parte posteriore della testa che \u00e8 calva.) Una statua di bronzo conosciuta in letteratura, fatta dal famoso scultore greco Lisippo da Sikyon, fu probabilmente un modello per il bassorilievo. Kairos \u00e8 descritto nei versi del poeta Posidippo.\nLa statua allegorica originale di bronzo fatta da Lisippo era collocata a casa sua, nell'Agora dell'ellenica Sikyon, ed era scolpito sulla statua di Kairos il seguente epigramma di Posidippo (APl 119):\nQuesta statua era il modello originale per le varie rappresentazioni di Kairos fatte anche nei tempi antichi e nel medioevo. Giovanni Tzetzes ha scritto a questo proposito, cos\u00ec come Imerio. L'immagine dei capelli che erano appesi sulla fronte e della nuca calva era associata in tempi romani alla dea Fortuna, la personificazione della buona e della cattiva fortuna. Molti autori citano ci\u00f2. Per esempio \"Disticha Catonis\" II, 26 si riferisce al concetto latino di \"Occasio\" (una parola femminile che pu\u00f2 essere considerata come una traduzione letterale della parola greca Kairos; vedi anche Caerus) in questi termini: \"Rem tibi quam scieris aptam dimittere noli: fronte capillata, post haec occasio calva\", che significano \"Non lasciarti mai sfuggire quello che sai pu\u00f2 tornarti utile; l'occasione ha i capelli sulla fronte, ma dietro \u00e8 calva\". Fedro (V,8) scrive qualcosa di simile ed egli stesso ammette che il tema non era proprio suo, ma pi\u00f9 antico. In Callistrato (Descrizioni, 6) c'\u00e8 un lungo testo che descrive la statua di Lisippo.\nIl tema del Kairos era sentito anche durante il Medioevo. Un celebre inno alla Fortuna contenuto nella raccolta dei \"Carmina Burana\" descrive infatti il Kairos: \"\u00abVerum est quod legitur, fronte capillata, sed plerumque sequitur occasio calvata\"\u00bb, e cio\u00e8 \u00ab\u00e8 vero ci\u00f2 che si sente dire, la fortuna ha la fronte chiomata ma, quando passa, \u00e8 calva\u00bb, ossia \u00e8 impossibile afferrarla da dietro, una volta passata.\nLa Fortuna, o Kairos, \u00e8 descritta con tali attributi anche da Cesare Ripa nella sua \"Iconologia\".\nEsistono ancora diverse rappresentazioni di Kairos; un rilievo, pertinente ad un sarcofago attico, databile al 160-180, si trova al Museo dell'Antichit\u00e0 di Torino (inv. 610, Italia); un altro rilievo (ora andato perduto) si trovava a Palazzo Medici a Firenze; una perla d'onice (ex collezione Blacas, I-II secolo) con un'incisione del dio Tempo (vedi Caerus) con attributi di Kairos si trova al Museo Britannico; un rilievo frammentario di marmo che mostra Kairos, Bios (la Vita), e Metanoia (Ripensamento, il latino femminile \"Paenitentia\") si trova nella cattedrale di Torcello (XI secolo); un affresco monocromatico di Mantegna a Palazzo Ducale a Mantova (1510 circa) mostra un Kairos con un aspetto femminile (pi\u00f9 probabilmente \u00e8 \"Occasio\") con un giovane uomo che prova a coglierla e una donna che rappresenta Paenitentia; un affresco all'interno delle sale di rappresentanza del castello del Catajo (Battaglia Terme, Padova) rappresenta Kairos/Occasione con il ciuffo sulla fronte e i calzari alati.\nUn concetto simile al Kairos \u00e8 quello che si trova nel famoso motto \"Carpe diem\" e una sorta di ricorso nell'idea di Kairos \u00e8 collegato con il tema della ruota della fortuna che gira in continuazione; infatti la parola greca usata da Posidippo per descrivere il Kairos (nel verso \"Io corro sempre\") \u00e8 \"ae\u00ec troch\u00e0o\" che alla lettera significa \"Io giro sempre\", e lo stesso verbo usato dal poeta e astronomo Arato di Soli (Phaenomena, 227, 309) per indicare il moto eterno delle sfere celesti. Non \u00e8 un caso che nella Carmina Burana 17 la Fortuna \u00e8 associata a una ruota che gira sempre (Tibullo stesso descrive la Fortuna con una ruota: \"Versatur celeri Fors levis orbe rotae\", \"Elegie\", I, 5, 70)."}
{"id": "1174042", "revid": "7336", "url": "https://it.wikipedia.org/wiki?curid=1174042", "title": "8 mm-Delitto a luci rosse", "text": ""}
{"id": "1174043", "revid": "123710358", "url": "https://it.wikipedia.org/wiki?curid=1174043", "title": "Jason Scott Lee", "text": "Biografia.\nLee \u00e8 nato a Los Angeles ed \u00e8 cresciuto nelle isole Hawaii. Ha origini cinesi e come discendente di terza-generazione sino-americana, \u00e8 tre quarti sino-americano e un quarto hawaiano. Nella met\u00e0 degli anni novanta, Lee interpret\u00f2 alcuni ruoli in alcuni film di rilievo. Per il film \"Dragon - La storia di Bruce Lee\" \u00e8 stato scelto come secondo candidato (il primo era Brandon Lee, figlio di Bruce, che non volle accettare il ruolo); dopo il film divenne un allenatore qualificato di Jeet Kune Do, addestrato da uno dei veri allievi di Bruce Lee, Jerry Poteet (1936\u20132012).\nNel 2000 recita nel ruolo del Re del Siam nel musical \"The King and I\" con Elaine Paige. Ha ottenuto una notevole celebrit\u00e0, sebbene tuttora continui a essere scritturato per interpretare ruoli secondari. Ha interpretato e diretto alcuni documentari tra cui \"The Slanted Screen\" nel 2006 diretto da Jeff Adachi sulla vita degli asiatici a Hollywood. Dal 2008 \u00e8 sposato con Diana Chan.\nDoppiatori italiani.\nDa doppiatore \u00e8 sostituito da:"}
{"id": "1174045", "revid": "118874142", "url": "https://it.wikipedia.org/wiki?curid=1174045", "title": "Lucien Van Impe", "text": "Professionista dal 1969 al 1987, vinse il Tour de France 1976. Considerato uno dei pi\u00f9 grandi scalatori di tutti i tempi, conquist\u00f2 sei volte la speciale classifica al Tour de France e due al Giro d'Italia. Al Tour de France vinse complessivamente otto tappe.\nCarriera.\nOrientava le sue stagioni prevalentemente sulle gare a tappe come il Tour de France, che vinse nel 1976 e a cui partecip\u00f2 complessivamente 15 volte, giungendo sempre al traguardo di Parigi (terza miglior prestazione dopo quelle di George Hincapie e Joop Zoetemelk e al pari di Vja\u010deslav Ekimov che lo ha eguagliato nell'edizione 2006).\n\u00c8 stato un efficace scalatore, in grado di aggiudicarsi per sei volte la maglia a pois della classifica di specialit\u00e0 al Tour de France, il che lo port\u00f2 ad eguagliare il record di Federico Bahamontes, che lo aveva lanciato agli inizi della carriera. Il record \u00e8 stato infranto nel 2004 da Richard Virenque.\nChiusa, a 41 anni, la carriera da ciclista, Van Impe \u00e8 rimasto nel mondo del ciclismo con altri incarichi. Nel triennio 2005-2007 \u00e8 stato team manager della Unibet.com, mentre dal 2008 al 2012 \u00e8 stato nello staff tecnico della Verandas Willems/Accent Jobs."}
{"id": "1174047", "revid": "44939", "url": "https://it.wikipedia.org/wiki?curid=1174047", "title": "NCBI", "text": ""}
{"id": "1174054", "revid": "116249", "url": "https://it.wikipedia.org/wiki?curid=1174054", "title": "Obbligazione parziaria", "text": ""}
{"id": "1174056", "revid": "139562", "url": "https://it.wikipedia.org/wiki?curid=1174056", "title": "Michela Brambilla", "text": ""}
{"id": "1174058", "revid": "36426", "url": "https://it.wikipedia.org/wiki?curid=1174058", "title": "Accademia Platonica", "text": ""}
{"id": "1174060", "revid": "76963", "url": "https://it.wikipedia.org/wiki?curid=1174060", "title": "Chiaki Ishikawa", "text": "Oltre alle sue attivit\u00e0 con See-Saw, ha composto tre album da solista. Nel 2005 ha cambiato il suo nome di battesimo da a ."}
{"id": "1174062", "revid": "107470", "url": "https://it.wikipedia.org/wiki?curid=1174062", "title": "Ishikawa Chiaki", "text": ""}
{"id": "1174066", "revid": "1782831", "url": "https://it.wikipedia.org/wiki?curid=1174066", "title": "Thief's Theme", "text": "Thief's Theme \u00e8 il primo singolo tratto da \"Street's Disciple\", album del rapper Nas.\nIl ritornello della canzone contiene citazioni da \"The World Is Yours\", singolo tratto dal suo disco d'esordio \"Illmatic\", mentre la base presenta lo stesso campionamento utilizzato in seguito per il singolo \"Hip Hop Is Dead\": \"In-A-Gadda-Da-Vida\" degli Iron Butterfly.\nPer promuovere \"Thief's Theme\" Nas ha indetto un contest nel Regno Unito, fornendo la strumentale del brano per permettere agli aspiranti concorrenti/MC di costruire una loro strofa. Il vincitore, Rising Son, ha visto comparire la sua versione di \"Thief's Theme\" nell'edizione inglese di \"Street's Disciple\".\n\"Thief's Theme\" \u00e8 comparsa anche nel film \"The Departed - Il bene e il male\", diretto da Martin Scorsese.\nIl video.\nIl video \u00e8 incentrato sulle vite di piccoli delinquenti, impegnati a prepararsi per le rapine e a rapinare negozi di liquori."}
{"id": "1174068", "revid": "1444345", "url": "https://it.wikipedia.org/wiki?curid=1174068", "title": "You Owe Me (Nas)", "text": "You Owe Me \u00e8 un singolo del rapper statunitense Nas, pubblicato nel 2000 come secondo estratto dal quarto album in studio \"Nastradamus\".\nLa canzone \u00e8 prodotta da Timbaland, andando a tracciare i caratteri pi\u00f9 festaioli di Nas. Le tematiche del pezzo trattano infatti di ragazze e gioielli, argomenti lontani dallo stile tipico di Nasir. \nIl singolo ha visto la collaborazione del cantante R&amp;B statunitense Ginuwine, e grazie alle caratteristiche da singolo di successo, raggiunge buone posizioni nelle classifiche statunitensi."}
{"id": "1174069", "revid": "9216538", "url": "https://it.wikipedia.org/wiki?curid=1174069", "title": "Alonso", "text": ""}
{"id": "1174072", "revid": "64860", "url": "https://it.wikipedia.org/wiki?curid=1174072", "title": "Count Grishnackh", "text": ""}
{"id": "1174081", "revid": "253269", "url": "https://it.wikipedia.org/wiki?curid=1174081", "title": "Gerald McRaney", "text": "\u00c8 noto principalmente per il ruolo di Rick Simon nella serie televisiva \"Simon &amp; Simon\".\nBiografia.\nMcRaney \u00e8 nato a Collins, nel Mississippi, figlio di Clyde e Edna McRaney. \u00c8 di origini scozzesi e choctaw. Ha frequentato il college presso l'Universit\u00e0 del Mississippi. Prima di diventare attore, McRaney ha lavorato nei giacimenti petroliferi della Louisiana.\nDopo aver interpretato un veterano del Vietnam in Simon &amp; Simon e un ufficiale dei Marine nella serie \"Agli ordini pap\u00e0\", \u00e8 sempre stato di grande conforto nei confronti di veterani e soldati, anche se non \u00e8 un veterano. Ha fatto molte visite per sostenere i soldati nell'operazione Desert Storm. Durante un viaggio sponsorizzato dall'USO, McRaney ha visitato marinai e marines a bordo di navi militari a Tolone, in Francia, il giorno del Ringraziamento del 1993. Ha anche visitato le truppe durante l'operazione Restore Hope in Somalia nel 1993.\nNell'agosto 2004, McRaney ha subito un intervento chirurgico per un cancro del polmone, a Houston, in Texas.\nSi \u00e8 sposato tre volte: prima dal 1966 al 1971 con Beverly A. Root, da cui ha avuto due figli; poi dal 1971 al 1989 con Pat Moran, da cui ha avuto un figlio; dal 1989 \u00e8 sposato con l'attrice Delta Burke.\nMcRaney \u00e8 di orientamento politico Repubblicano conservatore. \u00c8 membro della National Rifle Association of America (NRA), un'organizzazione senza scopo di lucro che sostiene il diritto alle armi.\nCarriera.\nDopo alcune partecipazioni a telefilm come \"L'incredibile Hulk\", \"Hazzard\", \"Agenzia Rockford\" e \"Terra promessa\", acquista notoriet\u00e0 nel ruolo di Rick Simon nella serie degli anni 1980 \"Simon &amp; Simon\". Nel 1984 partecipa al film di Wolfgang Petersen \"La storia infinita\" dove interpreta il padre del protagonista.\nNoto anche per il ruolo del maggiore McGillis nella sit-com \"Agli ordini pap\u00e0\", dove interpreta un maggiore dei Marines che si ritrova alle prese con tre figlie acquisite. Negli anni successivi partecipa a molte serie TV come \"Il tocco di un angelo\", \"Camelot - Squadra Emergenza\", \"One Tree Hill\", \"West Wing - Tutti gli uomini del Presidente\", \"Deadwood\", \"Mike &amp; Molly\", \"Fairly Legal\".\nNel 2002 prende parte al film \"Hansel &amp; Gretel\".\nNel 2005 partecipa al videoclip della band statunitense Fall Out Boy \"Sugar, We're Goin Down\".\nNel 2006 lavora nella serie \"Jericho\", dove interpreta Johnston Green, sindaco dell'omonima cittadina.\nNel 2010 partecipa al film \"A-Team\", dove interpreta il Generale Morrison, e alla serie televisiva \"Undercovers\" nel ruolo di Carlton Shaw.\nNel 2012 partecipa nella serie Longmire nel ruolo del ricco padre del vice sceriffo Branch Connally.\nNel 2015 prende parte alla serie \"Agent X\".\nDoppiatori italiani.\nNelle versioni in italiano dei suoi film, Gerald McRaney \u00e8 stato doppiato da:"}
{"id": "1174082", "revid": "75775", "url": "https://it.wikipedia.org/wiki?curid=1174082", "title": "Harry Potter and the Half-Blood Prince", "text": ""}
{"id": "1174083", "revid": "9447", "url": "https://it.wikipedia.org/wiki?curid=1174083", "title": "Sterco fossile", "text": ""}
{"id": "1174084", "revid": "6923", "url": "https://it.wikipedia.org/wiki?curid=1174084", "title": "Jenga (torrente)", "text": "Jenga o Ienga (\"la Jenca\" a livello locale) \u00e8 il nome di un torrente in provincia di Benevento che nasce dal massiccio del Taburno-Camposauro, solca la valle Vitulanese e sfocia nel Calore Irpino.\nGeografia fisica.\nSorge da due alture del massiccio del Taburno, nel territorio comunale di Tocco Caudio: i due torrenti Cauto (ad ovest) e Reviola (ad est) lambiscono il costone tufaceo su cui si trova il centro antico di Tocco, per poi riunirsi a formare il torrente. La Jenga si incontra con un altro torrente presso il bivio di Tocco nel territorio del comune di Cautano, passa nei pressi dell'abitato di Cacciano e attraversa le contrade Loreto, Menzogna e Sala (Cautano). Raggiunto il lembo di territorio del comune di Vitulano che separa Cautano da Foglianise, riceve le acque incostanti del vallone che segna il confine comunale tra Vitulano e Foglianise, per poi deviare il percorso verso sud-sud-est, fino alla localit\u00e0 Sala (Foglianise), dove vi si immette lo Jerino e devia il percorso verso nord-est-est, segnando il confine meridionale del comune di Foglianise prima con la localit\u00e0 di Ponterutto (Vitulano) e poi con il comune di Castelpoto, fino alla sua confluenza nel Calore.\nStoria.\nIl nome deriverebbe da giovenca. Sulla sponda destra del torrente, nella zona detta Mulinello o Cesco d'Oro al confine tra Vitulano e Foglianise su una roccia \u00e8 scolpito il dio Silvano che guarda il torrente. Un'epigrafe del 236 d.C. riporta la dedica a \"Silvano Lusiano\", con riferimento al gentilizio \"Lusianus\". Sul lato sinistro del fondovalle del torrente, in comune di Foglianise, sono stati rinvenuti due insediamenti da scavi archeologici. Fino allo sviluppo economico del XX secolo attorno al torrente gravitava parte della vita della valle, tra cui una parte dell'economia legata alla molitura del grano.\nLe acque.\nIl torrente vive una storia pluridecennale di inquinamento e di uso come discarica abusiva di rifiuti urbani dalla popolazione, al 2019 ancora irrisolta, a cui si aggiunge la presenza di scarichi di acque reflue comunali e di impianti industriali.\nL'agenzia regionale per la protezione ambientale della Campania, nell'ambito del \"Piano di Monitoraggio Fiumi\", rileva le caratteristiche di inquinamento del torrente tramite due stazioni di monitoraggio (di sorveglianza ma non operativo), una a monte nel comune di Tocco Caudio (localit\u00e0 Ripoli) ed una a valle nel comune di Castelpoto.\nLa confluenza del torrente nel Calore fa parte dell'Oasi della LIPU \"Zone Umide Beneventane\".\nGeografia antropica.\nComuni attraversati.\nLa Jenga attraversa o lambisce i seguenti comuni:\nInfrastrutture.\nIl torrente \u00e8 attraversato in pi\u00f9 punti da strade e ponti a servizio del comprensorio della valle Vitulanese, tra cui le provinciali SP 109 \"Vitulanese I Tronco\" e SP 151 \"Castelpoto\"."}
{"id": "1174085", "revid": "9447", "url": "https://it.wikipedia.org/wiki?curid=1174085", "title": "Feci fossili", "text": ""}
{"id": "1174086", "revid": "599013", "url": "https://it.wikipedia.org/wiki?curid=1174086", "title": "Alberto Bucci", "text": "Il suo esordio come allenatore risale alla fine degli anni '60 allorch\u00e9 guid\u00f2 la panchina della squadra dei \"Silenziosi\" di Bologna. Squadra formata da atleti sordomuti.Ha iniziato la sua carriera allenando la Fortitudo; ha conquistato tre scudetti, due Coppe Italia e una Supercoppa Italiana con la Virtus Bologna, squadra che ha diretto per sei stagioni. Ha avuto tre figlie, una delle quali Annalisa, \u00e8 una affermata campionessa di kickboxing e arti marziali miste.\nCarriera.\nEsord\u00ec ad appena venticinque anni come allenatore in serie A, sulla panchina della Fortitudo Bologna al posto di Giuseppe Guerrieri. Malgrado la retrocessione agli spareggi, la squadra venne ripescata per la creazione della nuova Serie A1. Bucci pass\u00f2 quindi alla guida del Basket Rimini, portando la squadra in pochi anni dall'allora serie D fino alla serie A2, categoria mai raggiunta dai biancorossi fino a quel momento. Dopo aver conquistato una comoda salvezza, fu ingaggiato dal Fabriano Basket.\nCon i marchigiani l'allenatore emiliano conquist\u00f2 la promozione in A1 nel 1981-82 e la salvezza la stagione successiva. Il doppio successo gli valse la chiamata della Virtus Bologna, con cui vinse all'esordio il campionato italiano (ai play-off contro la Simac Milano) e la Coppa Italia. Confermato, la sua seconda stagione si concluse con il 7\u00ba posto finale.\nRipart\u00ec cos\u00ec dalla Libertas Livorno sponsorizzata prima \"Cortan\" poi \"Enichem\", che port\u00f2 dall'A2 alla finale scudetto 1989 contro la Philips Milano nel giro di quattro stagioni: fu una finale \"giallo\".\nAlla fine di quest'esperienza ripart\u00ec nuovamente dalla seconda serie, stavolta con la Glaxo Verona: in un biennio riusc\u00ec a conquistare sia la Coppa Italia (unica occasione in cui il trofeo fu vinto da una squadra di A2) sia la terza promozione in A1 della sua carriera. Nel 1991-92 la Scavolini Pesaro gli offr\u00ec la panchina: Bucci la port\u00f2 alla finale play-off per lo scudetto, persa contro la Benetton Treviso, e la condusse alla vittoria della Coppa Italia.\nNel 1993-94 torn\u00f2 alla Virtus e in un quadriennio vinse altri quattro trofei: due scudetti, una Coppa Italia e una Supercoppa Italiana. Allen\u00f2 poi per un biennio a Fabriano, periodo in cui ottenne due salvezze in serie A2, prima di un'esperienza nel basket femminile a Parma.\nA Rimini fu candidato sindaco tra le file della Casa delle Libert\u00e0 alle elezioni comunali 2006, ottenendo il 40,2% dei voti.\nDa responsabile tecnico del settore azzurro Master, il 2 agosto 2008 a Pesaro vinse tre titoli europei in un solo giorno: quello con la Nazionale femminile over-30 e quelli con le Nazionali maschili over-40 e over-45. Il 7 luglio 2009 con la selezione over-45 vinse il Mondiale a Praga.\nNell'ottobre 2009 divenne presidente dei Crabs Rimini, nomina che verr\u00e0 ufficialmente assunta nel successivo consiglio di amministrazione, a seguito del cambio di propriet\u00e0 della societ\u00e0.\nDal 2011 inizi\u00f2 una lunga lotta contro un tumore all'intestino prima e poi ai polmoni..\nNel 2015 venne eletto dalla Federazione Italiana Pallacanestro membro della Italia Basket Hall of Fame, nella categoria allenatori.\nDal 2016 fino al giorno della sua morte \u00e8 stato presidente della Virtus Pallacanestro Bologna.."}
{"id": "1174087", "revid": "7077", "url": "https://it.wikipedia.org/wiki?curid=1174087", "title": "Jenga (disambigua)", "text": ""}
{"id": "1174088", "revid": "9447", "url": "https://it.wikipedia.org/wiki?curid=1174088", "title": "Cacca fossile", "text": ""}
{"id": "1174089", "revid": "486946", "url": "https://it.wikipedia.org/wiki?curid=1174089", "title": "Sarila Rimini", "text": ""}
{"id": "1174090", "revid": "196390", "url": "https://it.wikipedia.org/wiki?curid=1174090", "title": "Alco Bologna", "text": ""}
{"id": "1174091", "revid": "486946", "url": "https://it.wikipedia.org/wiki?curid=1174091", "title": "Cortan Livorno", "text": ""}
{"id": "1174093", "revid": "1974457", "url": "https://it.wikipedia.org/wiki?curid=1174093", "title": "ZX Interface 1", "text": "La ZX Interface 1 \u00e8 una periferica della Sinclair Research per il suo home computer ZX Spectrum, lanciata nel 1983, che serve da interfaccia di rete verso altri dispositivi.\nDescrizione.\nOriginariamente concepita come interfaccia di rete locale da usare nelle classi scolastiche, venne modificata prima del lancio in modo da poter pilotare fino a otto ZX Microdrive. Comprende anche una interfaccia RS-232 a 9 piedini, destinata principalmente all'uso con le stampanti, capace di operare fino a 19,2 kbit/s \u2014 un raro esempio d'uso di un connettore standard da parte di Sinclair.\nNell'interfaccia era presente un'ulteriore ROM da 8K in grado di estendere il BASIC Sinclair con i comandi di supporto alle nuove porte di espansione, contenenti il software di controllo per i Microdrive, la porta RS-232 e l'interfaccia di rete. La ROM si aggancia al gestore d'errori del BASIC Sinclair per estenderne la sintassi con nuove istruzioni. Questo meccanismo divenne uno standard ufficiale, e altri sviluppatori impararono presto a usarlo per creare altre estensioni per il BASIC.\nL'interfaccia \u00e8 provvista di due porte di rete, grazie alle quali \u00e8 possibile collegare fino a 64 spectrum in daisy chain, usando cavi di rete lunghi fino a 3 metri. La rete, detta \"ZX Net\", usa un protocollo proprietario simile al protocollo CSMA. I dati possono essere inviati a 100 kbit/s sia da una workstation a un'altra, sia in broadcast verso tutti i nodi, consentendo a una macchina di agire da server. Forniva un'ulteriore ROM da 8K in grado di estendere il BASIC Sinclair con i comandi di supporto alle nuove porte di espansione.\nLo stesso protocollo, ribattezzato \"QLAN\", fu usato successivamente nel Sinclair QL. In teoria avrebbe dovuto essere compatibile con lo ZX Net, ma di fatto l'interoperabilit\u00e0 era problematica per via di differenze di temporizzazione."}
{"id": "1174094", "revid": "554814", "url": "https://it.wikipedia.org/wiki?curid=1174094", "title": "Art Brut", "text": "Il concetto di Art brut (in italiano, letteralmente, \"Arte grezza\", ma tradotto anche come \"arte spontanea\") \u00e8 stato inventato nel 1945 dal pittore francese Jean Dubuffet per indicare le produzioni artistiche realizzate da non professionisti o pensionanti dell'ospedale psichiatrico che operano al di fuori delle norme estetiche convenzionali (autodidatti, psicotici, prigionieri, persone completamente digiune di cultura artistica). Egli intendeva, in tal modo, definire un'arte spontanea, senza pretese culturali e senza alcuna riflessione.\nDefinizione.\nSecondo Dubuffet, l\"'arte grezza\" deve: \nEcco la definizione di Jean Dubuffet:\n\"L'arte grezza designa \u201clavori effettuati da persone indenni di cultura artistica, nelle quali il mimetismo, contrariamente a ci\u00f2 che avviene negli intellettuali, abbia poca o niente parte, in modo che i loro autori traggano tutto (argomenti, scelta dei materiali, messa in opera, mezzi di trasposizione, ritmo, modi di scritture, ecc.) dal loro profondo e non stereotipi dell'arte classica o dell'arte di moda\". L'Art Brut, secondo i suoi cultori, va distinta dall'arte popolare, dall'arte na\u00eff, dai disegni dei bambini.\nEd ancora: \u201cQuei lavori creati dalla solitudine e da impulsi creativi puri ed autentici - dove le preoccupazioni della concorrenza, l'acclamazione e la promozione sociale non interferiscono - sono, proprio a causa di questo, pi\u00f9 preziosi delle produzioni dei professionisti.\nIl sinonimo inglese di \"Art Brut\" \u00e8 \"Outsider Art\", termine coniato nel 1972 dal critico d'arte inglese Roger Cardinal.\nMentre il termine del Dubuffet \u00e8 abbastanza specifico, il termine inglese \"Outsider Art\" \u00e8 applicato spesso pi\u00f9 largamente, per includere gli autodidatti o i creatori di \"Arte na\u00efve\" che non si sono mai istituzionalizzati. Generalmente, quelli identificati come \"Outsider Art\" hanno poco o nessun contatto con le istituzioni del mondo tradizionale d'arte; in molti casi, il loro lavoro viene scoperto soltanto dopo la loro morte. Molte opere di \"Art Brut\" o \"Outsider Art\" illustrano stati mentali estremi, idee non convenzionali, o mondi di fantasia elaborati."}
{"id": "1174097", "revid": "1318658", "url": "https://it.wikipedia.org/wiki?curid=1174097", "title": "Bourscheid (Lussemburgo)", "text": "Bourscheid (francese : \"Bourscheid\" ; lussemburghese: \"Buerschent\"; tedesco: \"Burscheid\") \u00e8 un comune del Lussemburgo nord-orientale. Fa parte del cantone di Diekirch, nel distretto omonimo. \nNel 2021, la citt\u00e0 di Bourscheid, capoluogo del comune che si trova al centro del suo territorio, aveva una popolazione di 466 abitanti. Le altre localit\u00e0 che fanno capo al comune sono Goebelsmuhle, Lipperscheid, Michelau, Schlindermanderscheid e Welscheid."}
{"id": "1174102", "revid": "298229", "url": "https://it.wikipedia.org/wiki?curid=1174102", "title": "Fan Stilian Noli", "text": "Biografia.\nNacque in una comunit\u00e0 albanese cristiana in Tracia, vicino ad Adrianopoli, pi\u00f9 precisamente ad Ibrik Tepe, famoso allora per la lavorazione della pietra, localit\u00e0 cancellata successivamente dalle mappe dall'impero ottomano.\nNel 1924 guid\u00f2 la rivoluzione democratica albanese dopo la quale divenne primo ministro dell'Albania da giugno a dicembre 1924 dello stesso anno, quando la rivoluzione fall\u00ec per la reazione di Ahmed Zogolli, un leader locale della regione del fiume Mat, sostenuto dal Regno di Jugoslavia e dai rifugiati bianchi.\nCostretto ad abbandonare per sempre l'Albania, visse per poco tempo in Germania e si trasfer\u00ec definitivamente negli USA, a Boston, dove divenne fondatore e capo dell'autocefala Chiesa ortodossa albanese."}
{"id": "1174110", "revid": "1258", "url": "https://it.wikipedia.org/wiki?curid=1174110", "title": "Panunto", "text": ""}
{"id": "1174119", "revid": "1543377", "url": "https://it.wikipedia.org/wiki?curid=1174119", "title": "Tempio di Minerva (Assisi)", "text": "Il cosiddetto tempio di Minerva, di arte augustea, sorge ad Assisi (\"Asisium\"), in piazza del Comune, dedicato probabilmente ad Ercole ed eretto nel 30 a.C.. Fu trasformato in chiesa di Santa Maria sopra Minerva nel Cinquecento, con il relativo campanile, chiamato \"Torre del Popolo\". Risulta essere tra i templi romani meglio conservati del mondo antico.\nL'edificio appartiene alla tipologia del tempio prostilo corinzio \"in antis\" (con pronao delimitato lateralmente dal prolungamento delle pareti della cella), con colonne scanalate poggianti su alti plinti quadrangolari, trabeazione e frontone.\nIl nome deriva da un'interpretazione posteriore, dovuta al ritrovamento di una statua femminile; \u00e8 stata invece rinvenuta una lapide votiva dedicata ad Ercole.\nStoria.\nIl tempio fu edificato per volere di due dei quattuorviri (massimi magistrati cittadini), Gneo Cestio e Tito Cesio Prisco, che furono anche i finanziatori del progetto.\nNell'alto medioevo, la cella fu trasformata nella chiesa di San Donato, poi degradata a \"casalino\", per passare poi all'ordine benedettino che vi ricav\u00f2 abitazioni e botteghe. Nel XIII secolo fu adattata a sede del comune, che destin\u00f2 il piano inferiore a sede carceraria, deputando quello superiore ad aula del consiglio cittadino.\nNel 1539 il papa Paolo III volle far trasformare il suo interno in chiesa cattolica dedicata alla Vergine. L'edificio venne quindi rimaneggiato poi in stile barocco nel XVII secolo.\nDurante il suo viaggio in Italia, il 25 ottobre 1786 il poeta Goethe giunse ad Assisi e volle visitare soltanto il tempio di Minerva.\nArchitettura.\nIl tempio conserva la facciata, che in origine si affacciava su una piazza identificata come la piazza del foro romano, spiccando su un podio rialzato. Restano sei colonne con basi attiche, fusti scanalati e capitelli corinzi, poggiate su piedistalli che interrompono la scalinata di accesso. Si conserva anche la trabeazione con il fregio, che in antico recava un'iscrizione con lettere di bronzo, delle quali restano i fori di fissaggio, e con la cornice con mensole e il frontone, di dimensioni proporzionalmente ridotte.\nLa cella \u00e8 andata completamente distrutta durante la costruzione della chiesa nel XVI secolo.\nRecentemente \u00e8 stato riscoperto un breve tratto del tempio vicino all'altare, con un arco murato. Il piccolo tratto non \u00e8 pi\u00f9 stato coperto ed \u00e8 tuttora visibile. Sono emerse inoltre parte dell'antica pavimentazione romana e il grande muro di terrazzamento posteriore. Dal cortile dell'edificio attiguo risulta visibile il fianco sinistro dell'edificio templare e, al fondo, il muro di sostegno del terrapieno."}
{"id": "1174127", "revid": "1305772", "url": "https://it.wikipedia.org/wiki?curid=1174127", "title": "Peugeot Type 136 e 144", "text": "Le Type 136 e 144 sono due autovetture prodotte dal 1911 al 1916 dalla casa automobilistica francese Peugeot.\nProfilo.\nIntrodotta nel 1911, la Type 136 era una grossa spider con il compito di sostituire la Type 133. Le sue forme erano molto eleganti e le sue linee disegnavano un corpo vettura tra i pi\u00f9 riusciti nei primi vent'anni della storia della Peugeot.\nDisponibile in due varianti di allestimento, normale ed A, la Type 136 era equipaggiata da un motore a 4 cilindri da 3988 cm\u00b3 di cilindrata. Tale motore era in grado di spingere la vettura ad una velocit\u00e0 massima di 92\u00a0km/h, prestazioni sensibilmente migliorate rispetto alle sue antenate. Fu prodotta fino al 1913 in 235 esemplari.\nFu sostituita nello stesso anno dalla Type 144, anche disponibile in due versioni di allestimento, \"normale\" ed R. Rispetto alla Type 136 era pi\u00f9 lunga di ben 25 cm ed era quindi pi\u00f9 imponente nelle forme. Con la Type 136, la 144 condivideva il telaio e la meccanica, ma a differenza della sua antenata era anche disponibile in una seconda variante di carrozzeria, cio\u00e8 la coup\u00e9 de ville, variante che tra l'altro fu venduta in un buon numero di esemplari. In totale, la Type 144 fu prodotta in ben 1799 esemplari e la sua produzione si protrasse fino al 1916."}
{"id": "1174131", "revid": "287204", "url": "https://it.wikipedia.org/wiki?curid=1174131", "title": "Fiorucci", "text": ""}
{"id": "1174136", "revid": "174223", "url": "https://it.wikipedia.org/wiki?curid=1174136", "title": "E8 (gruppo)", "text": ""}
{"id": "1174137", "revid": "174223", "url": "https://it.wikipedia.org/wiki?curid=1174137", "title": "E8 (algebra)", "text": ""}
{"id": "1174138", "revid": "9217113", "url": "https://it.wikipedia.org/wiki?curid=1174138", "title": "Biofera", "text": ""}
{"id": "1174139", "revid": "9217115", "url": "https://it.wikipedia.org/wiki?curid=1174139", "title": "Fera di \u00fcsei", "text": ""}
{"id": "1174141", "revid": "9217123", "url": "https://it.wikipedia.org/wiki?curid=1174141", "title": "Giubiana da Canz", "text": ""}
{"id": "1174142", "revid": "9217128", "url": "https://it.wikipedia.org/wiki?curid=1174142", "title": "Carg\u00e0 i alp", "text": ""}
{"id": "1174144", "revid": "9217139", "url": "https://it.wikipedia.org/wiki?curid=1174144", "title": "Macc", "text": ""}
{"id": "1174149", "revid": "921768", "url": "https://it.wikipedia.org/wiki?curid=1174149", "title": "Nocciolini di Canzo", "text": ""}
{"id": "1174150", "revid": "812894", "url": "https://it.wikipedia.org/wiki?curid=1174150", "title": "Rathgar", "text": "Rathgar (\"R\u00e1th Ghabrbh\" in irlandese) \u00e8 conosciuto come il quartiere pi\u00f9 alla moda di Dublino e si trova tre chilometri pi\u00f9 a sud del centro della capitale. Gli edifici sono di stile Vittoriano, in mattoni rossi e tutto il quartiere si trova in una zona \"protetta\" della citt\u00e0. Rathgar \u00e8 un quartiere tranquillo in cui si trovano anche scuole, case di cura, zone in cui \u00e8 possibile praticare degli sport e un servizio pubblico di collegamento con il centro della citt\u00e0. Nel quartiere sono anche presenti una quantit\u00e0 di negozi, ristoranti e pub.\nIl Saint Lukes Hospital, nella Highfield Road, \u00e8 specializzato nella cura del cancro. Mount Carmel General e Maternity Hospital sono alla fine della Orwell Road, vicino all'ambasciata russa.\nRathgar ha un eccellente patrimonio architettonico in cui spiccano la Christchurch Presbyterian Church all'incrocio tra Rathgar Road e Highfield Road nel centro del quartiere. La Roman Catholic Church of the Three Patrons sulla Rathgar Road \u00e8 conosciuta come \"The Servants Church\" (\"La chiesa dei domestici\") perch\u00e9 tra la fine del XIX e l'inizio del XX secolo fu il luogo in cui la maggior parte dei domestici del luogo andavano a pregare.\nIl quartiere ha dato i natali a James Joyce, che nacque a Brighton Square, e Jack Lynch, diventato primo ministro pi\u00f9 volte tra il 1966 e il 1979 abitava sulla Garville Avenue. Anche Bram Stoker, l'autore di \"Dracula\", visse a Rathgar, ad Orwell Park, gli ultimi anni della sua vita."}
{"id": "1174153", "revid": "124817699", "url": "https://it.wikipedia.org/wiki?curid=1174153", "title": "Renato Portaluppi", "text": "\u00c8 l'unico brasiliano ad aver vinto la Coppa Libertadores sia come giocatore che come allenatore (in entrambi i casi con il Gr\u00eamio).\nCarriera.\nGiocatore.\nClub.\nPrimo periodo in Brasile.\nDodicesimo e penultimo figlio della famiglia Portaluppi, originaria del Rio Grande do Sul, cominci\u00f2 la carriera nel Gr\u00eamio di Porto Alegre, con cui nel 1983 vinse la Coppa Libertadores e la Coppa Intercontinentale. Nella finale dell'Intercontinentale contro l' segn\u00f2 la doppietta che consent\u00ec al Gr\u00eamio di vincere per 2-1, venendo nominato miglior giocatore della gara.\nNel 1986 si trasfer\u00ec al Flamengo.\nLa stagione in Italia.\nNell'estate del 1988 fu acquistato dalla Roma per 3 miliardi di lire, lasciando la Serie A dopo una stagione. Giunto a Roma insieme al connazionale Andrade, in Coppa Italia segn\u00f2 3 gol in 5 gare al primo turno. Da quel momento segn\u00f2 solo un'altra volta, in Coppa UEFA contro il Norimberga il 12 ottobre 1988, partita nella quale venne poi espulso. Non conferm\u00f2 le aspettative e a giugno torn\u00f2 in Brasile, dopo aver giocato nel campionato italiano 23 gare senza essere mai andato a segno.\nLa permanenza alla Roma fu influenzata negativamente dalla vita dissoluta fuori dal campo: ricordato come un playboy, passava le serate divertendosi in discoteca e il suo rendimento in campo ne risent\u00ec. In aggiunta tenne un comportamento arrogante con i compagni di squadra, in particolare con Giuseppe Giannini e Daniele Massaro (accusati di boicottarlo) e fu critico con il presidente Dino Viola, accusato di non difenderlo abbastanza.\nSecondo periodo in Brasile.\nTornato al Flamengo, fece in tempo a vincere un altro trofeo, la Coppa del Brasile nel 1990. Dopo aver vestito le maglie di Botafogo, Cruzeiro e Atl\u00e9tico Mineiro approd\u00f2 al Fluminense. La sua fama \u00e8 legata anche ad un bizzarro gol realizzato con un colpo di pancia durante la finale del Campionato Carioca del 1995 contro il Flamengo, che in quell'anno celebrava il centenario della fondazione. Grazie al suo gol nel sentito derby la popolarit\u00e0 di Portaluppi aument\u00f2 notevolmente. La Fluminense vinse il campionato carioca e in seguito avrebbe raggiunto la semifinale del campionato brasiliano.\nNazionale.\nConta 41 presenze e 5 reti nella Nazionale brasiliana. Partecip\u00f2 al .\nAllenatore.\n\u00c8 allenatore dal 2000: fino al 5 maggio 2001 allen\u00f2 il Madureira. In seguito fu l'allenatore del Fluminense a due riprese, dal 2 settembre 2002 all'11 luglio 2003 e dal 1\u00ba ottobre al 28 dicembre 2003. Dal 18 luglio 2005 al 12 aprile 2007 ha guidato il Vasco da Gama.\nDal 24 aprile 2007 al 10 agosto 2008 allen\u00f2 nuovamente il Fluminense, con cui vinse la Coppa del Brasile, primo titolo della sua carriera da allenatore, il 6 giugno 2007. Nell'edizione 2008 della Coppa Libertadores condusse la Fluminense in finale, dove la squadra fu battuta dalla LDU Quito. Nell'agosto seguente fu esonerato dopo una serie di risultati negativi, culminati nella sorprendente sconfitta contro l'Ipatinga.\nIl 18 settembre 2008 \u00e8 chiamato di nuovo alla guida del Vasco da Gama, ma la squadra retrocede in S\u00e9rie B.(7 dicembre 2008). Il 21 luglio 2009 \u00e8 tornato per la seconda volta sulla panchina del Fluminense al posto di Carlos Alberto Parreira, esonerato dopo 5 sconfitte consecutive (30 agosto). Il 13 dicembre 2009 ha allenato il Bahia per poi passare il 10 agosto al Gremio. Il 5 luglio 2011 \u00e8 ufficialmente il nuovo tecnico dell'Atletico Paranaense. Nel 2013 allena il nuovamente il Gr\u00eamio.\nNel 2014 guida per la quarta volta la Fluminense venendo esonerato il 2 aprile 2014.\nIl 29 novembre 2017 conquista la Coppa Libertadores alla guida del Gr\u00eamio, battendo in finale gli argentini del Lan\u00fas (1-0 e 1-2). Oltre alla Libertadores nei quattro anni al Gremio vince due volte il Campionato Ga\u00facho, una Coppa del Brasile e una Recopa Sudamericana. \nIl 10 luglio 2021 viene annunciato come nuovo allenatore del , in quel momento dodicesimo in campionato, al posto di Rog\u00e9rio Ceni. A novembre sfiora la conquista della seconda Coppa Libertadores da allenatore, perdendo in finale contro i connazionali e campioni uscenti del . A fine dicembre verr\u00e0 sostituito da Paulo Sousa."}
{"id": "1174155", "revid": "123963213", "url": "https://it.wikipedia.org/wiki?curid=1174155", "title": "Cesare Fiorucci", "text": "Cesare Fiorucci S.p.A. \u00e8 un'azienda alimentare con sede a Pomezia (RM) specializzata nel settore di salumi. Produce insaccati di vario genere (prosciutti, mortadelle, salami, w\u00fcrstel ecc.), formaggi ed aceto balsamico.\nStoria.\nL'azienda Fiorucci venne fondata a Norcia nel 1850 da Innocenzo Fiorucci, originario di Norcia, agli inizi era costituita soltanto da una piccola bottega artigianale situata a Roma, in cui la famiglia Fiorucci lavorava durante l'inverno; solo successivamente ne vennero aperte altre nella capitale.\nTerminata la Seconda guerra mondiale, Cesare Fiorucci convert\u00ec a livello industriale l'azienda di famiglia, istituendo nel 1950 l'Industria Romana Carni ed Affini (IRCA).\nNel 1970 i fratelli Ferruccio e Umberto Fiorucci, figli di Cesare, realizzano la sede storica, lo stabilimento produttivo di Santa Palomba, ancora in attivit\u00e0.\nL'azienda si diffuse sul resto del territorio italiano, mentre negli anni ottanta si espanse anche a livello internazionale, conquistando importanti mercati quali quello francese, inglese, tedesco e quello statunitense attraverso l\u2019apertura dello stabilimento di Richmond.\nNel frattempo l'IRCA cambi\u00f2 denominazione, assumendo quella attuale di Cesare Fiorucci S.p.A.\nDopo aver aperto svariati stabilimenti in Italia, negli anni 80 Fiorucci oltrepassa i confini nazionali, arrivando in Francia, Regno Unito, Germania e Stati Uniti. Dal 2000 in poi Fiorucci \u00e8 presente in oltre 60 paesi nel mondo.\nNel 2003 nasce Fiorucci Food Service che porta i prodotti Fiorucci nel mondo della ristorazione fuori casa.\nDal 2011 la Cesare Fiorucci Spa entra a far parte della Campofr\u00edo Food Group multinazionale con sede a Madrid. Dal 2015 Campofr\u00edo Food Group \u00e8 entrata a far parte di \"Sigma Alimentos\" un gruppo multinazionale messicano specializzato nel settore alimentare.\nUnit\u00e0 Produttive.\nIl quartier generale del gruppo Cesare Fiorucci, situato a Pomezia (Roma), si estende su circa 160.000 m\u00b2 coperti e conta oltre 450 dipendenti, e reparti produttivi specializzati per prodotto (mortadelle, prosciutti cotti ed arrosti, salami, w\u00fcrstel, specialit\u00e0 stagionate e affettati) oltre il reparto di ricerca e sviluppo che opera per lo studio di nuovi prodotti, imballaggi e tecnologie.\nFiorucci attraverso le sue partecipate opera nelle aree tipiche dei disciplinari con l\u2019unit\u00e0 produttiva di Lesignano de Bagni per la produzione di prosciutto crudo di Parma e quella di San Daniele del Friuli per il prosciutto San Daniele. Inoltre nello stabilimento di Richmond produce salumi destinati al mercato statunitense.\nFiorucci nel mondo.\nFiorucci \u00e8 presente in oltre 40 paesi del mondo, con una presenza nelle catene distributive europee: E.Leclerc, Intermarch\u00e9, Carrefour e Monoprix in Francia; El Corte Ingl\u00e9s in Spagna. Inoltre possiede 9 sedi dislocate in Romania, Francia, Gran Bretagna, Germania, Benelux, USA, (da cui esporta con il proprio marchio in America Centrale) Portogallo e Spagna in collaborazione con la casa madre \"Sigma Alimentos.\""}
{"id": "1174156", "revid": "287204", "url": "https://it.wikipedia.org/wiki?curid=1174156", "title": "Speed (film)", "text": ""}
{"id": "1174158", "revid": "287204", "url": "https://it.wikipedia.org/wiki?curid=1174158", "title": "Thierry", "text": ""}
{"id": "1174161", "revid": "33751", "url": "https://it.wikipedia.org/wiki?curid=1174161", "title": "Renato Ga\u00facho", "text": ""}
{"id": "1174162", "revid": "287204", "url": "https://it.wikipedia.org/wiki?curid=1174162", "title": "Renato Gaucho", "text": ""}
{"id": "1174165", "revid": "767487", "url": "https://it.wikipedia.org/wiki?curid=1174165", "title": "Threads of Life", "text": "Threads of Life \u00e8 il sesto album del gruppo metal statunitense Shadows Fall, pubblicato il 3 aprile 2007 e distribuito dalla Atlantic Records negli Stati Uniti e dalla Roadrunner Records nel resto del mondo.\nIl primo singolo, \"Redemption\", \u00e8 stato trasmesso per la prima volta dalla stazione radiofonica Hard Attack il 16 febbraio e il 20 febbraio \u00e8 stato commercializzato su iTunes.\nIn marzo ha cominciato a circolare per radio, ma l'intero album era gi\u00e0 disponibile per il download illegale dal 27 dello stesso mese.\nTracce.\nTracce bonus.\n\u02da - (versione FYE)&lt;br&gt;\u02da\u02da - (versione Best Buy)&lt;br&gt;\u02da\u02da\u02da - (versione iTunes)"}
{"id": "1174215", "revid": "466539", "url": "https://it.wikipedia.org/wiki?curid=1174215", "title": "Tom Crean", "text": "Biografia.\nNato nella citt\u00e0 di Annascaul nella contea di Kerry nell'Irlanda del sud, e secondo ufficiale dell'imbarcazione Endurance, nella spedizione di Ernest Henry Shackleton al polo sud."}
{"id": "1174260", "revid": "1543377", "url": "https://it.wikipedia.org/wiki?curid=1174260", "title": "Frank Worsley", "text": "Biografia.\nDopo essersi arruolato nella Royal Navy e aver servito nel Pacifico, si un\u00ec alla spedizione Endurance come capitano dell\"'Endurance\" sotto il comando di Ernest Henry Shackleton. Dopo il naufragio della nave venne scelto da Shackleton per navigare a bordo della \"James Caird\" tra l'isola Elephant e la Georgia del Sud per cercare aiuto.\nIn questa difficile missione Worsley aveva il compito di verificare la rotta nel mare in tempesta con il solo aiuto di un sestante e di un cronometro. Una volta arrivati nella Georgia del Sud, Shackleton, Worsley e l'ufficiale Tom Crean attraversarono a piedi l'isola per raggiungere la stazione baleniera di Stromness e organizzare i soccorsi per l'equipaggio, rimasto all'isola Elephant. Tornato in Inghilterra in piena prima guerra mondiale, venne impiegato dal 1916 al 1919 dalla Royal Navy a bordo di una Q-ship per dar la caccia agli U-Boot tedeschi.\nDal 1921 al 1922 partecip\u00f2 alla spedizione Quest, interrotta bruscamente dalla morte di Shackleton. Quattro anni dopo si un\u00ec a una spedizione in Artide e nel 1935 sbarc\u00f2 sull'isola del Cocco alla ricerca di un tesoro dei pirati, ma fu fermato dalle autorit\u00e0 costaricane. Nel 1939, allo scoppio della seconda guerra mondiale, collabor\u00f2 con la Croce Rossa in Francia e poi in Norvegia prima di tornare nella Royal Navy. Frank Arthur Worsley era un forte fumatore di pipa e mor\u00ec di cancro dei polmoni nel febbraio 1943, pochi giorni dopo la diagnosi."}
{"id": "1174284", "revid": "33751", "url": "https://it.wikipedia.org/wiki?curid=1174284", "title": "Copa do Brasil", "text": ""}
{"id": "1174298", "revid": "287204", "url": "https://it.wikipedia.org/wiki?curid=1174298", "title": "Rango (algebra di Lie)", "text": "Per un'algebra di Lie il rango \u00e8 il massimo numero (intero) di generatori che commutano fra di loro.\nQuesto numero \u00e8 regolato dal numero di operatori di Casimir dell'algebra stessa (per un'algebra di Lie semisemplice \u00e8 uguale al numero di operatori di Casimir \"funzionalmente indipendenti\").\nEsempi.\nIl rango di formula_1 e di formula_2 \u00e8 1.\nPi\u00f9 in generale le algebre di formula_3 hanno rango formula_4 mentre sia formula_5\nche formula_6 hanno rango formula_7."}
{"id": "1174299", "revid": "767487", "url": "https://it.wikipedia.org/wiki?curid=1174299", "title": "Promesse", "text": "Promesse (Promises) \u00e8 un documentario del 2001 nominato agli Academy Award e vincitore di un Emmy come migliore documentario.\nTrama.\nIl film mostra il conflitto israelo-palestinese da una diversa prospettiva che \u00e8 quella di sette ragazzi viventi nella comunit\u00e0 palestina di West Bank e nei dintorni israeliani di Gerusalemme.\nProgetto.\n\"Promesse\" \u00e8 stato girato tra il 1995 e il 2000 e prodotto in associazione con la Independent Television Service con fondi parziali provvisti dalla Corporation for Public Broadcasting.\nIl film utilizza anche la lingua originale, quindi ebraico e arabo, senza traduzione se non in sottotitoli.\nIl 10 aprile 2009, per\u00f2, Rai 3 l'ha trasmesso con doppiaggio italiano.\nNel 2004 il regista ha fatto seguire una coda al film originale chiamata \"Promises: Four Years On\" per indagare su ci\u00f2 che poi era avvenuto a questi sette ragazzi. La coda dura 25 minuti ed \u00e8 inclusa come contenuto speciale nel DVD.\nDistribuzione.\nLa prima del film ebbe luogo nei Paesi Bassi il 30 gennaio 2001. Vi fecero seguito diverse altre proiezioni soprattutto nell'ambito di numerosi festival e concorsi."}
{"id": "1174302", "revid": "339392", "url": "https://it.wikipedia.org/wiki?curid=1174302", "title": "Moti di Reggio Calabria", "text": ""}
{"id": "1174307", "revid": "1543377", "url": "https://it.wikipedia.org/wiki?curid=1174307", "title": "Peugeot Type 145, 146 e 148", "text": "Le Type 145, 146 e 148 sono tre autovetture di fascia alta prodotte tra il 1913 ed il 1914 dalla casa automobilistica francese Peugeot.\nProfilo.\nQueste tre vetture nacquero da un progetto comune, volto a realizzare vetture dalla spiccata vocazione familiare, con caratteristiche meccaniche analoghe e differenti tra loro solo per le dimensioni. Volte a sostituire la Type 139, furono prodotte in contemporanea e si presentavano come tre eleganti torpedo. La pi\u00f9 piccola era la Type 145, anche se alla fine era piccola solo per modo di dire, visto che era lunga 4.5 m e realizzata su un telaio da 3.3 m di interasse. Gi\u00e0 sulla versione pi\u00f9 corta, quindi, comfort ed abitabilit\u00e0 erano di buon livello per l'epoca. La versione intermedia era invece la Type 146, con passo allungato di 18 cm e lunghezza complessiva salita a 4.7 m. La versione \"lunga\" era invece la Type 148, con un passo di 3.61 m (13\u00a0cm superiore al passo della Type 146 e ben 31\u00a0cm superiore a quello della Type 145) ed una lunghezza complessiva di 4.85 m.\nI tre modelli condividevano telaio (anche se modificato a seconda dei modelli) e meccanica: il motore era un 4 cilindri da 4536 cm\u00b3 di cilindrata.\nGiunte nel 1914 al termine della loro produzione, la Type 145 fu prodotta in 135 esemplari, la Type 146 in 428 e la Type 148 in soli 83. Per incontrare l'erede di questi modelli, occorrer\u00e0 aspettare ben 9 anni, e precisamente fino al 1923, anno in cui fu lanciata la Type 174."}
{"id": "1174325", "revid": "599013", "url": "https://it.wikipedia.org/wiki?curid=1174325", "title": "Sebasti\u00e3o Lazaroni", "text": "Carriera.\nNato in Brasile ma di origini italiane, da commissario tecnico della Nazionale brasiliana, eliminata in quel torneo gi\u00e0 al secondo turno dall'. Guid\u00f2 la Nazionale brasiliana in 35 partite, in cui ottenne 21 vittorie, 7 pareggi e 7 sconfitte. Col Brasile vinse anche la Copa Am\u00e9rica 1989 che mancava dal 1950.\nDopo l'esperienza del mondiale italiano Lazaroni pass\u00f2 nella stagione 1990-91 alla Fiorentina. La formazione viola, indebolita dalla cessione di Roberto Baggio e Sergio Battistini, consegu\u00ec sotto la sua guida la salvezza (l'anno prima si era salvata solo all'ultima giornata), togliendosi la soddisfazione di battere la Juventus a Firenze e fermare, in nove uomini, l'Inter a San Siro.\nDa allenatore viola Lazaroni lanci\u00f2 giovani quali Alberto Malusci e Massimo Orlando e intu\u00ec le potenzialit\u00e0 di Alberto Di Chiara reinventandone il ruolo da ala, facendo di lui un terzino d'attacco. L'anno successivo venne esonerato dopo poche partite. Dopo un'altra esperienza al , lasci\u00f2 l'Italia per proseguire la sua carriera in diversi campionati nazionali, dalla Turchia alla Cina, dal Giappone al Portogallo. In Italia sar\u00e0 ricordato per la sua difficolt\u00e0 nel parlare italiano, caratteristica che la Gialappa's Band prender\u00e0 di mira durante il programma \"Mai dire Gol\".\n\u00c8 anche noto in Turchia, quando era allenatore del Fenerbah\u00e7e, per aver battuto nella fase a gironi della UEFA Champions League 1996-1997 il Manchester United per 1-0 ad Old Trafford, infliggendo agli inglesi la prima sconfitta nel loro stadio dopo 40 anni.\nL'8 agosto 2011 subentra a Milovan Rajevac alla guida del Qatar. Dopo meno di cinque mesi il 20 dicembre 2011 viene sollevato dall'incarico a causa di prestazioni insignificanti della squadra. La QFA (Federazione calcistica qatariota) ha evidenziato la sua incapacit\u00e0 di avanzare oltre la fase a gironi della Pan Arab Games 2011, che il Qatar aveva ospitato, come causa principale del suo licenziamento. Con la Nazionale qatariota ottenne due vittorie, cinque pareggi e due sconfitte. \u00c8 stato ufficialmente licenziato il 3 gennaio 2012, dopo il suo contratto \u00e8 stato rilasciato alla QFA.\nLazaroni \u00e8 stato tecnico del Qatar SC per la terza volta dopo i suoi periodi fra il 2008 e il 2011 e tra il 2012 e il 2014. La sua terza stagione fin\u00ec in maniera deludente e lui si dimise nel maggio 2016 dopo la retrocessione del club in Qatar Stars League."}
{"id": "1174329", "revid": "287204", "url": "https://it.wikipedia.org/wiki?curid=1174329", "title": "Sebastiao Lazaroni", "text": ""}
{"id": "1174334", "revid": "93556", "url": "https://it.wikipedia.org/wiki?curid=1174334", "title": "Segoe UI", "text": "Segoe UI (pronunciato //) \u00e8 un carattere senza grazie (sans-serif) usato nei prodotti Microsoft per l'interfaccia utente cos\u00ec come per alcune guide on-line ed \u00e8 stato progettato per visualizzare il testo in qualsiasi lingua.\nUtilizzo.\n\u00c8 facilmente distinguibile dal suo predecessore, il font \"Tahoma\", per le sue lettere \"tondeggianti\". Segoe UI \u00e8 solo uno dei molti font (al momento sono 27) che usano il marchio registrato Segoe; vi sono inclusi un vasto insieme di caratteri stampabili usati al proprio interno da Microsoft e dalle sue agenzie pubblicitarie, i caratteri corsivi Segoe Script e Segoe Print di Windows Vista, il Segoe Chess un carattere codificato per gli scacchi, molti caratteri Segoe Media Center e Segoe TV, che \u00e8 incluso nel set-top-box di MSN TV.\nIl nome Segoe \u00e8 preso dalla Segoe Road di Madison, Wisconsin, dove ha vissuto uno dei progettisti della Monotype. Altri font della Monotype creati all'incirca nello stesso periodo prendono il loro nome da quello di alcune strade, come ad esempio Albany, Thorndale e Cumberland. Il nome Segoe, anche se originariamente registrato da Monotype \u00e8 attualmente un marchio di Microsoft Corporation.\nCaratteristiche.\nSegoe UI \u00e8 ottimizzato per l'ambiente di rendering di default di Vista, ClearType, ed in maniera significativa meno leggibile quando quest'ultimo \u00e8 disabilitato, eccetto per le dimensioni chiave dell'interfaccia utente (8, 9 e 10 punti) nelle quali Segoe UI usa un hint rendering bi-level. Altri font pensati per il ClearType presenti in Windows Vista sono: Meiryo (giapponese), Malgun Gothic (coreano), Microsoft JhengHei (cinese tradizionale), Microsoft YaHei (cinese semplificato), Gisha (ebraico), Leelawadee (thailandese), e la ClearType Collection fonts: Calibri, Cambria, Consolas, Candara, Constantia e Corbel. La grandezza standard dei caratteri \u00e8 stata portata in Windows Vista a 9 pt. per permettere la miglior presentazione e leggibilit\u00e0 in tutte le lingue. La versione Windows Vista di Segoe UI (versione 5.00) contiene tutto Unicode 4.1 per gli alfabeti latino, greco, cirillico e arabo il che porta il totale dei glifi rappresentati a 2843.\nControversie.\nCi sono state alcune controversie riguardo alle somiglianze tra il Segoe UI e la famiglia di caratteri \"Frutiger\", di propriet\u00e0 del produttore tedesco Linotype (dall'agosto 2006 parte di Monotype Imaging). Nel 2004 Microsoft ha registrato alcune famiglie di caratteri Segoe e Segoe Italic come caratteri originali presso l'ufficio marchi e progetti dell'Unione europea. La Linotype ha presentato ricorso nel febbraio 2006 e l'UE ha cancellato la registrazione di Microsoft. Microsoft ha fatto presente per\u00f2 all'UE che Linotype non \u00e8 riuscita a dimostrare di aver venduto \"Frutiger\" e \"Frutiger Next\" prima del 2004. L'UE ha rigettato le proteste. \u00c8 comunque da notare che l'Unione Europea ha esaminato i caratteri alla dimensione di 16 punti, nella quale molte differenze tra font simili non possono essere notate; nondimeno questo permette di evitare di notare le differenze create all'unico scopo di ottenere un carattere legalmente valido. Microsoft non ha presentato appello.\nIn pratica, mentre molti dei caratteri di Segoe UI sono molto simili a quelli di Frutiger, il font non \u00e8 pi\u00f9 simile di altri, meno discussi, come l'Adobe Myriad e l'Apple Podium Sans. Come \u00e8 qui mostrato, molte delle lettere hanno una forma differente, il che riflette il fatto che Segoe UI e Frutiger sono pensati per usi distinti (visualizzazione su schermo a bassa risoluzione il primo e segnaletica aeroportuale il secondo). In ogni caso, Ulrich Stiehl, un forte critico del plagio dei font (che ha anche attaccato Linotype e Adobe dalle pagine del suo sito), ha chiarito che molte differenze sono state introdotte nelle versioni pi\u00f9 recenti del carattere, mentre le versioni precedenti erano molto simili a Frutiger.\nSimon Daniels, un program manager del Microsoft typography group, ha inserito nel novembre 2005 un articolo sul blog, dichiarando che: \"Il font originale Segoe non \u00e8 stato creato da o per Microsoft. \u00c8 un carattere della Monotype che ci \u00e8 stato dato in licenza e quindi successivamente esteso e personalizzato per ottenere i requisiti necessari all'utilizzo su differenti processi, applicazione e dispositivi.\" Un dipendente Microsoft del settore pubbliche relazioni, che ha chiesto di rimanere anonimo, ha dichiarato nell'aprile 2006: \"Segoe come progetto originale \u00e8 stato sviluppato da Agfa Monotype (ora Monotype Imaging) nel 2000. Nel 2003 abbiamo acquistato la famiglia Segoe e l'abbiamo usata per creare ed estendere un insieme di caratteri che hanno mantenuto il nome Segoe. Molti di questi font hanno ricevuto la tutela di un brevetto negli Stati Uniti. Segoe non \u00e8 derivato da Frutiger. Microsoft ha anche una licenza aggiornata che le permette di distribuire alcuni font Frutiger insieme a prodotti Microsoft, tra cui sono inclusi Office e Windows. Ci sono differenze ben precise tra Segoe e Frutiger. In aggiunta a ci\u00f2 e diversamente dai font clonati, la famiglia di font Segoe non \u00e8 metricamente compatibile con Frutiger e perci\u00f2 non pu\u00f2 essere usato come sostituto.\n\u00c8 da notare che i caratteri possono venir copiati senza infrangere il copyright, come avviene nel caso di molti produttori di stampanti PostScript.\nL'11 agosto 2006, Monotype Imaging ha annunciato di aver acquisito Linotype dalla societ\u00e0 controllante. \u00c8 da vedere se questo porter\u00e0 o meno alla chiusura della questione.\nDisponibilit\u00e0.\nIl carattere Segoe UI \u00e8 disponibile all'interno dei prodotti sunnominati. \u00c8 contenuto in Microsoft Office 2007 e in Windows Vista. Alcuni font Segoe, ma non Segoe UI, sono inclusi in Windows XP Media Center Edition 2005, dove sostituiscono il Trebuchet MS. \nUna precedente versione di Segoe, che \u00e8 possibile fosse una versione di valutazione, \u00e8 stata inclusa in alcune versioni di SuSE Linux, ma non pu\u00f2 essere considerata come parte di questo sistema operativo. La societ\u00e0 canadese di segnaletica elettronica Scala \u00e8 stata la prima azienda a distribuire Segoe sotto licenza Monotype. Scala \u00e8 anche il nome di un altro popolare carattere."}
{"id": "1174347", "revid": "1305772", "url": "https://it.wikipedia.org/wiki?curid=1174347", "title": "Wicca gardneriana", "text": "La wicca gardneriana o tradizione gardneriana \u00e8 generalmente definita come la tradizione pi\u00f9 antica tra quelle esistenti della religione wicca. Prende il nome da Gerald Gardner ed \u00e8 basata sul suo insegnamento. \u00c8 considerata una delle tradizioni \"ortodosse\" della wicca, sebbene in questa religione o percorso spirituale non esista un'ortodossia, ma soltanto un'ortoprassi.\nGardner era un funzionario pubblico ed esoterista britannico, che visse fin da ragazzo e lavor\u00f2 per parecchi anni tra la Malaysia e il Borneo. Raggiunta l'et\u00e0 della pensione, torn\u00f2 in Inghilterra dove, secondo il mito fondazionale della wicca, nel 1939 fu iniziato nella New Forest Coven, una congrega segreta presente nella zona di New Forest, a un'antica religione misterica (l'antica religione), che aveva perpetuato i culti esoterici e stregoneschi medievali, perseguitati come stregoneria dalle autorit\u00e0 politiche e religiose, culti che a loro volta erano una sopravvivenza di religioni pagane dell'Europa antica, tramandate lungo i secoli. La veridicit\u00e0 delle esperienze di Gardner rimane controversa.\nGardner rielabor\u00f2 ci\u00f2 che avrebbe appreso, trasformandolo in una religione misterico-iniziatica pi\u00f9 adatta all'et\u00e0 contemporanea, che chiam\u00f2 \"the Craft\" (l'Arte) o \"the Old Religion\" (la Vecchia Religione) e che successivamente prese il nome di wicca. Inizi\u00f2 a renderla pubblica nel 1954, dando alle stampe \"Witchcraft Today\", seguito nel 1960 da \"The Meaning of Witchcraft\".\nGardner riscrisse completamente, assieme a Doreen Valiente, gran parte della ritualistica, traendo spunto dalle grandi correnti esoteriche presenti nell'Inghilterra dell'epoca. Con l'aiuto di molti altri, riusc\u00ec a dare vita a una serie di \"coven\" (congreghe) in Gran Bretagna, dalle quali si sarebbe poi sviluppata la tradizione gardneriana, prima manifestazione del multiforme fenomeno costituito dalla wicca, nei suoi vari sviluppi e diramazioni.\nCome testimoni\u00f2 Doreen Valiente l'introduzione del termine \"Gardnerian \" per indicare questa tradizione fu coniato da Robert Cochrane per distinguere la sua forma di stregoneria da quella appunto di Gardner.\nStoria.\nSecondo il mito fondazionale della wicca, Gerald Gardner, alcuni anni dopo il rientro in madrepatria dall'Oriente, avrebbe incontrato una donna, celata sotto lo pseudonimo di Dafo, che lo avvicin\u00f2 a una \"coven\" di Highcliffe nel New Forest, la New Forest Coven, dove si praticava una religione misterica, tramandata in segreto da secoli, bollata come stregoneria dalle autorit\u00e0 e considerata una sopravvivenza dell'antico paganesimo praticato in Europa prima della cristianizzazione. Dafo fu in seguito identificata con Edith Rose Woodford-Grimes, che Gardner defin\u00ec la prima sacerdotessa della sua \"coven\" e che probabilmente fu anche la sua amante.\nGardner visse l'esperienza dell'iniziazione al culto misterico nel 1939 ad opera di Vecchia Dorothy. Doreen Valiente, una delle prime alte sacerdotesse iniziate da Gardner, ritiene che Old Dorothy fosse Dorothy Clutterbuck Fordham, un'ex colona britannica, dama della buona societ\u00e0, rientrata in patria dall'India, della quale si tratta anche nel libro \"A Witches' Bible\" di Janet e Stewart Farrar.\nGardner fond\u00f2 con Dafo tra il 1948 e il 1949 una \"coven\" separata da quella di New Forest, che stabil\u00ec la sua sede a Bricket Wood, nell'area verde a nord di Londra, presso una zona riservata al naturismo. Quando nel 1952 la salute di Dafo inizi\u00f2 a peggiorare, Gardner stava cominciando a rendere pubblica la wicca, approfittano dell'abolizione nel 1951 dell'ultimo \"Witchcraft Act\" (\"Legge sulla stregoneria\"), che proibiva le forme di religiosit\u00e0 stregonica. Nel 1953 Gardner incontr\u00f2 Doreen Valiente, che in seguito fu iniziata alla wicca fino al terzo grado e sostitu\u00ec Dafo, che si era ritirata a vita privata per l'et\u00e0 avanzata e perch\u00e9 disapprovava la decisione di Gardner di far emergere la wicca dalla segretezza.\nNello stesso tempo and\u00f2 a formarsi la wicca gardneriana, con la sua dottrina e le festivit\u00e0 dei sabbat. Lo stesso Gardner ammise pi\u00f9 volte l'impossibilit\u00e0 di ricostruire fedelmente i rituali pagani antichi. Ebbe contatti con diversi occultisti del suo tempo, tra cui Aleister Crowley: Leo Ruickbie, nel suo libro \"Witchcraft Out of the Shadows\", ha evidenziato i riscontri documentali che proverebbero gli stretti legami della wicca, o almeno del gardnerianesimo, con la Thelema di Crowley, il quale avrebbe avuto un ruolo importante nel fornire a Gardner elementi per riscrivere una parte dei rituali. Altri elementi Gardner li desunse dall'\"Aradia, o il Vangelo delle Streghe\" di Charles Godfrey Leland e dalla \"Chiave di Salomone\" nella versione resa pubblica da Samuel Liddell MacGregor Mathers.\nNella wicca garneriana confluirono anche rituali massoni e rosacrociani: lo studioso Ronald Hutton, nel suo \"Triumph of the Moon\", afferma che la wicca fu pesantemente influenzata dal rosacrocianesimo, in particolare dalla tradizione dell'Ordine rosacrociano di Crotona. Un ruolo lo ebbero anche gli scritti di Rudyard Kipling. Non fu estraneo il periodo vissuto da Gardner in Oriente: nella wicca sono infatti consistenti i contributi di alcune religioni orientali, tra cui il taoismo in prima istanza.\nSi deve, per\u00f2, a Doreen Valiente la composizione di gran parte della poesia rituale wiccan. La Valiente oper\u00f2 una profonda rivisitazione dell'originario \"Libro delle Ombre\" gardneriano, espungendo gran parte dei contributi crowleyani e ispirandosi ad altre fonti, come i \"Carmina Gadelica\". Alcune parti furono completamente riscritte, mentre altre furono il frutto della sua vena poetica, come l'\"Incarico della Dea\", la \"Runa delle Streghe\" e parte della \"Rede\" wiccan.\u00a0\nDoreen Valiente e altri membri della \"coven\" emanarono, inoltre, un primo codice di tredici regole per organizzare la religione wiccan, che limitavano quella tendenza al proselitismo che Gardner stava invece alimentando. In risposta Gardner pubblic\u00f2 le cosiddette \"Leggi wiccan\", un \"corpus\" dottrinale di sua invenzione, che spacci\u00f2 per tradizione antica, col risultato che la Valiente e altri membri lasciarono la \"coven\" di Bricket Wood. La \"coven\" fondata da Doreen Valiente fu quindi la seconda nella storia wiccan.\nLa wicca gardneriana si sarebbe in seguito diffusa e differenziata in diverse tradizioni. Alex Sanders e Raymond Buckland furono i primi a fondare nuove tradizioni, rispettivamente la wicca alexandriana e la Seax Wicca.\nVivianne Crowley, che appartiene sia alla tradizione gardneriana che a quella alexandriana, a proposito delle differenze tra le due tradizioni ritiene che \u00abGli alexandriani vengono preparati meglio, ma i gardneriani fanno molta pi\u00f9 guarigione spirituale e pare che si divertano di pi\u00f9!\u00bb. In uno dei suoi testi principali, ha evidenziato che, delle due tra le principali fonti della wicca, la magia popolare e la magia cerimoniale, i gardneriani sono pi\u00f9 propensi verso la prima, mentre gli alexandriani sono pi\u00f9 propensi verso la seconda. Inoltre ha sottolineato come in America la tradizione gardneriana si sia sviluppata in modo molto pi\u00f9 formale rispetto a quella britannica ed europea.\nDottrina.\nIl pilastro portante della dottrina gardneriana \u00e8 il \"Libro delle ombre\", scritto inizialmente da Gerald Gardner e poi ampiamente rivisitato e integrato da Doreen Valiente, che rimosse gran parte delle influenze di Alesteir Crowley.\nLa tradizione gardneriana presenta una teologia improntata sul dualismo tra la Dea e il Dio, rifiutando generalmente l'evoluzione in senso monista della cosmologia di alcune tradizioni wiccan pi\u00f9 recenti. La Dea e il Dio sono concepiti nella visione gardneriana come due principi primordiali, simmetrici e complementari, la cui continua interazione cosmica sta alla base della formazione di tutto ci\u00f2 che esiste. L'energia della Dea e del Dio permea qualsiasi cosa e ogni cosa contiene questa bipolarit\u00e0, che mantiene il mondo in un perenne equilibrio armonico.\nLa vita e la morte sono in necessaria ed eterna alternanza, parte dell'eterno ciclo dell'esistente, espressioni anch'esse dell'interazione tra la forza della Dea e la forza del Dio. La vita esiste perch\u00e9 esiste la morte, e la morte esiste perch\u00e9 esiste la vita. Questo principio \u00e8 universale, applicabile a qualsiasi contesto e fenomeno.\nIl wiccan gardneriano deve tendere al giusto equilibrio tra le due forze: non negare uno dei due poli, n\u00e9 favorire unicamente l'altro, ma accettarli entrambi per s\u00e9 stessi e integrarli in un'esperienza armonica. In questo contesto si inserisce il \"Rede\", altro pilastro portante della dottrina gardneriana. Il principio etico \u00abSe non fai del male (o se non danneggi, o se non ferisci nessuno), fa' ci\u00f2 che vuoi\u00bb, espresso alla fine del \"Rede\", \u00e8 generalmente interpretato come un'esortazione a cercare la propria felicit\u00e0 senza nuocere agli altri. Si traduce in una libert\u00e0, che trova il solo limite nel non far male a nessuno, nemmeno a s\u00e9 stessi.\nQuesta libert\u00e0 implica il discernimento della propria volont\u00e0 autentica e l'impegno a realizzarla, mentre il rispetto dell'altro \u00e8 vissuto come il limite totalmente naturale delle proprie azioni. Il \"Rede\" enfatizza, pertanto, la naturalezza e la spontaneit\u00e0, che deve caratterizzare l'essere umano che voglia costruire una societ\u00e0 basata sull'armonia della natura.\nOrganizzazione.\nLa tradizione gardneriana \u00e8 quella, all'interno della wicca, che ha conservato pi\u00f9 fedelmente il carattere di religione misterica. L'iniziazione \u00e8 considerata un rito fondamentale per l'accesso a una \"coven\". La tradizione gardneriana ha un forte senso della successione iniziatica, chiamata lignaggio. Ogni \"coven\" conserva un registro delle iniziazioni, attraverso il quale ogni iniziato pu\u00f2 risalire sino a Gerald Gardner attraverso i lignaggi della wicca gardneriana, che corrispondono alle alte sacerdotesse iniziate da Gardner: Doreen Valiente, Dayonis, Lois Bourne, Eleanor Bone, Patricia Crowther, Monique Wilson, Barbara Vickers. La wicca gardneriana \u00e8 l'unica ad avere mantenuto lignaggi certi.\nNe consegue che il sistema covenale del gardnerianesimo si basa su congreghe autonome tra loro, anche fino alla reciproca segretezza, composte in media da sette od otto e al massimo da dodici membri. La tradizione gardneriana non prevede n\u00e9 grandi gruppi organizzati, n\u00e9 chiese, n\u00e9 associazioni di diritto civile che raggruppino le \"coven\" ai fini di un riconoscimento giuridico o del godimento di diritti associativi o di vantaggi fiscali.\nNon esiste nella wicca gardneriana una distinzione tra clero e \"laici\". Il ruolo di sacerdote/sacerdotessa \u00e8 attribuito a ogni iniziato di primo grado e i ruoli rituali ruotano tra i membri di una \"coven\" nel corso dell'anno. Gli iniziati di secondo e terzo grado, sia uomini che donne, sono chiamati alti sacerdoti. Pur non costituendo all'interno della \"coven\" gardneriana una gerarchia in senso proprio, sono figure di maggiore prominenza, con il diritto rispettivamente di formare nuovi iniziati e di dare eventualmente vita a nuove \"coven\".\nRiti.\nLe ricorrenze importanti, durante le quali vengono celebrati i riti nella wicca gardneriana, sono i sabbat e gli esbat. Elemento fondamentale della liturgia gardneriana \u00e8 lo skyclad, ovvero la nudit\u00e0 rituale e sacra. Lo skyclad \u00e8 una pratica comune, perch\u00e9 \u00e8 considerata una garanzia per il pieno contatto con la natura e la comunione rituale tra i partecipanti. I rituali includono l'evocazione dei guardiani dei cinque elementi, nonch\u00e9 della Dea e del Dio. Di fondamentale importanza sono i rituali di purificazione."}
{"id": "1174355", "revid": "93328", "url": "https://it.wikipedia.org/wiki?curid=1174355", "title": "Guerra dei 6 giorni", "text": ""}
{"id": "1174367", "revid": "72396", "url": "https://it.wikipedia.org/wiki?curid=1174367", "title": "Smore", "text": ""}
{"id": "1174376", "revid": "124311690", "url": "https://it.wikipedia.org/wiki?curid=1174376", "title": "Videotime", "text": "Videotime S.p.A. \u00e8 stata una societ\u00e0 del Gruppo Mediaset, controllata da RTI.\nFondata nel 1980 dalla Fininvest di Silvio Berlusconi, con la rete nazionale Canale 5, realizza i programmi televisivi autoprodotti e il mantenimento tecnologico degli studi Mediaset.\nIn data 11 gennaio 2018, CDA di Mediaset ha approvato la fusione per incorporazione di Videotime in R.T.I."}
{"id": "1174409", "revid": "1543377", "url": "https://it.wikipedia.org/wiki?curid=1174409", "title": "Michele Robotti", "text": "Professionista negli anni 1910 e negli anni 1920.\nCarriera.\nOttenne come principale successo la vittoria alla Genova-Ventimiglia nel 1911. Partecip\u00f2 undici volte al Giro d'Italia, portandolo a termine cinque volte, con un nono posto nel Giro d'Italia del 1926 come miglior risultato. Nel 1913 fu il primo della classifica isolati."}
{"id": "1174412", "revid": "347132", "url": "https://it.wikipedia.org/wiki?curid=1174412", "title": "Girolamo Grillo", "text": " Fu uno dei primi sociologi italiani, quando ancora la disciplina si stava affermando nel primo dopoguerra.\nBiografia.\nFu ordinato presbitero il 25 aprile 1953.\nProsegu\u00ec gli studi di sociologia presso la Pontificia Universit\u00e0 Gregoriana e l'Universit\u00e0 Cattolica di Lovanio. La tesi, il cui oggetto fu individuato con i suggerimenti di don Luigi Sturzo e di Ugo Papi, portava il titolo \"Riforma fondiaria in Sila: leggi economico\u2013sociali e loro verifiche induttive\" e ottenne il premio \"Prospettive meridionali\", consegnatogli a Palazzo Barberini dal presidente Giovanni Leone.\nEletto il 7 aprile 1979 alla diocesi di Cassano all'Jonio, il 27 maggio seguente venne consacrato vescovo da papa Giovanni Paolo II (coconsacranti gli arcivescovi Duraisamy Simon Lourdusamy ed Eduardo Mart\u00ednez Somalo); il 20 dicembre 1983 fu trasferito alle diocesi \"aeque principaliter\" unite di Civitavecchia e Tarquinia.\nFu testimone del caso della Madonnina di Civitavecchia, quando nella citt\u00e0 laziale, dal 2 febbraio al 15 marzo 1995, una piccola statua raffigurante la Madonna, proveniente da Medjugorje, avrebbe per quattordici volte prodotto lacrime di sangue. Inizialmente scettico riguardo al fenomeno, il vescovo modific\u00f2 la sua opinione quando, il 15 marzo, l'ultima delle quattordici lacrimazioni sarebbe avvenuta mentre teneva la statuetta fra le mani, raccolto in preghiera insieme ad alcuni testimoni.\nPer quanto riguarda il risultato delle analisi scientifiche, dalle quali risult\u00f2 che il sangue delle lacrime proveniva da una persona di sesso maschile, Grillo non nascose le difficolt\u00e0 teologiche della questione, sulla quale avanz\u00f2 ipotesi in seguito condivise da teologi.\nIl 21 dicembre 2006 si \u00e8 dimesso per raggiunti limiti di et\u00e0 e gli \u00e8 succeduto il vescovo Carlo Chenis.\nHa assunto il titolo di vescovo emerito della sua diocesi il 24 febbraio 2007. Papa Benedetto XVI l'ha nominato canonico della Basilica di Santa Maria Maggiore in Roma.\nHa preso possesso canonico il 7 dicembre 2007 nei vespri della vigilia della solennit\u00e0 dell'Immacolata Concezione. Muore improvvisamente, per un malore, durante una visita ad un orfanotrofio romeno, la mattina del 22 agosto 2016.\nGenealogia episcopale.\nLa genealogia episcopale \u00e8:"}
{"id": "1174413", "revid": "110157", "url": "https://it.wikipedia.org/wiki?curid=1174413", "title": "Constantia (carattere)", "text": "Constantia fa parte dei nuovi tipi di caratteri di Microsoft Windows Vista.\nTipologia.\n\u00c8 un \"font modulated wedge-serif\" progettato con lo scopo principale di essere usato sia nelle pubblicazioni elettroniche che in quelle cartacee. Il suo design risponde alla necessit\u00e0 attuale di superare la differenza tra la leggibilit\u00e0 a schermo e quella tramite stampa, utilizzando i recenti progressi avutosi nel \"Cleartype rendering\", ad esempio il \"sub-pixel positioning\". Le proporzioni classiche e la relativamente piccola altezza insieme con la lunga estensione fanno di Constantia l'ideale per la stampa di libri e periodici, mentre la sottile forma quadrata e le distanze tra caratteri ne assicurano una buona leggibilit\u00e0.\nConstantia fa parte della \"Microsoft ClearType Font Collection\", un insieme di caratteri sviluppati appositamente per la tecnologia ClearType nell'intento di migliorare il piacere della lettura in Windows Vista e in Office 2007."}
{"id": "1174415", "revid": "599013", "url": "https://it.wikipedia.org/wiki?curid=1174415", "title": "Ezio Cortesia", "text": " e su pista\nProfessionista negli '10 e negli '20, fu 5\u00b0 al Giro di Lombardia del 1924, 5\u00b0 alla Milano-Sanremo del 1925 e 10\u00b0 al Giro d'Italia del 1926. Vinse gare prestigiose come la Coppa Caivano nel 1925 e si misur\u00f2 con i pi\u00f9 grandi campioni dell'epoca, da Girardengo a Gerbi, da Pavesi a Petit Breton. Corse inoltre con la famosa Alfonsina Strada in una gara su pista. Nel 1927 fu insignito dall'On. Benito Mussolini del \"Premio Dei\" per il coraggio e la combattivit\u00e0 dimostrati in gara. Al termine della carriera diede vita allo Sport Club Cortesia, squadra ciclistica che partecip\u00f2 a diverse gare a partire dagli anni '30."}
{"id": "1174419", "revid": "486946", "url": "https://it.wikipedia.org/wiki?curid=1174419", "title": "E\u00e4rnur", "text": ""}
{"id": "1174420", "revid": "1543377", "url": "https://it.wikipedia.org/wiki?curid=1174420", "title": "Missioni di Petersberg", "text": "Le Missioni di Petersberg (o operazioni o compiti di Petersberg) sono state elaborate in origine dall'Unione Europea Occidentale il 19 giugno 1992 a Bonn, nel quadro dello sviluppo delle proprie capacit\u00e0 operative.\nTale termine \u00e8 impiegato in generale per definire le missioni umanitarie e di soccorso, le attivit\u00e0 di mantenimento della pace e le missioni di gestione delle crisi, comprese le missioni tese al ristabilimento della pace (peace-keeping, peace-building, peace-enforcement).\nSono state introdotte dal Trattato di Amsterdam del 20 ottobre 1997 tra le questioni relative alla sicurezza e alla difesa."}
{"id": "1174424", "revid": "31886", "url": "https://it.wikipedia.org/wiki?curid=1174424", "title": "San Brunello", "text": "San Brunello \u00e8 un quartiere di Reggio Calabria, tra Santa Caterina e Vito. Tutti e tre fanno parte della III Circoscrizione.\nIl toponimo.\n\"San Brunello\" \u00e8 un nome popolare per San Bruno da Colonia, calabrese d'adozione e fondatore dell'Ordine dei Certosini, della Grande Certosa presso Grenoble e dell'Eremo di Santa Maria del Bosco presso Serra San Bruno, nell'attuale provincia di Vibo Valentia.\nStoria.\nFino agli anni cinquanta la zona, attraversata dal Torrente Annunziata, era costituita prevalentemente da giardini di agrumi (fra cui bergamotti e gelsi). Un piccolo ponte lo collegava al rione Tremulini. Alla fine degli anni cinquanta la citt\u00e0 si espanse e alle poche case sparse e le cooperative di Via Lia si aggiunse il complesso di palazzine dell'Ina Casa. L'alluvione del 1951 distrusse la passerella e nel 1953 venne approvata la costruzione di un ponte stabile, ultimato nel 1954. Le costruzioni aumentarono e il quartiere si espanse e ci fu la necessit\u00e0 di una chiesa pi\u00f9 grande."}
{"id": "1174425", "revid": "1602064", "url": "https://it.wikipedia.org/wiki?curid=1174425", "title": "Willem de Vlamingh", "text": "La missione si rivel\u00f2 infruttuosa, ma produsse le prime carte nautiche della costa occidentale del continente. Il nome di De Vlamingh si ritrova in numerosi toponimi di localit\u00e0 geografiche dell'Australia Occidentale.\nIl viaggio in Australia (1696-1697).\nNel 1694 fu chiesto a Willem de Vlamingh di organizzare una spedizione alla ricerca della Ridderschap van Holland, la nave ammiraglia della Compagnia olandese delle Indie orientali (VOC) che risult\u00f2 perduta con a bordo 325 passeggeri ed equipaggio durante un viaggio verso Batavia nel 1694. I funzionari VOC credevano che potesse essersi arenata sulla costa occidentale dell'Australia.\nNel 1696 la spedizione di de Vlamingh lasci\u00f2 Amsterdam, per tentare il recupero dei supertiti e per tracciare la carta nautica delle coste sud ovest di Nieuw Holland, per facilitare la navigazione sulla rotta per l'Oceano Indiano dal capo di Sudafrica. C'erano tre navi al suo comando: la \"Geelvink\", la \"Nyptangh\" e la \"Wezeltje\".\nIl 27 ottobre utilizzando la rotta di Brouwer per attraversare l'Oceano Indiano dal Capo di Buona Speranza alle Indie orientali olandesi. Sulla loro strada fecero tappa all'Isola Saint-Paul e all'Isola Amsterdam, ma non trovarono relitti o sopravvissuti. Il 5 dicembre successivo ripartirono.\nIl 29 dicembre 1696 egli scopre l'isola di Rottnest. Chiama cos\u00ec l'isola per avervi avvistato un gran numero di \"ratti\" (in realt\u00e0 marsupiali quokka).\nIl 10 gennaio 1697 scopre il fiume Swan. Lo chiama cos\u00ec dopo aver osservato i cigni neri (swan) presenti in gran numero.\nRipart\u00ec per il viaggio di ritorno dalle Indie il 3 o 11 febbraio 1698 arrivando ad Amsterdam il 16 agosto.\nTarga di Hartog.\nIl 4 febbraio 1697 de Vlamingh sbarca sull'isola di Dirk Hartog in Australia Occidentale, e sostituisce la targa di peltro di Dirk Hartog con una recante la descrizione di entrambi gli sbarchi. La targa originale \u00e8 conservata nel Rijksmuseum."}
{"id": "1174430", "revid": "62004", "url": "https://it.wikipedia.org/wiki?curid=1174430", "title": "Battaglin", "text": ""}
{"id": "1174433", "revid": "1543377", "url": "https://it.wikipedia.org/wiki?curid=1174433", "title": "Salvatore Morale", "text": "Biografia.\nSpecialista nei 400 metri ostacoli, si mise in luce nel 1957 a Trieste facendo segnare il record europeo juniores, con il tempo di 51\"7, anche se tale risultato ancora non si contava ufficialmente, ed aggiudicandosi il titolo italiano che conferm\u00f2 l'anno successivo e rivinse nel 1960 e nel 1961.\nPartecip\u00f2 alle Olimpiadi di dove arriv\u00f2 fino alle semifinali, battuto per poco dallo svizzero Bruno Galliker, mentre un anno dopo fece segnare con 49\"7 il primato europeo, quello mondiale nelle 440 yard ad ostacoli e vinse le Universiadi (in tre partecipazioni, 1959, 1961, 1963, vincer\u00e0 2 ori e un bronzo). Nel 1962 si aggiudic\u00f2 la medaglia d'oro agli europei con il tempo di 49\"2, andando cos\u00ec ad eguagliare il record del mondo di Glenn Davis. Prese parte anche alla staffetta 4\u00d7400 che giunse quinta.\nDue anni pi\u00f9 tardi gareggi\u00f2 ai Giochi Olimpici di ai quali non arriv\u00f2 in perfette condizioni a causa di una gastroenterite e di problemi muscolari, oltre che per il fatto che per un certo periodo si era fermato per dedicarsi di pi\u00f9 agli studi universitari (nel 1965 si laure\u00f2 in economia e commercio), ma riusc\u00ec comunque a conquistare il bronzo mentre con la staffetta 4\u00d7400 non super\u00f2 le batterie. Dopo questa manifestazione si ritir\u00f2 dall'attivit\u00e0 agonistica.\nIn seguito, intraprese la carriera di allenatore, curando la preparazione di diversi atleti, tra cui Marcello Fiasconaro. \nCopr\u00ec anche cariche da dirigente all'interno della Federazione Italiana di Atletica Leggera, del CONI e della IAAF. \nVita privata.\nSpos\u00f2 l'ex campionessa di nuoto Anna Beneck, figlia del dirigente sportivo Bruno Beneck. Divenne zio di Giorgio Frinolli, figlio della cognata, la nuotatrice Daniela Beneck e del marito Roberto Frinolli, che gareggi\u00f2 con lui nella staffetta 4x400 m ai Giochi olimpici di ."}
