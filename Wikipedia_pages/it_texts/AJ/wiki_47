{"id": "1149137", "revid": "365411", "url": "https://it.wikipedia.org/wiki?curid=1149137", "title": "First Division 1988-1989", "text": "La First Division 1988-1989 \u00e8 stata la 90\u00aa edizione della massima serie del campionato inglese di calcio, disputato tra il 27 agosto 1988 e il 26 maggio 1989 e concluso con la vittoria dell', al suo nono titolo.\nCapocannoniere del torneo \u00e8 stato Alan Smith (Arsenal) con 23 reti.\nStagione.\nNovit\u00e0.\nAl posto delle retrocesse , , e sono saliti dalla Second Division il , l' e il (dopo i play-off).\nFormula.\nDopo un anno di transizione, il campionato si assest\u00f2 a 20 squadre. Vennero eliminati gli spareggi interdivisionali e ristabilite a tre le retrocessioni in Second Division.\nAvvenimenti.\nIl campionato conobbe un finale molto avvincente: grazie ad un gol segnato allo scadere dello scontro diretto, il rinnovato centr\u00f2 il suo primo titolo dopo diciotto anni, a spese di un capace di rimontare in un mese quindici punti di svantaggio e di piazzare il sorpasso ad una gara dalla fine.\nIl torneo, con il suo avvincente finale, \u00e8 lo sfondo su cui \u00e8 ambientato il saggio autobiografico del 1992 Febbre a 90\u00b0 scritto dall'autore Britannico Nick Hornby. Il libro divenne anche la base per due film: Uno fu il film inglese Febbre a 90\u00b0 che usc\u00ec nel 1997 e il suo remake americano intitolato L'amore in gioco del 2005.\nIl nuovo torneo, il primo dopo settantatr\u00e9 anni con venti squadre al via e con i diritti televisivi interamente coperti da un'emittente privata, prese avvio il 27 agosto 1988. Vincendo le prime quattro gare il divenne la prima squadra a prendere la testa della classifica, inseguita da , e dal neopromosso , quest'ultimo capace di approfittare della prima sconfitta stagionale del Norwich City per prendere, il 1\u00ba ottobre, il comando solitario della classifica. I \"Canaries\" ritornarono in testa nella settimana successiva e tentarono la fuga accumulando un consistente vantaggio sulle inseguitrici, tra cui spiccavano, oltre al Millwall, il e l'. Con l'inizio di novembre iniziarono a salire le quotazioni dei \"Gunners\" che, malgrado qualche tentennamento, riuscirono ad avvicinarsi alla capolista arrivando, alla vigilia dello scontro diretto in programma il 10 dicembre, con due punti di svantaggio. Usciti imbattuti (0-0) dal big-match, i \"Gunners\" piazzarono il sorpasso sconfiggendo l' alla vigilia di Capodanno e conclusero il girone di andata in testa con due punti di vantaggio sul Norwich City.\nAll'inizio del girone di ritorno l'Arsenal inizi\u00f2 a prendere il largo, ottenendo in una settimana cinque punti di vantaggio sul Norwich City, divenuti sei la settimana successiva: tale distacco permise alla squadra di mantenere, tra febbraio e marzo, la vetta della classifica senza rischiare troppo. Frattanto il , rimasto gravemente indietro rispetto alla vetta della classifica, diede avvio ad una rimonta che, nell'arco di un mese, le permise di prendere il testimone del Norwich City (sorpassato prevalendo di misura nello scontro diretto giocato il primo aprile) come avversario principale di un Arsenal che parve ormai avviato verso il titolo. Il 10 maggio, al termine della quartultima giornata, i \"Gunners\" potevano vantare cinque punti di vantaggio sui \"Reds\": di l\u00ec in poi la capolista inizi\u00f2 a balbettare perdendo in casa col il 13 maggio e pareggiando, dopo quattro giorni, contro il . Tali avvenimenti favorirono l'avanzata del Liverpool che, alla vigilia dello scontro diretto, si trov\u00f2 solo in testa con tre punti di vantaggio e una differenza reti favorevole (l'Arsenal, per sperare nella vittoria titolo avrebbe dovuto vincere con almeno due reti di scarto). L'incontro, giocato ad Anfield e rinviato al 26 maggio per problemi logistici legati alla strage di Hillsborough, vide l'Arsenal passare in vantaggio all'inizio del secondo tempo con Alan Smith (che segnando tale rete si assicurer\u00e0 il titolo di capocannoniere del torneo) per poi trovare il gol del 2-0 a venticinque secondi dal fischio finale, grazie ad un contropiede di Michael Thomas.\nL'ultima giornata propose uno scontro diretto valido per l'ultimo posto in zona retrocessione, tra il e lo : vincendo di misura, i \"Weds\" rispedirono immediatamente il \"Boro\" in Second Division, mettendo al riparo anche un pericolante . Nulla da fare, invece, per il e un in declino, rimaste arenate sul fondo della classifica nonostante un disperato tentativo di recupero da parte degli \"Hammers\".\nClassifica finale.\nLegenda:\nRegolamento:\nNote:"}
{"id": "1149138", "revid": "339392", "url": "https://it.wikipedia.org/wiki?curid=1149138", "title": "Somaro", "text": ""}
{"id": "1149141", "revid": "365411", "url": "https://it.wikipedia.org/wiki?curid=1149141", "title": "First Division 1987-1988", "text": "La First Division 1987-1988 \u00e8 stata la 89\u00aa edizione della massima serie del campionato inglese di calcio, disputato tra il 15 agosto 1987 e il 7 maggio 1988 e concluso con la vittoria del , al suo diciassettesimo titolo.\nCapocannoniere del torneo \u00e8 stato John Aldridge (Liverpool) con 26 reti.\nStagione.\nNovit\u00e0.\nAl posto delle retrocesse , e sono saliti dalla Second Division il e il , facendo cos\u00ec scendere il numero di partecipanti a 21.\nFormula.\nAl fine di arrivare a 20 squadre nella stagione successiva, venne confermato lo stesso sistema delle retrocessioni in vigore nella stagione precedente: le ultime tre retrocedevano automaticamente, mentre la quartultima avrebbe affrontato un torneo di play-off, partendo dalla semifinale contro la quinta classificata di Second Division. Gli accessi alle coppe europee, teoricamente riservati alla vincitrice (Coppa dei Campioni) fino alla quarta classificata (Coppa UEFA) erano bloccati per effetto del bando che la UEFA aveva disposto alle squadre inglesi dopo la Strage dell'Heysel.\nAvvenimenti.\nRimanendo imbattuto per i primi 29 turni, il mantenne saldamente il comando della classifica, cedendolo solo al nella prima parte del campionato, in seguito ad alcune gare posposte. Concluso il girone di andata con 10 punti di vantaggio sull', i \"Reds\" proseguirono la loro marcia arrivando alla vigilia della prima sconfitta stagionale con 18 punti di distacco sul ; riportate, nei tre successivi incontri, le uniche due sconfitte stagionali, i \"Reds\" ripresero la marcia assicurandosi, con tre gare di anticipo, il diciassettesimo titolo.\nIn zona retrocessione, , e cedettero nel finale risultando automaticamente declassate fra la terzultima e la penultima giornata. Ai play-off ebbe accesso il , che dopo aver disputato un girone di andata di buon livello declin\u00f2 fino a farsi raggiungere da un in rimonta, ultimo per gran parte del torneo e infine salvatosi grazie alla miglior differenza reti nei confronti dei \"Pensioners\". Ottenuto l'accesso alla doppia finale contro il , al ritorno il Chelsea non riusc\u00ec a rimontare il 2-0 sub\u00ecto all'andata, subendo anzi una squalifica per le intemperanze dei tifosi.\nAllenatori.\nNon potendo condurre l' nelle competizioni europee in seguito al bando per la strage dell'Heysel, l'allenatore campione uscente Howard Kendall si accas\u00f2 all', venendo sostituito dal suo collaboratore Colin Harvey. Il si affid\u00f2 a Bobby Gould dopo la partenza di Dave Bassett, il quale and\u00f2 a sostituire Graham Taylor, che aveva a sua volta abbandonato la panchina del dopo dieci anni per allenare l' in cadetteria. John Moore abbandon\u00f2 dopo un anno la panchina del , lasciando il proprio posto al suo vice Ray Harford, mentre nel John Sillett prese il posto di George Curtis.\nClassifica finale.\nLegenda:\nRegolamento:\nNote:\nSpareggi.\nPlay-out.\nL'ultimo posto valido per la retrocessione in Second Division era assegnato tramite play-off a quattro, strutturato tramite un torneo a semifinali e finale. Vi accedeva la diciottesima classificata, che si scontrava con la quinta di seconda divisione; la vincitrice dell'incontro avrebbe affrontato in finale la vincente dell'altra semifinale, che vedeva opposte la terza e la quarta di Second Division. Tutti gli incontri si svolgono con gare di andata e ritorno.\nStatistiche.\nSquadre.\nPrimati stagionali.\nSquadre"}
{"id": "1149145", "revid": "71155", "url": "https://it.wikipedia.org/wiki?curid=1149145", "title": "Pumbaa", "text": ""}
{"id": "1149146", "revid": "2039709", "url": "https://it.wikipedia.org/wiki?curid=1149146", "title": "Quercianella", "text": "Quercianella \u00e8 una frazione del comune di Livorno, in Toscana.\nRappresenta l'estremo meridionale del comune labronico, separata dalla citt\u00e0 dal tratto di costa rocciosa de \"Il Romito\" e ubicata a pochi chilometri a nord di Castiglioncello.\nAssieme al quartiere di Antignano, a partire dall'anno 2007 la frazione ha ricevuto la Bandiera Blu per la qualit\u00e0 dei servizi e delle acque di balneazione.\nClima.\nDati:\nStoria.\nLa sua esistenza come toponimo \u00e8 anteriore al 1781; alcune carte antiche vi indicano l'esistenza di una piccola torre presso il mare (Torre di San Martino). La zona era di propriet\u00e0 dell'arcivescovato di Pisa, che nel 1735 vi eresse una villa poi divenuta di propriet\u00e0 dei Gower e dei Pavolini (trasformata successivamente in convento, \u00e8 da qualche decennio ristrutturata come residence per civili abitazioni).\nIn passato, il luogo ebbe la denominazione di Quercianella Sonnino, in onore al celebre barone Sidney Sonnino che qui aveva fatto costruire un grande castello a picco sul mare, riconvertendo una torre d'avvistamento di origine pisana (Torre del Salvatore). Sidney Sonnino amava particolarmente il luogo tanto che decise di essere sepolto in una grotta presso il suo castello.\nProprio nei pressi del suddetto maniero, in una grotta aperta sulla scogliera del \"Romito\", in tempi antichi vi dimorarono appunto alcuni \"romiti\" appartenenti all'ordine dei Gesuati. Occorre ricordare che la zona del \"Romito\" fu oggetto, sin da epoca romana, di estrazione di pietra arenaria: quest'attivit\u00e0, continu\u00f2 sostanzialmente fino al tempo del Fascismo e saltuariamente fino agli anni sessanta del XX secolo, mediante cave aperte sulla costa, raggiungibili dalle imbarcazioni per il trasporto di pietrame tramite numerosi pontili. Sulla collina oltre la valle del \"Rogiolo\" veniva estratta, da una cava, la pietra calcare per la calce utilizzata per le costruzioni della citt\u00e0 di Livorno; in tempi pi\u00f9 recenti, dalla cava il calcare veniva trasportato sul mare al Rogiolo con una teleferica di cui restano ancora alcune tracce e strutture industriali.\nQuercianella conobbe un rapido sviluppo solo a partire dalla seconda met\u00e0 dell'Ottocento quando, con il miglioramento della viabilit\u00e0, furono costruite alcune ville signorili. Sul finire del secolo (1889) fu innalzata la piccola ed elegante Cappella della Sacra Famiglia; in stile neogotico fu progettata da Dario Giacomelli e dotata di un campanile solo successivamente.\nInoltre, tra la fine del medesimo secolo e l'inizio del Novecento fu costruita la piccola chiesa di Sant'Anna, eretta a parrocchia nel 1943.\nSuccessivamente alla realizzazione della ferrovia Livorno - Cecina, la frazione, su pressione dei residenti e non solo, fu dotata di una piccola fermata, in seguito ricostruita, come stazione, pi\u00f9 a sud.\nNello stesso periodo si registra l'inaugurazione dei Bagni Paolieri, tra i pi\u00f9 rinomati della localit\u00e0. Al periodo compreso tra le due guerre mondiali risale invece la trasformazione di un piccolo villino in un edificio in stile neomedioevale, noto come Villa Jana, che con la sua decisa esuberanza eclettica rappresenta ancor oggi una delle architetture pi\u00f9 caratteristiche della zona.\nDopo la seconda guerra mondiale, nel 1950 venne inaugurato il Bar Dancing Pasquini, il pi\u00f9 noto locale estivo della zona, luogo di ritrovo di turisti, villeggianti e vip.\nPochi anni dopo, tra Quercianella e Livorno, lungo la via Aurelia, fu girato l'epilogo del celebre film \"Il sorpasso\", di Dino Risi. Oggi, in attesa della costruzione dell'ultimo tratto della Variante Aurelia tra Antignano e la valle del Chioma, la localit\u00e0 balneare \u00e8 spesso oggetto di discussione per il traffico pesante che l'attraversa."}
{"id": "1149147", "revid": "922800", "url": "https://it.wikipedia.org/wiki?curid=1149147", "title": "NOFV-Oberliga", "text": "La NOFV-Oberliga \u00e8 una divisione del calcio tedesco. Dopo la caduta del muro di Berlino \u00e8 subentrata alla DDR-Oberliga, ed attualmente funge da girone di quinta serie per le squadre degli ex territori della Germania Est (Berlino ovest inclusa).\nNOFV \u00e8 l'acronimo di \"Nordostdeutsche Fu\u00dfballverband\" (Federazione calcistica del Nord-est della Germania), un'associazione regionale subordinata alla DFB.\nMolte squadre che hanno giocato nella DDR-Oberliga attualmente giocano nella NOFV-Oberliga, anche se molte di loro hanno cambiato nome dopo la riunificazione delle due nazioni.\nLa stagione 1990/1991.\nLa NOFV-Oberliga \u00e8 nata dopo l'ingresso della \"Deutscher Fu\u00dfball-Verband\" (la federcalcio della Germania Est) nella DFB. Ha assunto la funzione di serie di massima divisione della Germania Est solo per questa stagione (prima infatti la massima serie era chiamata DDR-Oberliga).\nL' ha conquistato il titolo e la si \u00e8 classificata al secondo posto. Entrambe si sono guadagnate l'accesso alla Bundesliga 1992.\nLe squadre seguenti si sono qualificate alla Zweite Bundesliga 1992:\nQueste squadre si sono qualificate ai play-off per andare in Zweite Bundesliga:\nLe altre squadre sono restate in NOFV-Oberliga che, a partire dall'anno seguente, \u00e8 diventata la terza serie del calcio tedesco.\nDalla stagione 1991/1992 alla stagione 1993/1994.\nDurante queste tre stagioni la NOFV-Oberliga era parte del terzo livello del calcio tedesco. A quel tempo era divisa in tre gironi (Nord, Centro e Sud) e in totale erano presenti dieci Oberligen. Alla fine della stagione i club campioni dei rispettivi campionati andavano ai play-off promozione ed i vincitori di questi play-off venivano promossi in Zweite Bundesliga. Le ultime due squadre di ogni Oberliga retrocedevano nelle Landesligen.\nQui si seguito sono elencati i campioni dei gironi della NOFV-Oberliga.\nDalla stagione 1994/95 ad oggi.\nCon l'introduzione della Regionalliga, l'Oberliga \u00e8 relegata a quarta serie del campionato tedesco e il numero di gironi della NOFV-Oberliga \u00e8 sceso da tre a due. I campioni di entrambi i gironi erano promossi in Regionalliga finch\u00e9, alla fine della stagione 1998/1999, anche i gironi della terza non sono stati ridotti da quattro a due.\nNella stagione 1998/1999 non ci sono state promozioni in Regionalliga ma sono solo retrocessioni dalla Regionalliga all'Oberliga.\nA partire dalla stagione 1999/2000 le due squadre vincitrici delle due divisioni della NOFV-Oberliga si sono scontrate in un play-off andata e ritorno poich\u00e9 era previsto solo un posto per la promozione. Questa regola per\u00f2 \u00e8 stata abbandonata a partire dalla stagione 2005/2006; pertanto entrambe le due squadre che si classificano ai primi posti dei loro rispettivi vengono immediatamente promosse in Regionalliga senza alcuno play-off."}
{"id": "1149151", "revid": "124686677", "url": "https://it.wikipedia.org/wiki?curid=1149151", "title": "First Division 1986-1987", "text": "La First Division 1986-1987 \u00e8 stata la 88\u00aa edizione della massima serie del campionato inglese di calcio, disputato tra il 23 agosto 1986 e l'11 maggio 1987 e concluso con la vittoria dell', al suo nono titolo.\nCapocannoniere del torneo \u00e8 stato Clive Allen () con 33 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , il e, per la prima volta nella sua storia, il .\nFormula.\nAl fine di arrivare a 20 squadre nel giro di due stagioni, venne introdotto un sistema delle retrocessioni che predeva la retrocessione diretta delle ultime tre, mentre la quartultima avrebbe affrontato uno spareggio con la vincente dei play-off di Second Division.\nAvvenimenti.\nIl campionato vide subito in testa il , che vincendo le prime due partite si port\u00f2 al primo posto in solitaria. Dopo due giornate fu il neopromosso a prendere il posto degli Hammers, inseguito dal campione in carica e dal . Quest'ultimo si stacc\u00f2 dalla vetta alla settima giornata e condusse la classifica fino alla quattordicesima giornata, tallonato dal che alla decima giornata prese provvisoriamente il comando della classifica. Al quindicesimo turno l', rinnovato dall'avvento in panchina di George Graham, prese la vetta in solitaria e allung\u00f2 sulle inseguitrici, concludendo il girone di andata a +4 dall', rimasto finora a ridosso della vetta.\nAll'inizio del girone di ritorno l'Arsenal allung\u00f2 di un punto il vantaggio sull'Everton, ma subito dopo accus\u00f2 un calo permettendo la rimonta dei \"Toffees\", che alla ventiseiesima giornata superarono i \"Gunners\" e tentarono la fuga inseguiti dai rivali del Liverpool. I \"Reds\" rimontarono lo svantaggio sulla capolista, prendendo la testa della classifica alla trentesima giornata, ma l'Everton recuper\u00f2 la vetta dopo quattro giornate e allung\u00f2 sui rivali acquisendo un vantaggio sufficiente ad assicurarsi la vittoria del campionato con due giornate di anticipo.\nA fondo classifica un in crisi retrocesse alla penultima giornata. Al turno successivo invece fu condannato il , assieme al , superato dal neopromosso che dovette disputare i play-off promozione-salvezza contro il , introdotti per ravvivare un poco una classifica senza pi\u00f9 piazzamenti europei, vincendoli. Questo comport\u00f2 una promozione in meno, perci\u00f2 il campionato successivo fu disputato da 21 squadre.\nAnche nel 1987 nessuna squadra inglese si qualific\u00f2 per le competizioni europee a causa del bando deciso dalla UEFA in seguito alla strage dell'Heysel.\nClassifica finale.\nLegenda:\nRegolamento:\nNote:\nSpareggio.\nPlay-off interdivisionali.\nI play-off, disputati con la formula dell'andata e del ritorno, terminarono in parit\u00e0. Si rese quindi necessaria un'ulteriore partita di spareggio.\nIl mantenne la categoria a discapito del ."}
{"id": "1149157", "revid": "365411", "url": "https://it.wikipedia.org/wiki?curid=1149157", "title": "First Division 1985-1986", "text": "La First Division 1985-1986 \u00e8 stata la 87\u00aa edizione della massima serie del campionato inglese di calcio, disputato tra il 17 agosto 1985 e il 5 maggio 1986 e concluso con la vittoria del , al suo sedicesimo titolo.\nCapocannoniere del torneo \u00e8 stato Gary Lineker () con 30 reti.\nStagione.\nNovit\u00e0.\nAl posto delle retrocesse , e sono saliti dalla Second Division l' (al suo debutto in First Division), il e il .\nAvvenimenti.\nL'inizio del girone di andata vide l'ascesa del , che vinse le prime dieci gare e rimase imbattuto per altre cinque giornate con il , principale inseguitore, distanziato di dieci punti. Approfittando di un calo di rendimento dei \"Red Devils\" nelle giornate successive, i \"Reds\" recuperarono il distacco portandosi a -2 dalla vetta e concludendo il girone di andata a -5 dai rivali, a pari merito con un in rimonta dopo una partenza lenta.\nNelle prime giornate del girone di ritorno il Manchester United si conferm\u00f2 in vetta approfittando delle prestazioni alterne delle inseguitrici finch\u00e9, in seguito a due sconfitte consecutive contro il il , persero il comando della classifica in favore del , a sua volta sorpassato dopo tre giornate dall', fino ad allora rimasto a ridosso delle inseguitrici e definitivamente uscito dal guscio dopo aver vinto il derby cittadino con il Liverpool. Proprio nelle giornate successive a questa sconfitta, i \"Reds\" inanellarono una serie di vittorie consecutive che permisero l'aggancio dei \"Toffees\". Con il declino del Manchester Utd il campionato divenne una lotta fra le due squadre di Liverpool con l'Everton che, in seguito a un pareggio dei \"Reds\" a Sheffield, si port\u00f2 al comando solitario a sette giornate dal termine. Il Liverpool rispose vincendo tutte le gare rimanenti, riagganciando l'Everton e superandolo definitivamente al penultimo turno.\nOltre a ratificare la vittoria del diciottesimo titolo da parte dei \"Reds\", l'ultima giornata fu decisiva in chiave salvezza: vincendo in casa con il , il sorpass\u00f2 l' sconfitto a Sheffield, raggiungendo l'ultimo posto utile per la salvezza. I \"Tractor Boys\" accompagnarono nella caduta in Second Division il , rimasto sul fondo sin dall'inizio del campionato, e il , calato dopo un avvio che l'aveva portato fino a met\u00e0 classifica.\nClassifica finale.\nLegenda:\nRegolamento:\nNote:\nPer effetto del bando dei club inglesi deciso dalla UEFA in seguito alla strage dell'Heysel, le seguenti squadre sono state escluse dalle competizioni continentali:"}
{"id": "1149158", "revid": "8959137", "url": "https://it.wikipedia.org/wiki?curid=1149158", "title": "San Michele al tagliamento", "text": ""}
{"id": "1149160", "revid": "486946", "url": "https://it.wikipedia.org/wiki?curid=1149160", "title": "Nesvizh", "text": ""}
{"id": "1149161", "revid": "1543377", "url": "https://it.wikipedia.org/wiki?curid=1149161", "title": "Ritratto di Sebastian de Morra", "text": "Sebastian de Morra \u00e8 un dipinto a olio su tela (106x81 cm) realizzato nel 1644 circa dal pittore Diego Vel\u00e1zquez.\n\u00c8 conservato nel Museo del Prado.\nSebastian de Morra era un nano buffone di corte, storpio dalla nascita. Vel\u00e1zquez lo ritrasse seduto, in una posizione che ricorda i burattini, con un'espressione severa e triste che contrasta con la sua professione, quasi a voler dar voce al tormento dell'uomo."}
{"id": "1149162", "revid": "1086846", "url": "https://it.wikipedia.org/wiki?curid=1149162", "title": "First Division 1984-1985", "text": "La First Division 1984-1985 \u00e8 stata la 86\u00aa edizione della massima serie del campionato inglese di calcio, disputata tra il 25 agosto 1984 e il 28 maggio 1985 e concluso con la vittoria del , al suo ottavo titolo.\nCapocannonieri del torneo sono stati Kerry Dixon () e Gary Lineker () con 24 reti ciascuno.\nStagione.\nNovit\u00e0.\nAl posto delle retrocesse , e sono saliti dalla Second Division il , lo e il .\nAvvenimenti.\nIl campionato vide gi\u00e0 alla terza giornata un big-match tra il neopromosso e l', che fino ad allora erano rimaste a punteggio pieno. Con una netta vittoria i \"Magpies\" divennero la prima squadra del campionato a prendere il comando solitario della classifica, prima di essere raggiunta dal e risucchiata da e . Al sesto turno la classifica era guidata da un gruppo composto da ben sette squadre: recuperando una gara precedentemente posposta, il Nottingham Forest le sopravanz\u00f2, per poi essere immediatamente raggiunto da e Arsenal. Sconfiggendo ad Higbury l', il 6 ottobre i \"Gunners\" presero il comando solitario della classifica e tentarono la fuga mentre i \"Toffees\", ottenendo alcune vittorie importanti come l'1-0 nel derby e il 5-0 al , erano riusciti ad avvicinarsi alla vetta arrivando, il 2 novembre, a prendere il comando solitario della classifica. Inseguiti inizialmente dal Manchester Utd e poi dal Tottenham, i \"Toffees\" furono raggiunti dagli \"Spurs\" il giorno di Santo Stefano concludendo il girone di andata a pari punti con i londinesi.\nLe due squadre condussero la classifica fino alla ventiquattresima giornata, quando una netta vittoria sul Newcastle lanci\u00f2 i \"Toffees\". Inseguito dal Tottenham e in seguito dal Manchester Utd, a partire da aprile l'Everton allung\u00f2 prepotentemente fino ad arrivare, all'inizio di maggio, con un vantaggio tale (undici punti su un Manchester Utd con due partite in pi\u00f9 alle spalle) da permetterle di festeggiare l'ottavo titolo con sei gare ancora da giocare. Le ultime giornate destarono interesse per la lotta in \"zona UEFA\", allargata dalla finale di FA Cup tra l'Everton campione e il Manchester Utd: a spuntarla fu il , che riusc\u00ec a surclassare l'Arsenal e a tenere a bada il neopromosso . Tutti i verdetti in chiave europea furono tuttavia annullati dopo il 30 maggio quando, all'indomani della strage dell'Heysel, la UEFA decise di escludere a tempo indeterminato le squadre inglesi dalle competizioni continentali.\nNelle parti basse della classifica, il ottenne la salvezza sconfiggendo un Everton ormai privo di obiettivi da raggiungere: a farne le spese fu la vincitrice della League Cup, vale a dire il , che accompagn\u00f2 in Second Division il (anch'esso finalista della League Cup e gi\u00e0 retrocesso con due giornate di anticipo) e uno gi\u00e0 in grave ritardo sulle altre concorrenti al termine del girone di andata e capace di raccogliere solo sei punti nella seconda parte del torneo.\nClassifica finale.\nLegenda:\nRegolamento:\nNote:"}
{"id": "1149163", "revid": "486946", "url": "https://it.wikipedia.org/wiki?curid=1149163", "title": "Nesvi\u017e", "text": ""}
{"id": "1149165", "revid": "486946", "url": "https://it.wikipedia.org/wiki?curid=1149165", "title": "Njasvizh", "text": ""}
{"id": "1149167", "revid": "36426", "url": "https://it.wikipedia.org/wiki?curid=1149167", "title": "Convento di San Francesco (Greve in Chianti)", "text": ""}
{"id": "1149168", "revid": "2161151", "url": "https://it.wikipedia.org/wiki?curid=1149168", "title": "Convento di San Francesco", "text": ""}
{"id": "1149171", "revid": "1442080", "url": "https://it.wikipedia.org/wiki?curid=1149171", "title": "First Division 1983-1984", "text": "La First Division 1983-1984 \u00e8 stata la 85\u00aa edizione della massima serie del campionato inglese di calcio, disputata tra il 27 agosto 1983 e il 17 maggio 1984 e concluso con la vittoria del , al suo quindicesimo titolo, il terzo consecutivo.\nCapocannoniere del torneo \u00e8 stato Ian Rush (Liverpool) con 32 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , il e il .\nAvvenimenti.\nEreditata in estate la guida tecnica da Bob Paisley, Joe Fagan guid\u00f2 il verso il suo terzo titolo consecutivo, in un campionato durante il quale i \"Reds\" confermarono in sostanza il rendimento della stagione precedente. Il torneo, primo della storia del calcio inglese ad affiancare lo sponsor alla denominazione ufficiale, part\u00ec il 27 agosto 1983: l'inizio fu del , a punteggio pieno nei primi cinque turni e tallonato da , e . Quest'ultima squadra prese la testa della classifica il 15 ottobre, approfittando della sconfitta casalinga degli \"Hammers\" contro un Liverpool in crescita dopo i primi tentennamenti. Con l'inizio di novembre i \"Reds\" si proporranno nel lotto delle candidate al titolo passando in testa il 6, in concomitanza del recupero del \"Merseyside Derby\". Tallonati da West Ham e Manchester United, i \"Reds\" gestiranno il proprio vantaggio concludendo l'anno e il girone di andata a +3 dal Manchester United e +4 dal West Ham. Subito dopo il giro di boa i \"Reds\" continuarono a tenere a distanza il gruppo delle inseguitrici (che vedeva, a partire da febbraio, un sostituirsi ad un West Ham in calo), tuttavia una sconfitta rimediata il 16 marzo contro il Southampton permise ai \"Red Devils\" di passare avanti. Ripresa la vetta della classifica ad inizio aprile, il Liverpool cavalc\u00f2 indisturbato verso il titolo piazzando, all'inizio di maggio, l'allungo necessario per chiudere la lotta al titolo con un turno di anticipo.\nIn quella stessa giornata furono inoltre decisi i verdetti in \"zona UEFA\": fecero sensazione la qualificazione del neopromosso e l'impresa del , capace di portarsi dal quinto al secondo posto con una striscia finale di cinque vittorie consecutive. A fondo classifica sud\u00f2 freddo l'Ipswich Town, salvatosi grazie ad un guizzo finale: ad accompagnare un da tempo fuori dai giochi, fu infine un messo al tappeto con due turni d'anticipo e, all'ultima giornata, il .\nClassifica finale.\nLegenda:\nNote:"}
{"id": "1149173", "revid": "767487", "url": "https://it.wikipedia.org/wiki?curid=1149173", "title": "Antoine Pol", "text": "Biografia.\nPartecipa alla Prima Guerra Mondiale come Capitano d'Artiglieria e in seguito lavora nelle miniere di carbone dell'Alsazia. Nel 1945 diventa Presidente del Sindacato Centrale degli importatori di carbone. Per tutta la vita coltiva la sua grande passione: la poesia.\nLa sua notoriet\u00e0, sostanzialmente postuma, \u00e8 dovuta soprattutto alla poesia \"Les passantes\", in origine compresa nel volume \"\u00c9motions po\u00e9tiques\" (Editions du Monde Nouveau, 1918), che fu messa in musica da Georges Brassens e da questi incisa nel 1972 (da ricordare anche la versione in italiano del pezzo ad opera di Fabrizio De Andr\u00e9, uscita due anni dopo)."}
{"id": "1149175", "revid": "297059", "url": "https://it.wikipedia.org/wiki?curid=1149175", "title": "Libert\u00e0 contrattuale", "text": "La libert\u00e0 contrattuale \u00e8 quell'autonomia che hanno gli stipulanti di un contratto sulla determinazione del contenuto del contratto stesso.\nVi sono per\u00f2 alcuni limiti della Libert\u00e0 Contrattuale e sono afferenti a:"}
{"id": "1149176", "revid": "519091", "url": "https://it.wikipedia.org/wiki?curid=1149176", "title": "Football Club Internazionale 1914-1915", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1914-1915.\nVittorie e piazzamenti.\nL'Inter vince il girone E, gestito dal Comitato Regionale Lombardo, e vince anche il seguente girone D delle semifinali nazionali di Prima Categoria. Durante il girone finale nord il campionato fu sospeso per l'ingresso in guerra dell'Italia, dopo di che, terminato il conflitto la FIGC nomin\u00f2 il Genoa campione d'Italia, congelando la classifica al momento della sospensione."}
{"id": "1149177", "revid": "15756", "url": "https://it.wikipedia.org/wiki?curid=1149177", "title": "First Division 1982-1983", "text": "La First Division 1982-1983 \u00e8 stata la 84\u00aa edizione della massima serie del campionato inglese di calcio, disputata tra il 27 agosto 1982 e il 14 maggio 1983 e concluso con la vittoria del , al suo quattordicesimo titolo, il secondo consecutivo\nCapocannoniere del torneo \u00e8 stato Luther Blissett () con 27 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , il (al suo primo campionato di massima serie) e lo .\nAvvenimenti.\nVincendo le prime tre gare, il divenne la prima squadra a prendere il comando solitario del campionato, poi emersero l'esordiente , il e i campioni in carica del . Queste due squadre si contesero il primato della classifica fino alla tredicesima giornata, quando i \"Reds\" presero definitivamente il comando della classifica, avvicinandosi successivamente al titolo senza incontrare ostacoli. Nelle posizioni immediatamente successive avvenne una bagarre fra diverse squadre: inizialmente prevalse il , secondo al termine dell'anno solare, poi venne fuori il Manchester Utd che manterr\u00e0 la seconda posizione per gran parte del girone di ritorno, sino all'emergere del Watford. La piazza d'onore sar\u00e0 infine conquistata dagli \"Hornets\", che all'ultima giornata sconfissero un Liverpool che gi\u00e0 alla trentasettesima giornata aveva ratificato il proprio titolo.\nIl Watford ebbe quindi la possibilit\u00e0 di esordire in Coppa UEFA, accompagnato dal Manchester Utd, dal e dal Nottingham Forest; con la vittoria dei \"Red Devils\" nella finale di FA Cup programmata dieci giorni dopo la conclusione del campionato, la posizione rimasta vacante venne occupata dall'.\nAssieme ai vincitori della Coppa del Galles del e al , tagliate fuori dal discorso salvezza con una giornata di anticipo, retrocesse il che dopo un buon inizio e un girone di andata concluso a centroclassifica, cal\u00f2 progressivamente nella tornata conclusiva sino a venir superato dal vincitore dello scontro diretto in programma nell'ultima giornata.\nAllenatori.\nChiamato a guidare la nazionale inglese dopo l'eliminazione ai Mondiali di Spagna, Bobby Robson declin\u00f2 una proposta di rinnovo del contratto con l', lasciando la guida al suo vice Bobby Ferguson. Debuttarono in massima serie Ron Wylie e Howard Wilkinson, rispettivamente chiamati a guidare il e del . e il tecnico del neopromosso Watford Graham Taylor, gi\u00e0 in carica dal 1977.\nClassifica finale.\nLegenda:\nRegolamento:\nNote:"}
{"id": "1149180", "revid": "339392", "url": "https://it.wikipedia.org/wiki?curid=1149180", "title": "Internazionale Football Club/Rosa 1915-1916", "text": ""}
{"id": "1149181", "revid": "767487", "url": "https://it.wikipedia.org/wiki?curid=1149181", "title": "Cambio marito", "text": "Cambio marito (\"Switching Channels\") \u00e8 un film del 1987 diretto da Ted Kotcheff e tratto dalla commedia teatrale \"Prima pagina\" di Ben Hecht e Charles MacArthur, del 1928, e remake di vari film tratti da essa (come \"The Front Page\").\nTrama.\nIl direttore di un'emittente televisiva, John L. Sullivan IV, riceve l'inaspettata notizia che la sua ex moglie Christy Colleran, nonch\u00e9 la migliore cronista d'assalto della sua TV, si sta per sposare con Blaine Bingham, uno yuppie che soffre di vertigini conosciuto durante una vacanza, e che dopo le nozze si trasferir\u00e0 in un'altra citt\u00e0 e lascer\u00e0 la carriera giornalistica.\nPer non farsela scappare decide di affidarle un incarico che non pu\u00f2 rifiutare (deve salvare dalla sedia elettrica un uomo che in preda ad una forte depressione conseguente alla morte del figlio uccide per sbaglio un poliziotto) e intrappola Blaine in un ascensore di vetro in uno dei palazzi pi\u00f9 alti della citt\u00e0.\nSe all'inizio Christy capisce cosa John cerchi di fare, alla fine la passione per il suo lavoro prende il sopravvento e oltre a salvare l'uomo dalla sedia elettrica riesce a svelare un intrigo politico, ritrovando John e lasciando Blaine."}
{"id": "1149182", "revid": "339392", "url": "https://it.wikipedia.org/wiki?curid=1149182", "title": "Internazionale Football Club/Rosa 1918-1919", "text": ""}
{"id": "1149185", "revid": "773636", "url": "https://it.wikipedia.org/wiki?curid=1149185", "title": "Propositura di Santa Croce", "text": "La propositura di Santa Croce il principale luogo di culto cattolico di Greve in Chianti, nella citt\u00e0 metropolitana di Firenze, diocesi di Fiesole.\nStoria.\nSul luogo di una piccola cappella la cui costruzione fu autorizzata dal vescovo di Fiesole Fuligno Carboni, la prepositura \u00e8 stata ricostruita, in forme neorinascimentali, fra il 1833 e il 1835, su progetto di Luigi de Cambray-Digny che riflette il gusto del classicismo della Restaurazione.\nDescrizione.\nLa chiesa si trova al culmine della piazza principale di Greve e consiste in un edificio a tre navate con soffitto a cassettoni e concluso con un'abside semicircolare.\nEsterno.\nLa facciata \u00e8 di forme neoclassiche e mostra un porticato a tre arcate sovrastato da un cornicione decorato con ghirlande. Questo fa da basamento al timpano che \u00e8 decorato con un rosone e ai lati da due nicchie all'interno delle quali si trovano le statue di \"San Francesco\" e di \"San Giovanni Battista\".\nLa torre campanaria in origine era pi\u00f9 bassa ma venne rialzata di una cella nel 1913.\nInterno.\nAll'interno presenta delle forme ispirate all'architettura rinascimentale fiorentina, con pianta a croce latina ed aula suddivisa in tre navate da pilastri.\nNella parete destra, all'incirca a met\u00e0 navata si trova un tabernacolo trecentesco decorato con un affresco riproducente la \"Madonna col Bambino\" attribuito al Maestro di Greve: tale affresco in origine si trovava inserito all'interno di un tabernacolo posto sotto le logge della piazza di Greve. Nella cappella alla destra dell'altare maggiore si trova il trittico raffigurante la \"Madonna e santi\" di Bicci di Lorenzo: tale dipinto proviene dalla chiesa di San Silvestro a Convertoie.\nNella cappella maggiore si trova un \"Crocifisso\" ligneo attribuito ad un anonimo scultore spagnolo dei primi del XV secolo: quest'opera in origine si trovava nella pieve di San Cresci a Montefioralle.\nNella cappella a sinistra dell'altare maggiore si trova il \"Ciborio\" in terracotta invetriata attribuito a Santi Buglioni. Lungo la parete di sinistra \u00e8 collocata una piccola tavola del XIV secolo raffigurante l\"'Annunciazione\" attribuita a Giovanni dal Ponte. Agli altari della navata sinistra sono conservate due opere di notevole interesse: al primo altare si trova una riproduzione della \"Madonna del Conforto\", una terracotta invetriata venerata ad Arezzo a partire dal 1796 e il cui culto si diffuse fin nella zona di Greve, mentre all'ultimo altare si trova un altorilievo in gesso smaltato raffigurante la \"Sacra Famiglia\" opera di Pio Fedi."}
{"id": "1149187", "revid": "365411", "url": "https://it.wikipedia.org/wiki?curid=1149187", "title": "First Division 1981-1982", "text": "La First Division 1981-1982 \u00e8 stata la 83\u00aa edizione della massima serie del campionato inglese di calcio, disputata tra il 29 agosto 1981 e il 2 maggio 1982 e concluso con la vittoria dell', al suo tredicesimo titolo.\nCapocannoniere del torneo \u00e8 stato Kevin Keegan () con 26 reti.\nStagione.\nNovit\u00e0.\nQuesta fu la prima edizione del campionato di calcio inglese ad assegnare tre punti a vittoria anzich\u00e9 due. Fu la prima volta che tale regola venne introdotta a livello mondiale.\nAl posto delle retrocesse , e sono saliti dalla Second Division il , il (che mancava dal massimo campionato dalla stagione 1925-1926) e lo (al suo primo campionato di massima serie).\nAvvenimenti.\nIl campionato vide la vittoria finale del che riusc\u00ec a vincere il suo tredicesimo titolo nazionale avendo la meglio sull' (che concluse il campionato al secondo posto per il secondo anno consecutivo) e sul . A fondo classifica retrocessero il , il e il , quest'ultimo al culmine di un declino cominciato dopo la sconfitta in finale di Coppa dei Campioni 1974-1975. Tutte e tre le neopromosse si salvarono: in particolare lo riusc\u00ec a raggiungere la sesta posizione in campionato e a vincere la Coppa del Galles, guadagnandosi cos\u00ec l'accesso in Coppa delle Coppe.\nClassifica finale.\nLegenda:\nRegolamento:"}
{"id": "1149190", "revid": "36426", "url": "https://it.wikipedia.org/wiki?curid=1149190", "title": "Chiesa di Santa Croce (Greve in Chianti)", "text": ""}
{"id": "1149194", "revid": "438678", "url": "https://it.wikipedia.org/wiki?curid=1149194", "title": "L'intrigo della collana", "text": "L'intrigo della collana (\"The Affair of the Necklace\") \u00e8 un film del 2001, diretto da Charles Shyer.\nTrama.\nJeanne de Saint-R\u00e9my de Valois, orfana in tenera et\u00e0, \u00e8 decisa a reclamare il suo titolo reale e la casa che era stata presa alla sua famiglia quando era bambina. Quando viene respinta da Maria Antonietta e non riesce a raggiungere il suo obiettivo attraverso canali legali, unisce le forze con l'arrogante, ben collegato, gigol\u00f2 R\u00e9taux de Villette e il suo insignificante marito donnaiolo Nicolas. Assieme preparano un piano per guadagnare abbastanza soldi per acquistare la propriet\u00e0.\nIl re Luigi XV aveva commissionato ai gioiellieri parigini Boehmer e Bassenge la creazione di una opulenta collana da 647 diamanti da 2,800 carati (560 g) da presentare alla sua amante Madame du Barry, ma il re mor\u00ec prima che il gioiello fosse completato. Sperando di recuperare l'alto costo della collana, i suoi creatori cercarono di convincere Maria Antonietta ad acquistarla. Conoscendo la sua storia, la regina rifiuta.\nJeanne si avvicina al cardinale libertino Louis de Rohan e si presenta come una confidente della regina. Per anni il Cardinale ha desiderato ardentemente riconquistare il favore della regina e di acquisire la posizione di primo ministro di Francia, e quando viene rassicurato dall'occultista conte Cagliostro che Jeanne \u00e8 legittima, si lascia sedurre dalla sua promessa di intervenire a suo nome. Comincia a corrispondere con la regina e non sa che le sue lettere a lei sono intercettate e le risposte della regina sono dei falsi destinati a manipolarlo. Il tono delle lettere diventa molto intimo. Il cardinale diventa sempre pi\u00f9 convinto che Maria Antonietta sia innamorata di lui e si innamora ardentemente di lei.\nJeanne presumibilmente organizza un incontro tra i due nel giardino del palazzo di Versailles. Ad impersonare la regina \u00e8 Nicole Leguay d'Oliva, una prostituta che ha qualche somiglianza con lei. Molto avvolta, con il viso nell'ombra, accetta di dimenticare i loro disaccordi passati. Il cardinale crede che le sue indiscrezioni siano state perdonate e che ancora una volta sia nel favore della regina.\nJeanne comunica al cardinale che la regina ha deciso di acquistare la collana ma, non volendo offendere la popolazione, comprando apertamente un oggetto cos\u00ec costoso, desidera che egli lo faccia per suo conto, con la promessa di rimborsarlo per il costo della festa dell'Assunzione. Il cardinale accetta volentieri e presenta la collana a R\u00e9taux de Villette, credendolo un emissario della regina. Nicolas de Lamotte vende alcuni diamanti e Jeanne usa i profitti per comprare finalmente la sua casa di famiglia.\nIl cardinale inizia a farsi prendere dal panico quando Jeanne scompare e la sua corrispondenza con la regina finisce bruscamente. La sua preoccupazione \u00e8 messa a tacere da un invito a visitare il palazzo durante la festa dell'Assunzione, in cui presume che sar\u00e0 rimborsato per intero e nominato primo ministro. Invece il re Luigi XVI, che \u00e8 stato informato delle sue macchinazioni dal ministro Breteuil, lo fa imprigionare nella Bastiglia. Presto a seguire sono tutti gli altri coinvolti nella trama. Un processo trova innocente il cardinale, il conte Cagliostro e Nicole Leguay d'Oliva. R\u00e9taux de Villette viene dichiarato colpevole e bandito dalla Francia. Jeanne viene giudicata colpevole, frustata e marchiata prima di essere imprigionata; successivamente riesce a fuggire a Londra dove pubblica le sue memorie e intrattiene la gente del posto con i suoi racconti. Alla fine, Maria Antonietta, presumibilmente un personaggio chiave nella vicenda di una popolazione sempre pi\u00f9 arrabbiata e irrequieta, incontra il suo destino sulla ghigliottina. Apprendiamo attraverso un epilogo che Jeanne \u00e8 morta dopo essere caduta dalla finestra della sua stanza d'albergo e si diceva che fosse stata uccisa dai realisti.\nStoria e finzione.\nJeanne La Motte, sedicente discendente dei Valois, organizz\u00f2 una truffa ai danni della regina Maria Antonietta, per impossessarsi di una somma da capogiro derivante dalla vendita di una sensazionale collana di diamanti che il gioielliere parigino Bohmer aveva tentato di vendere alla regina stessa, ma senza successo. La donna convinse il cardinale di Rohan, un prelato corrotto che era in disgrazia presso la regina, a fare da garante a quest'ultima per l'acquisto della collana, e gli fece credere che fosse stata proprio Maria Antonietta a richiederlo. Naturalmente il gioielliere non ricevette alcun pagamento da parte della regina, del tutto ignara della macchinazione, ma quando il caso venne a galla Maria Antonietta pens\u00f2 che fosse stato Rohan, per vendetta, ad organizzare la truffa ai suoi danni. Rohan fu dichiarato innocente, perch\u00e9 raggirato egli stesso dai La Motte; al contempo Jeanne ebbe molta fantasia e loquacit\u00e0 nel difendersi, il risultato fu che ad uscire danneggiata nella reputazione dall'intera faccenda fu proprio la regina Maria Antonietta, nonostante ne fosse la vittima.\nIl film trasforma Jeanne da truffatrice in eroina romantica."}
{"id": "1149196", "revid": "773636", "url": "https://it.wikipedia.org/wiki?curid=1149196", "title": "Chiesa di Santo Stefano a Lucolena", "text": " \nLa chiesa di Santo Stefano a Lucolena si trova nella frazione di Lucolena presso Greve in Chianti in provincia di Firenze, diocesi di Fiesole.\nStoria.\nPosta all'interno dell'antico borgo fortificato di Lucolena, e risale all'XI secolo.Ha subito molteplici rimaneggiamenti nel corso dei secoli, interventi documentabili si hanno nel 1446, nel 1599, nel 1691 e nel 1840 quando viene realizzato il campanile a pianta quadrata che sostituisce l'antico campanile a vela.\nArchitettura e patrimonio artistico.\nAttualmente \u00e8 caratterizzata da un portico in facciata realizzato nel 1848 e restaurato nel 1954. La scalinata posta di fronte alla facciata \u00e8 del 1955.\nL'interno ad una navata custodisce due affreschi di scuola fiorentina del Cinquecento con \"San Giuseppe\" e \"San Benedetto\", e una tela del Seicento con \"Crocifissione e Santi\", riferibile al pittore fiorentino Cosimo Gamberucci."}
{"id": "1149199", "revid": "365411", "url": "https://it.wikipedia.org/wiki?curid=1149199", "title": "First Division 1980-1981", "text": "La First Division 1980-1981 \u00e8 stata la 82\u00aa edizione della massima serie del campionato inglese di calcio, disputata tra il 16 agosto 1980 e il 2 maggio 1981 e concluso con la vittoria dell', al suo settimo titolo.\nCapocannoniere del torneo sono stati Steve Archibald () e Peter Withe (Aston Villa) con 20 reti ciascuno.\nStagione.\nNovit\u00e0.\nAl posto delle retrocesse , e sono saliti dalla Second Division il , il e il .\nAvvenimenti.\nDal grande gruppo di squadre formatosi in avvio di campionato si stacc\u00f2 gradualmente l', che nelle successivamente tent\u00f2 una fuga con a seguire l' e le due squadre di Liverpool. I \"Villans\" effettuarono l'aggancio alla dodicesima giornata e, dopo tre giornate, assunsero il comando solitario della graduatoria mantenendolo per quattro settimane, fino al controsorpasso dell'Ipswich Town che arriv\u00f2 a giro di boa con due punti di vantaggio su e Aston Villa, e cinque su e . In zona retrocessione, e erano in ritardo sulle altre contendenti alla lotta per la salvezza, che al giro di boa vedeva svantaggiato il .\nDurante il girone di ritorno l'Ipswich Town rimase saldamente in vetta alla classifica, inseguito da Liverpool e Aston Villa: approfittando di una sconfitta dei Reds contro il pericolante Leicester City, i \"Villans\" assunsero il secondo posto in solitaria e diedero il via ad una graduale rimonta che, a quattro giornate dalla fine, li porteranno ad assumere il comando solitario della classifica. Grazie al successivo calo dei \"Tractor Boys\", i \"Villans\" guadagnarono un vantaggio che consegn\u00f2 loro il settimo titolo nazionale con un turno di anticipo. Grazie alla vittoria in Coppa dei Campioni, il Liverpool lasci\u00f2 un posto libero in \"zona UEFA\", occupato da un avvantaggiato da una miglior differenza reti nei confronti del . Sul campo, si erano qualificate per la terza competizione europea anche l'Ipswich Town, l'Arsenal e il West Bromwich.\nIn zona retrocessione, una rimonta nel finale salv\u00f2 il Brighton, che in particolare approfitto di una sconfitta del contro un Leicester che, alla penultima giornata, aveva raggiunto un Crystal Palace mai in grado di rientrare in lotta durante il girone di ritorno.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre"}
{"id": "1149200", "revid": "1035751", "url": "https://it.wikipedia.org/wiki?curid=1149200", "title": "Chiesa di San Donato (Lamole)", "text": "La chiesa di San Donato a L\u00e0mole si trova a Lamole, una frazione di Greve in Chianti in provincia di Firenze, diocesi di Fiesole.\nStoria e descrizione.\nLa chiesa, di origine romanica, \u00e8 stata trasformata nel 1860. All'interno, a navata unica, si custodiscono alcune tele del Seicento: in controfacciata, presso la porta, una \"Madonna col Bambino e Sante\", di scuola fiorentina del primo Seicento. Al primo altare sinistro uno \"Sposalizio mistico di santa Caterina e santi\", vicino ai modi di Matteo Rosselli, al secondo una tela con la \"Vergine col Bambino e santi\" forse di scuola senese. Dietro l'altare maggiore un trittico di scuola fiorentina del XIV secolo."}
{"id": "1149201", "revid": "228587", "url": "https://it.wikipedia.org/wiki?curid=1149201", "title": "Chiesa di San Donato", "text": ""}
{"id": "1149203", "revid": "365411", "url": "https://it.wikipedia.org/wiki?curid=1149203", "title": "First Division 1979-1980", "text": "La First Division 1979-1980 \u00e8 stata la 81\u00aa edizione della massima serie del campionato inglese di calcio, disputata tra il 18 agosto 1979 e il 19 maggio 1980 e concluso con la vittoria del , al suo dodicesimo titolo, il secondo consecutivo.\nCapocannoniere del torneo \u00e8 stato Phil Boyer (), con 23 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , il e lo .\nAvvenimenti.\nL'inizio del campionato vide l'emergere del campione d'Europa, che usc\u00ec dal gruppo alla quarta giornata rimanendo in vetta in solitaria per due giornate, quando fu sorpassato dal . Nelle giornate successive il \"Forest\" e i \"Red Devils\" si contesero la prima posizione (tallonati dal neopromosso e dal ), finch\u00e9, al tredicesimo turno, il Manchester United prese la testa della classifica inseguito dal . I \"Reds\" affiancarono alla diciannovesima giornata la capolista e terminarono il girone di andata a pari punti con il Manchester United.\nAlla prima giornata del girone di ritorno il Liverpool prese il comando della classifica solitario dando avvio alla fuga, ostacolata dal solo Manchester United che raggiunse in due occasioni i \"Reds\". A partire dalla trentesima giornata il campionato sembr\u00f2 essere arrivato ad una svolta quando il Manchester United cal\u00f2 il ritmo, ma dopo cinque giornate gli stessi \"Red Devils\" dettero avvio ad una rimonta che li porter\u00e0, alla penultima giornata, a pari punti con la capolista. L'assegnazione del titolo fu quindi decisa all'ultima giornata, giocata il 3 maggio 1980: vincendo in casa il Liverpool, approfittando di una sconfitta esterna del Manchester United, si laure\u00f2 per l'undicesima volta campione d'Inghilterra. In \"zona UEFA\" il Wolverhampton and\u00f2 in Europa con il Manchester United e l', avendo l\u2019introduzione del ranking UEFA tolto un posto all\u2019Inghilterra.\nIn coda, assieme al gi\u00e0 condannato da tempo, retrocessero con due giornate di anticipo il e un in crisi dopo la vittoria del campionato nel 1975.\nClassifica finale.\nLegenda:\nRegolamento:"}
{"id": "1149205", "revid": "78273", "url": "https://it.wikipedia.org/wiki?curid=1149205", "title": "Viktor Yanukovych", "text": ""}
{"id": "1149206", "revid": "365411", "url": "https://it.wikipedia.org/wiki?curid=1149206", "title": "First Division 1978-1979", "text": "La First Division 1978-1979 \u00e8 stata la 80\u00aa edizione della massima serie del campionato inglese di calcio, disputata tra il 19 agosto 1978 e il 18 maggio 1979 e concluso con la vittoria del , al suo undicesimo titolo.\nCapocannoniere del torneo \u00e8 stato Frank Worthington (), con 24 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , il e il .\nAvvenimenti.\nLe prime battute del campionato videro il vincere le prime sei gare risultando gi\u00e0 primo dopo quattro turni. Inseguiti dai rivali cittadini dell', che vinsero lo scontro diretto del 28 ottobre e agganciarono la vetta dopo un mese, i \"Reds\" controllarono l'esiguo distacco arrivando al giro di boa con un punto di vantaggio sui \"Toffees\" e sul .\nTra gennaio e febbraio la capolista fece il vuoto, arrivando ad accumulare un vantaggio di 5 punti sul West Bromwich e 6 su Everton e : gestendo il distacco, nei due mesi successivi i \"Reds\" marciarono indisturbati verso il titolo, che arriv\u00f2 l'8 maggio, con due giornate di anticipo sulla conclusione della manifestazione. Il successo in Coppa dei Campioni del favor\u00ec il ripescaggio, in \"zona UEFA\", di un che sul campo era stato tagliato fuori dai giochi con un turno di anticipo. Poco interessante fu la lotta per non retrocedere, i cui verdetti erano gi\u00e0 decisi con tre gare di anticipo: nel girone di ritorno crollarono un e un in crisi, che fecero compagnia nella discesa in Second Division ad un praticamente mai in partita.\nClassifica finale.\nLegenda:\nRegolamento:"}
{"id": "1149207", "revid": "287204", "url": "https://it.wikipedia.org/wiki?curid=1149207", "title": "Baranavi\u010dy", "text": "Baranavi\u010dy (in bielorusso \u0411\u0430\u0440\u0430\u043d\u0430\u0432\u0456\u0447\u044b; in russo \u0411\u0430\u0440\u0430\u043d\u043e\u0432\u0438\u0447\u0438, traslitt. \"Baranovi\u010di\") \u00e8 una citt\u00e0 della Bielorussia, la seconda per importanza della voblasc' di Br\u0117st.\nGeografia fisica.\nSi trova a met\u00e0 strada fra Br\u0117st e Minsk, sull'autostrada M1, e costituisce un importante nodo ferroviario.\nStoria.\nOrigini.\nNella seconda met\u00e0 del XVII secolo, Baranavi\u010dy ospit\u00f2 la missione dei gesuiti. Nella seconda met\u00e0 del XVIII secolo, il territorio era propriet\u00e0 delle famiglie Massalski e Niesio\u0142owski. Il villaggio era amministrativamente parte del Voivodato di Nowogr\u00f3dek fino alla Terza Divisione della Polonia (1795), quando fu annessa alla Russia Imperiale. Nel XIX secolo apparteneva alla contessa E.A. Rozwadowski. Faceva parte del Novogrodek (ora Navahrudak) okrug , che faceva parte del Governatorato di Slonim, del Governatorato della Lituania, del Governatorato di Grodno e poi del Governatorato di Minsk.\nSviluppo urbanistico.\nLa storia della citt\u00e0 inizi\u00f2 il 17 (29) novembre 1871, con la costruzione di un posto di movimento per la nuova sezione della ferrovia Smolensk-Br\u0117st. Il nome della stazione sorto durante la costruzione era quello del vicino villaggio, Baranavi\u010dy, la cui prima menzione fu nel testamento di A.E. Sinyavskaya nel 1627. Poi, nel 1871, non lontano dalla stazione, fu costruito il deposito delle locomotive.\nNel 1874 vi fu la comparsa del nodo ferroviario. Negli edifici della stazione di legno vivevano i ferrovieri di Baranavi\u010dy. La nuova ferrovia collegava Mosca con la periferia occidentale della Russia imperiale.\nL'impulso per un pi\u00f9 grande insediamento delle aree adiacenti alla stazione da sud fu deciso il 27 maggio 1884 dal governatore di Minsk, che decise di costruire una citt\u00e0, Rozvadovo, sulle terre del proprietario Rozwadowski. La citt\u00e0 fu costruita secondo il piano del governatore approvato. Nel villaggio c'erano 120 case e 500 persone.\nI piani approvati dall'imperatore Alessandro III presumevano che ci sarebbe stata anche una ferrovia che collegava Vilnius, Luninec, Pinsk e Rovno. Pertanto, a 2,5 km dalla stazione, la ferrovia Mosca-Brest ha attraversato il binario Vilnius-Rovno dalle ferrovie Polesie. All'incrocio c'era un'altra stazione, Baranavichy (secondo Polesie Railways), che divenne il secondo centro della citt\u00e0.\nCome prima, operai e commercianti si stabilirono vicino alla stazione. Il nuovo insediamento fu chiamato Nuova Baranavi\u010dy, a differenza di Rozvadovo, che divenne informalmente chiamato Vecchia Baranavi\u010dy. Si \u00e8 sviluppato sui terreni di propriet\u00e0 dei contadini dei villaggi vicini alla nuova stazione (Svetilovi\u010di, Gierow e Uznogi). Pi\u00f9 conveniente della terra dei proprietari, i suoi termini di locazione e la vicinanza alle agenzie amministrative hanno contribuito alla rapida crescita di questo insediamento.\nXX secolo.\nAll'inizio della prima guerra mondiale, Baranavi\u010dy era la sede dello \"Stavka\", il quartier generale dello Stato maggiore russo, ma dopo la Grande ritirata dei russi dal Congresso polacco, divenne una citt\u00e0 in prima linea. Fu presa dall'impero tedesco durante l'offensiva di Baranovichi del 25 luglio 1916 e rimase sotto l'occupazione tedesca per due anni. Alla fine, i tedeschi cedettero la citt\u00e0 alla Repubblica popolare bielorussa .\nDopo che l'insediamento fu lasciato dai tedeschi nel gennaio 1919, fu catturato dai sovietici. Nelle prime fasi della guerra polacco-sovietica , fu catturato brevemente dai polacchi il 18 marzo 1919 e nuovamente catturato, pi\u00f9 a lungo, nell'aprile 1919, cinque mesi dopo che la Polonia aveva riconquistato l'indipendenza. I russi lo ripresero il 17 luglio 1920, ma i polacchi lo ripresero il 30 settembre 1920.\nIl 1\u00ba agosto 1919, ha ricevuto i diritti della citt\u00e0 e divenne un centro di potere nel Voivodato polacco di Nowogr\u00f3dek. Nel 1921, Baranowicze aveva pi\u00f9 di 11.000 abitanti (67% ebrei, il resto erano per lo pi\u00f9 bielorussi, polacchi e russi). Ben presto, la citt\u00e0 inizi\u00f2 a crescere e divenne un importante centro di scambi e commerci per l'area. La cattedrale ortodossa della citt\u00e0 fu costruita in stile neoclassico nel 1924-1931 ed era decorata con mosaici sopravvissuti alla demolizione della Cattedrale Alexander Nevsky, a Varsavia. Nel 1930, un monumento al tenente colonnello ungherese Artur Buol, un eroe dei combattimenti polacchi nella Guerra polacco-sovietica, fu inaugurato a Baranowicze. Nell'interbellum, i nonni e il padre dei politici polacchi Lech Kaczy\u0144ski e Jaros\u0142aw Kaczy\u0144ski vivevano a Baranowicze.\nLa citt\u00e0 era anche un'importante guarnigione militare, con una brigata di cavalleria KOP, la 20\u00aa divisione di fanteria e la brigata di cavalleria Nowogr\u00f3dzka di stanza l\u00ec. A causa della rapida crescita dell'industria locale, nel 1938 fu aperta una filiale locale della Radio Polacca. Nel 1939 Baranavi\u010dy contava quasi 30.000 abitanti ed era la citt\u00e0 pi\u00f9 grande e importante del Voivodato di Nowogr\u00f3dek.\nDopo l'invasione della Polonia, l'Unione Sovietica prese la citt\u00e0 il 17 settembre 1939 e la annesse alla Repubblica Socialista Sovietica Bielorussa. Alla popolazione ebraica locale di 9.000 persone si sono aggiunti circa 3.000 rifugiati ebrei provenienti dalle aree polacche occupate dalla Germania nazista. Dopo l'inizio dell'operazione Barbarossa, la citt\u00e0 fu conquistata dalla Wehrmacht il 25 giugno 1941. Faceva parte del Generalbezirk Wei\u00dfruthenien nel Reichskommissariat Ostland durante l'occupazione tedesca. Nell'agosto 1941, venne creato il ghetto ebraico della citt\u00e0, con pi\u00f9 di 12.000 ebrei tenuti in condizioni terribili in sei edifici alla periferia. Dal 4 marzo al 14 dicembre 1942, l'intera popolazione ebraica del ghetto fu inviata in vari campi di concentramento tedeschi e uccisa nelle camere a gas. Solo circa 250 sopravvissero alla guerra.\nLa citt\u00e0 fu liberata dall'Armata Rossa l'8 luglio 1944. Fu anche capoluogo del Voblast dal 1939 al 1941 e di nuovo dal 1944 al 1954. Nel frattempo, ebbe luogo un'intensa industrializzazione. Nel 1991, la citt\u00e0 \u00e8 diventata parte della Bielorussia indipendente.\nInfrastrutture e trasporti.\nLa stazione ferroviaria principale della citt\u00e0 \u00e8 quella di Baranavi\u010dy Centrale\nCuriosit\u00e0.\nLa \"personificazione\" dello stemma cittadino (la locomotiva), si trova esposta a mo' di monumento, in una piazzola-autogrill (sulla M1) nei pressi dello svincolo sud cittadino."}
{"id": "1149208", "revid": "365411", "url": "https://it.wikipedia.org/wiki?curid=1149208", "title": "First Division 1977-1978", "text": "La First Division 1977-1978 \u00e8 stata la 79\u00aa edizione della massima serie del campionato inglese di calcio, disputata tra il 20 agosto 1977 e il 9 maggio 1978 e concluso con la vittoria del , al suo primo titolo.\nCapocannoniere del torneo \u00e8 stato Bob Latchford (), con 30 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , il e il .\nAvvenimenti.\nDalla bagarre di inizio campionato usc\u00ec inizialmente il neopromosso di Brian Clough, raggiunto in seguito dal e dal . Alla nona giornata il \"Forest\" prese la vetta della classifica dando avvio alla fuga, inseguito dal Liverpool e dall'. I \"Toffees\" tentarono in particolare un avvicinamento portandosi ad un punto dalla vetta alla sedicesima, ma verso la fine del girone di andata, calarono, permettendo al Nottingham Forest di concludere con tre punti di vantaggio.\nIl \"Forest\" continu\u00f2 la sua marcia anche nel girone di ritorno mantenendo vantaggi rassicuranti sulle inseguitrici: dopo due turni la squadra era a +5 sull'Everton e sul Liverpool, mentre alla venticinquesima il vantaggio aument\u00f2 di un punto. L'unica squadra a tentare un avvicinamento fu l'Everton, che alla trentacinquesima giornata si port\u00f2 ad un punto dalla capolista, che per\u00f2 aveva quattro partite da recuperare. Il Nottingham Forest, mantenendo la stessa andatura, aument\u00f2 il distacco arrivando a due giornate dalla fine (con altre due partite da recuperare) con sei punti di vantaggio sull'Everton, che gli assicurarono il suo primo titolo nazionale.\nAl secondo posto si classific\u00f2 all'ultima giornata il Liverpool, che, vincendo la Coppa dei Campioni, lasci\u00f2 un posto libero in \"zona UEFA\", occupato dal , che sorpass\u00f2 il alla penultima giornata.\nIn coda, dalla bagarre per evitare la retrocessione usc\u00ec declassato il , che all'ultima giornata fu superato dal (che aveva ancora due partite da recuperare). Le altre due retrocesse furono il e il , squadre da tempo fuori dai giochi.\nClassifica finale.\nLegenda:\nRegolamento:"}
{"id": "1149211", "revid": "320578", "url": "https://it.wikipedia.org/wiki?curid=1149211", "title": "Baranovichi", "text": ""}
{"id": "1149212", "revid": "320578", "url": "https://it.wikipedia.org/wiki?curid=1149212", "title": "Baranavichy", "text": ""}
{"id": "1149213", "revid": "773636", "url": "https://it.wikipedia.org/wiki?curid=1149213", "title": "Cappella di Santa Maria della Neve a Montagliari", "text": "La cappella di Santa Maria della Neve si trova a Montagliari, una frazione di Greve in Chianti, in provincia di Firenze.\nStoria.\nPosta su di una altura che domina la vallata, era all'interno del Castello di Montagliari dei Gherardini, allora feudatari nel Chianti e Val d'Elsa. La cappella, dedicata al culto della Madonna della Neve \u00e8 forse stata oggetto di un celebre schizzo di Leonardo da Vinci conservato alla Galleria degli Uffizi di Firenze.\nDopo secoli venne nuovamente eretta nel 1642 sempre dai Gherardini di Montagliari in ricordo del loro antico Castello distrutto dai fiorentini nell'estate del 1302 e a perenne ricordo vi posero una lapide. La costruzione doveva essere gi\u00e0 conclusa nel 1659, quando in facciata venne affissa un'altra lapide in pietra con inciso un bando degli Otto di Balia. \nIn quegli stessi anni, la famiglia Gherardini ristrutturava anche la Chiesa di Santa Maria delle Neve di Verona commissionando ad Alessandro Turchi sei pale a carattere religioso. La cappella a Montagliari oggi \u00e8 di propriet\u00e0 privata.\nDescrizione.\nPresenta il tipico impianto di epoca barocca ad unica navata con copertura con capriate a vista e transetto sporgente, costituito da due cappelle aperta da archi senza arredo e portico esterno. Il portico avvolge tutta la facciata e prosegue lungo i fianchi fino a raccordarsi con i bracci del transetto ed \u00e8 costituito da archi a sesto ribassato sorretti da pilastri in pietra serena. Nella parte superiore della facciata vi sono due finestre rettangolari mentre nella parte inferiore \u00e8 aperta solo da una finestrella rettangolare posta sulla destra del portale; sotto a questa finestrella vi \u00e8 una buca per le elemosine. Il portale \u00e8 sovrastato da una nicchia contenente un affresco dei XVII secolo.\nAll'interno gli altari sono decorati da tele seicentesche, fra cui una \"\"Madonna col Bambino e San Francesco\" di artista prossimo al Curradi, e una \"Sacra famiglia con San Giovanni e Sant'Elisabetta\", di un pittore fiorentino della met\u00e0 del secolo. La parete di fondo e la cappella del coro sono arricchite da decorazioni in pietra serena. Notevole \u00e8 l'arcone di accesso a quest'ultimo che in chiave sfiora il culmine del tetto e si appoggia ad un sistema capitello-dado-pulvino, scorniciato e appoggiato su pilastri. Il coro \u00e8 di forma rettangolare. Sulla controfacciata \u00e8 presente una bella cantoria in legno intagliato."}
{"id": "1149215", "revid": "320578", "url": "https://it.wikipedia.org/wiki?curid=1149215", "title": "Baranovici", "text": ""}
{"id": "1149218", "revid": "287204", "url": "https://it.wikipedia.org/wiki?curid=1149218", "title": "Baranavicy", "text": ""}
{"id": "1149220", "revid": "365411", "url": "https://it.wikipedia.org/wiki?curid=1149220", "title": "First Division 1976-1977", "text": "La First Division 1976-1977 \u00e8 stata la 78\u00aa edizione della massima serie del campionato inglese di calcio, disputata tra il 21 agosto 1976 e il 24 maggio 1977 e concluso con la vittoria del , al suo decimo titolo, il secondo consecutivo.\nCapocannonieri del torneo sono stati Malcolm Macdonald () e Andy Gray (), con 25 reti ciascuno.\nStagione.\nNovit\u00e0.\nFu la prima edizione del campionato inglese in cui viene applicata la discriminante della differenza reti al posto del quoziente reti. Da questo stesso campionato viene inoltre introdotto per la prima volta l'uso del cartellino giallo e del cartellino rosso per segnalare l'eventuale ammonizione o espulsione.\nAl posto delle retrocesse , e sono saliti dalla Second Division il , il (la cui ultima apparizione nella massima serie risaliva alla stagione 1910-11) e il .\nAvvenimenti.\nIl campionato vide il campione uscente in vetta alla classifica dopo sei giornate. I \"Reds\" furono ripresi subito da un gruppo composto da , e . Fu quest'ultima squadra a staccarsi dal gruppo alla decima giornata e a condurre in solitaria per una giornata: dall'undicesimo turno il Liverpool riprese infatti il primato e tent\u00f2 la fuga, allungando di cinque punti sull'sull' e sull'. Quest'ultima squadra si riveler\u00e0 l'inseguitore pi\u00f9 ostinato annullando lo svantaggio e raggiungendo i \"Reds\" che, liberatisi alla giornata successiva dei rivali, conclusero il girone di andata con un punto di vantaggio sullo stesso Ipswich.\nDurante il girone di ritorno il Liverpool mantenne il primato della classifica, inseguito dall'Ipswich, che al venticinquesimo e al ventinovesimo turno raggiunse di nuovo i \"Reds\". Alla trentesima l'Ipswich raggiunse per la quarta volta il Liverpool, superandolo due giornate dopo. A partire dalla giornata successiva l'Ipswich accus\u00f2 un calo e il Liverpool ne approfitt\u00f2, inseguito dal Manchester City, che condusse la classifica per due giornate a braccetto dei \"Reds\". Alla trentasettesima giornata il Liverpool prese definitivamente il comando della classifica assicurandosi il suo decimo titolo all'ultima giornata, giocata il 14 maggio, con un punto di vantaggio sul Manchester City. In \"zona UEFA\", assieme al Manchester City e all'Ipswich, si classificarono in anticipo l'Aston Villa e il .\nLe retrocessioni si decisero all'ultima giornata: il , pareggiando contro il , altra pretendente alla salvezza, inguai\u00f2 il e lo , che accompagnarono il .\nClassifica finale.\nLegenda:\nRegolamento:"}
{"id": "1149224", "revid": "119487473", "url": "https://it.wikipedia.org/wiki?curid=1149224", "title": "James Taylor (album)", "text": "James Taylor \u00e8 il primo album di James Taylor, pubblicato dalla Apple Records nel dicembre del 1968.\nTracce.\nBrani composti da James Taylor, eccetto dove indicato\nBrani composti da James Taylor, eccetto dove indicato\nFormazione.\nNote aggiuntive"}
{"id": "1149232", "revid": "74801", "url": "https://it.wikipedia.org/wiki?curid=1149232", "title": "Ahmose Meritamon", "text": "&lt;-iaH:ms-i-mn:n-mr-i-i-t-&gt; \"\u1ec9\u02c1\u1e25 ms mr y t imn\" - (\"Nata da Iah (il dio della luna), amata da Amon\")\nFiglia di Ahmose I e della \"grande sposa reale\", la regina Ahmose Nefertari, spos\u00f2 il proprio fratello Amenofi I, divenendo a sua volta regina d'Egitto. Successe inoltre alla propria madre nel venerato ruolo di \"divina sposa di Amon\"; altri suoi titoli furono: \"signora delle Due Terre\", \"moglie del Dio\", \"unita alla corona bianca\", \"figlia del re\", \"sorella del re\". In epoche successive venne anche chiamata \"madre del re\", bench\u00e9 non abbia messo al mondo nessun futuro faraone.\nI suoi resti furono rinvenuti da Herbert Eustis Winlock nel 1930 a deir el-Bahari dove il corpo era stato sepolto una seconda volta, una volta che i violatori di tombe avevano saccheggiato la precedente sepoltura. La salma imbalsamata era contenuta in due sarcofagi di legno di cedro e in un cartonnage. Il feretro esterno, antropoide, \u00e8 alto pi\u00f9 di 3 metri, e gli occhi e le sopracciglia sono resi con vetro incastonato nel legno. Il secondo sarcofago era pi\u00f9 piccolo, ma comunque alto pi\u00f9 di 1 metro e 80 centimetri; in origine era rivestito d'oro, che per\u00f2 fu anticamente rubato. Il corpo fu bendato con cura una seconda volta ai tempi di Pinedjem I, sommo sacerdote di Amon: delle iscrizioni attestano che la ri-sepoltura fu effettuata e celebrata nell'anno 19\u00b0, mese 3\u00b0, giorno 28\u00b0 del \"pontificato\" di Pinedjem. \nDalle analisi effettuate sulla mummia \u00e8 risultato che Ahmose Meriamon mor\u00ec intorno tra i venti e i trent'anni, e che in vita ebbe problemi di artrite e di scoliosi.\nUna pregevole statua della regina, in calcare, fu scoperta da Giovanni Battista Belzoni nel 1817 durante gli scavi di Karnak. Inoltre, ella compare nelle pitture murali della tomba di Inerkhau (TT359), risalente alla XX dinastia, in una serie di \"signori e signore dell'Occidente\": la sua figura \u00e8 posta fra quelle della regina Ahhotep I, sposa di Tao II, e della regina Sitamon, figlia e sposa di Amenofi III."}
{"id": "1149233", "revid": "365411", "url": "https://it.wikipedia.org/wiki?curid=1149233", "title": "First Division 1975-1976", "text": "La First Division 1975-1976 \u00e8 stata la 77\u00aa edizione della massima serie del campionato inglese di calcio, disputata tra il 16 agosto 1975 e il 4 maggio 1976 e concluso con la vittoria del , al suo nono titolo.\nCapocannoniere del torneo \u00e8 stato Ted MacDougall () con 24 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , l' e il .\nAvvenimenti.\nL'avvio di campionato rivel\u00f2 subito una delle protagoniste del torneo, il neopromosso . I \"Red Devils\" presero infatti la testa della classifica nelle prime giornate per poi lottare nel corso del girone di andata contro numerose squadre, tra cui , (primo in classifica tra la diciassettesima e la diciannovesima giornata) e . Queste tre squadre arrivarono al giro di boa a pari merito con il Manchester United.\nNelle prime fasi del girone di ritorno il gruppo si sgran\u00f2 lasciando Manchester Utd e Liverpool a contendersi il primato. Inizialmente ebbero la meglio i \"Red Devils\", ma un calo della squadra lasci\u00f2 il via libera, a partire dalla trentesima giornata, al Liverpool e al Queens Park Rangers. Di l\u00ec inizi\u00f2 un duello tra le due squadre che si protrasse fino all'ultima giornata: in particolare, negli ultimi due turni, le squadre si alternarono in vetta alla classifica con il Liverpool che pass\u00f2 definitivamente in testa a pochi minuti dalla chiusura del campionato, segnando tre gol negli ultimi tredici minuti contro il . Quella stessa partita fu decisiva, tra l'altro anche in chiave salvezza perch\u00e9 perdendo i \"Wolves\" retrocessero in Second Division accompagnando nella caduta il e lo , gi\u00e0 retrocessi.\nLa corsa per l'ultimo posto in Coppa UEFA vide prevalere all'ultima giornata il Derby County: i detentori del titolo, avendo la meglio sul , accompagnano nella manifestazione europea il Queens Park Rangers e il Manchester Utd, avendo nel frattempo la Federazione rimosso l\u2019anacronistica regola dell\u2019unicit\u00e0 cittadina.\nClassifica finale.\nLegenda:\nRegolamento:\nNote:"}
{"id": "1149236", "revid": "464888", "url": "https://it.wikipedia.org/wiki?curid=1149236", "title": "Montefioralle", "text": "Montefioralle \u00e8 una frazione di Greve in Chianti in provincia di Firenze, ad una distanza di 1,2 km dal capoluogo comunale. Fa parte dei 308 Borghi Pi\u00f9 Belli d'Italia.\nStoria.\nIl pi\u00f9 antico ricordo documentato risale al 6 febbraio del 1085 quando viene rogato un atto nel \"a castro Monteficalli\". Il castello viene citato diverse altre volte all'inizio del XII secolo come una \"curtis\" in cui venivano rogati atti ufficiali, atti conservati nell'archivio della Badia a Passignano. Tra questi documenti quello datato 4 marzo 1122 \u00e8 di particolare interesse; in quel documento viene certificata la vendita di un bene tra un tale Benne di Gerardo e Gisla di Guinildo insieme alla madre Ermengarda del fu Rolando, i personaggi di questa vicenda portano tutti un nome di origine germanica tanto che si \u00e8 ipotizzato che fossero esponenti di una famiglia nobile di stirpe longobarda.\nIn epoca successiva il castello e borgo di \"Monteficalle\" fu di propriet\u00e0 dei Ricasoli, dei Benci di Figline e dei Gherardini di Montagliari.\nIl borgo si trovava lungo una strada chiamata \"via del Guardingo di Passignano\", questa strada metteva in comunicazione le tre principali valli della parte meridionale del contado fiorentino, la Val d'Elsa, la Val di Pesa e la Val di Greve con il Valdarno Superiore.\nIn antico il castello era conosciuto come \"Monteficalle\" per poi divenire Montefioralle nel XVIII secolo.\nLuoghi di interesse.\nIl borgo.\nIl paese si \u00e8 sviluppato intorno alla parte pi\u00f9 elevata che corrisponde all'antico insediamento feudale. Sviluppandosi intorno all'antico castello il borgo ha preso una pianta di forma ellittica, composto da una strada radiale dalla quale si dipanano dei vicoletti facenti tutti capo al cassero feudale. Dell'antico cassero oggi \u00e8 rimasta una poderosa struttura a pianta rettangolare che presenta un rivestimento in filaretto di pietra alberese. Il complesso, oggi scapezzato e ridotto ad uso abitativo, dovrebbe risalire tra la Fine del XII e l'inizio del XIII secolo.\nTutto intorno all'abitato sorgono le mura di cinta che ripetono la forma del borgo. Le parti di mura ancora oggi conservate presentano i resti di alcune torri, oggi convertite in abitazioni, e le tre porte di accesso, tutte aperte direttamente nelle mura. Le mura realizzate interamente a sasso scapezzato sono da datarsi tra la fine del XIII secolo e l'inizio del XIV.\nIl tessuto urbano si presenta con uno stile molto unitario, caratterizzato da edifici con strutture medievali. Tra questi edifici si segnalano una casa ritenuta essere stata di propriet\u00e0 del navigatore fiorentino Amerigo Vespucci e un'altra che presenta un bel portale a sesto acuto con sopra uno stemma del Bigallo. L'edificio sacro del borgo \u00e8 la chiesa di Santo Stefano.\nAltri luoghi di interesse nei dintorni.\nNelle vicinanze di Montefioralle si trova la pieve di San Cresci che conserva ancora la struttura romanica, con facciata preceduta da un nartece e dotata di due bifore."}
{"id": "1149238", "revid": "365411", "url": "https://it.wikipedia.org/wiki?curid=1149238", "title": "First Division 1974-1975", "text": "La First Division 1974-1975 \u00e8 stata la 76\u00aa edizione della massima serie del campionato inglese di calcio, disputata tra il 17 agosto 1974 e il 29 aprile 1975 e concluso con la vittoria del , al suo secondo titolo.\nCapocannoniere del torneo \u00e8 stato Malcolm Macdonald () con 21 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , il e il , al suo primo e finora unico campionato di massima divisione.\nAvvenimenti.\nLa prima squadra a prendere il comando della graduatoria fu l' alla quarta giornata, inseguito nelle settimane successive da un folto gruppo di compagini, fra cui il che, approfittando di un calo dei \"Tractor Boys\" nel mese di ottobre, prese il comando solitario della classifica. Nelle posizioni pi\u00f9 basse, si segnalavano la crisi dei campioni in carica del , a un punto dall'ultimo posto dopo sette gare e l' all'ultimo posto in solitaria alla quattordicesima giornata. Nelle giornate successive i \"Reds\" mantennero il comando della classifica, con un gruppo di squadre sempre molto numeroso a inseguire: fra esse, tentarono l'aggancio il e soprattutto lo , che concluse la prima tornata guidando una graduatoria in cui la differenza fra la capolista e l'undicesima classificata era di soli cinque punti.\nNelle prime giornate del girone di ritorno, la classifica era guidata da un gruppo che poteva arrivare anche a quattro squadre, dal quale emersero il Liverpool, l'Ipswich Town, e soprattutto l', che da febbraio sembr\u00f2 essere in grado di tenere a distanza un gruppo di inseguitrici che, sebbene ancora numeroso, cominci\u00f2 a sfaldarsi gradualmente lasciando solo il : approfittando di un calo dei \"Toffees\", i \"Rams\" presero definitivamente la guida della classifica alla trentottesima giornata, assicurandosi il secondo titolo nazionale e la qualificazione in Coppa dei Campioni con un turno di anticipo.\nNella giornata successiva i \"Toffees\" lasciarono il secondo posto ai rivali cittadini, senza tuttavia vedersi compromesso l'accesso in Coppa UEFA, manifestazione a cui ebbe diritto a partecipare anche l'Ipswich Town. Contemporaneamente vennero ratificati anche i verdetti in zona retrocessione: ad accompagnare il , autore di un ottimo esordio in categoria ma calato gradualmente sino ad occupare stabilmente l'ultima piazza, ci fu un in crisi tecnica e finanziaria e il .\nAllenatori.\nAvendo accettato la guida della nazionale inglese, il tecnico campione in carica Don Revie lasci\u00f2 il dopo tredici anni: al suo posto venne chiamato l'allenatore del Brian Clough, noto per aver criticato in passato il suo predecessore e lo stile di gioco dei \"Whites\" Anche il e il cambiarono, dopo diversi anni, il proprio allenatore promuovendo il vice del precedente: nei \"Reds\" Bob Paisley raccolse l'eredit\u00e0 di Bill Shankly, ritiratosi dopo la vittoria della FA Cup, mentre John Lyall divenne il quinto tecnico della storia degli \"Hammers\" in seguito alla promozione di Ron Greenwood a direttore generale della squadra. Il ingaggi\u00f2 il commissario tecnico della Nazionale Under-18 Gordon Milne, che esord\u00ec in massima serie.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre"}
{"id": "1149240", "revid": "466539", "url": "https://it.wikipedia.org/wiki?curid=1149240", "title": "Christian-Jaque", "text": "Biografia.\nDopo il diploma prosegu\u00ec gli studi all'\u00c9cole nationale sup\u00e9rieure des beaux-arts e all'\u00c9cole nationale sup\u00e9rieure des arts d\u00e9coratifs di Parigi. La sua carriera artistica si svolse a tappe intermedie, a iniziare dall'attivit\u00e0 di scenografo svolta dal 1927, proseguendo con quella di aiuto-regista dal 1930 e successivamente da regista con una ventina di \"pochade\" all'attivo, quasi tutte interpretate dall'attore comico Fernandel. Tra i film di successo di Christian-Jaque, due vennero presentati in concorso al Festival di Cannes, \"Lo spettro del passato\" nel 1946 e \"Fanfan la Tulipe\" nel 1952. La filmografia di Christian-Jaque come regista parte dal 1932 con \"Le Bidon d'or\" fino al 1977 con \"La vie parisienne\", per un totale di 6 cortometraggi, tre episodi e 59 lungometraggi. Dal 1968 al 1985 gir\u00f2 anche una sessantina di telefilm.\nVita privata.\nChristian-Jaque si spos\u00f2 sei volte, una delle quali (dal 14 luglio 1954 al 1959) con l'attrice Martine Carol, che diresse in sei film. Venne insignito della Legion d'onore e nel 1985, del Premio C\u00e9sar onorario; le sue spoglie riposano a Parigi nel cimitero di P\u00e8re-Lachaise."}
{"id": "1149244", "revid": "1573940", "url": "https://it.wikipedia.org/wiki?curid=1149244", "title": "Chiesa di Santa Cristina (P\u00e0ncole)", "text": " \nLa chiesa di Santa Cristina si trova a Pancole, una frazione di Greve in Chianti in provincia di Firenze.\nStoria e descrizione.\nLa chiesa, di origine romanica, \u00e8 stata recentemente restaurata, e custodisce un quadro con la \"Madonna in gloria fra i Santi Lorenzo, Leonardo e Cristina\" di scuola fiorentina del Cinquecento, recentemente attribuito a Bernardino Poccetti e bottega. Nella cappella a sinistra della navata si conserva inoltre una pala con la \"Madonna col Bambino, santi e il donatore\", riferibile al Maestro del Tondo Greenville, un artista toscano o umbro attivo a cavallo tra Quattro e Cinquecento.\nDella santa titolare, particolarmente venerata sul territorio, si conserva un prezioso reliquiario di bronzo dorato e smaltato risalente al XV secolo."}
{"id": "1149245", "revid": "365411", "url": "https://it.wikipedia.org/wiki?curid=1149245", "title": "First Division 1973-1974", "text": "La First Division 1973-1974 \u00e8 stata la 75\u00aa edizione della massima serie del campionato inglese di calcio, disputato tra il 25 agosto 1973 e l'11 maggio 1974 e concluso con la vittoria del , al suo secondo titolo.\nCapocannoniere del torneo \u00e8 stato Mick Channon () con 21 reti.\nStagione.\nNovit\u00e0.\nAl posto delle retrocesse e sono saliti dalla Second Division il e il .\nAvvenimenti.\nIl campionato part\u00ec il 25 agosto 1973: con sette turni a punteggio pieno il prese il comando della classifica disponendo subito di un buon vantaggio nei confronti del lotto delle inseguitrici, che ad inizio ottobre comprendeva il neopromosso e il . Spentisi gli \"Sky Blues\" si fece avanti il , ma ad inizio novembre il Leeds allung\u00f2 il passo giungendo al giro di boa imbattuto e con sei punti di vantaggio sul secondo. Gli uomini di Don Revie confermarono il loro andamento anche nelle gare successive arrivando alla fine dell'anno con otto punti di vantaggio sulla seconda, diventati nove a febbraio. In questo contesto, la prima sconfitta stagionale della capolista (sopraggiunta il 23 febbraio contro lo ) non influenz\u00f2 l'andamento del campionato, visto che il Leeds riprese il ritmo gestendo nelle gare successive il vantaggio residuo e arrivando, alla vigilia dello scontro diretto, con sei punti di vantaggio sul Liverpool. La vittoria dei \"Reds\" nello scontro diretto parve riaprire il campionato: di l\u00ec in poi il Leeds perder\u00e0 le due gare successive con il Burnley e con il vedendosi assottigliato il distacco. Malgrado ci\u00f2, il Leeds riusc\u00ec a gestire il vantaggio residuo e ad assicurarsi, all'ultimo turno, il suo secondo titolo nazionale.\nIn \"zona UEFA\", il risultato della finale di FA Cup tra Newcastle United e il Liverpool secondo liber\u00f2 in anticipo una posizione valida per l'accesso alla terza competizione europea: a beneficiare di tale situazione fu lo Stoke City, che approfitt\u00f2 di alcuni passi falsi di un Burnley svantaggiato dalla peggior media gol. Sul fondo della classifica, un in declino lasci\u00f2 la First Division dopo trentasei anni di permanenza: il declassamento fu, tra l'altro, ratificato da una sconfitta nel derby contro il . L'ultima giornata condann\u00f2 invece il cui non furono sufficienti le 21 reti del capocannoniere Mick Channon per ovviare ad un girone di ritorno negativo. Assieme ai \"Saints\" e ai \"Red Devils\" retrocesse infine il , gi\u00e0 declassato a tre gare dalla conclusione del torneo.\nFormula.\nA partire da quest'anno il numero delle retrocesse in Second Division pass\u00f2 da due a tre.\nClassifica finale.\nLegenda:\nRegolamento:"}
{"id": "1149248", "revid": "773636", "url": "https://it.wikipedia.org/wiki?curid=1149248", "title": "Chiesa di Santa Maria (Panzano in Chianti)", "text": " \nLa chiesa di Santa Maria \u00e8 un edificio di culto che si trova a Panzano in Chianti, una frazione di Greve in Chianti in provincia di Firenze, diocesi di Fiesole.\nStoria e descrizione.\nLa chiesa di S. Maria a Panzano era, sin dallepoca rinascimentale, ad unica navata senza abside e misurava circa 19 m. di lunghezza e 9 m. di larghezza.\nNella parete posteriore, dietro l'altar maggiore, si aprivano due finestroni di pietra con inferriate e vetrate e lo stesso anche nella facciata.\nAlle fiancate erano addossati gli altari laterali e dalla fiancata sinistra si accedeva ad una cappella a volta dove alloggiava il fonte battesimale, di forma ottagonale in pietra serena, realizzato intorno all'anno 1730, con tutta probabilit\u00e0 quello attuale.\nNel pavimento c'erano numerose sepolture delle pi\u00f9 notabili famiglie panzanesi dell'epoca: Firidolfi, Quercetani, Petrucci, De Luigi, Baldi, Cappelletti ecc.\nDetta chiesa derivava dall'ampliamento di un primitivo edificio romanico, ricordato negli elenchi delle \u201c\"Rationes Decimarum per la Tuscia\u201d\" degli anni 1274/75, a sua volta ingrandito probabilmente nel tre-quattrocento con l'utilizzo come campanile di una delle torri perimetrali dell'antico castello medievale.\nAlla fine del 1800 la chiesa era compresa fra gli attuali due grandi archi, senza cappelle laterali, ed il campanile restava staccato dalla chiesa stessa.\nTra le due costruzioni c'era l'ingresso al cimitero dal quale poi si accedeva alla cappella della Compagnia della SSantissima Annunziata, che si ritiene fosse lo stesso che vediamo anche oggi, salvo avere anche un accesso diretto dalla chiesa, chiuso nell'ultimo restauro degli anni 60 del secolo scorso.\nL'aspetto attuale della chiesa di Panzano \u00e8 dovuto alla profonda ristrutturazione avvenuta tra la fine dell'Ottocento e l'inizio del Novecento con la creazione delle cappelle laterali e il prolungamento della navata centrale sul davanti andando ad inglobare, con la nuova facciata, anche parte del campanile, chiudendo cos\u00ec l'ingresso al vecchio cimitero che, in seguito all'editto di Saint Cloud (emanato da Napoleone nel 1802 e promulgato per il Regno d'Italia nel 1806), era stato dismesso.\nIl prolungamento della navata riguard\u00f2 anche la parte posteriore creando i due semicerchi attuali.\nQuesti ampliamenti sono ben riconoscibili osservando la fiancata sinistra della chiesa dal camposanto vecchio.\nPatrimonio artistico.\nL'arredo pi\u00f9 antico della chiesa parrocchiale di Santa Maria Assunta \u00e8 una piccola tavola trecentesca raffigurante la \"Madonna col Bambino\" riferita a Cenni di Francesco di ser Cenni, inquadrata nel secolo successivo dalla \"Tavola con santi\" eseguita da Bernardo Rosselli.\nLa tavola si trova nella terza cappella di sinistra entrando in chiesa, dove fu collocata verosimilmente dopo la sua sostituzione sull'altare della cappella della Compagnia con l\"Annunciazione\" della bottega di Ridolfo del Ghirlandaio, eseguita intorno al 1520. \u00c8 questa la \"tabula egregie dipincta cum immagine Anunciationis B. M.\" ricordata dal vescovo di Fiesole Braccio Martelli (1501-1560) nella visita pastorale del 1542, insieme alla \"pulcram immaginem Cristi Crucifixi\" ricordata anch'essa dal vescovo Martelli riferendosi al \"Crocifisso\" ligneo attribuito ad Jacopo Sansovino e datato tra il 1510 ed il 1518. Questo \"Crocifisso\" \u00e8 scolpito su legno di pioppo policromato con perizoma di stoffa di lino ingessata e dipinta di azzurro con decorazioni dorate, e a seguito del restauro del 1998 aveva a scrivere Francesca Petrucci: \"ha rivelato un armonioso impianto rinascimentale esaltato dalla presenza della originaria policromia di finissima qualit\u00e0 pittorica\".\nL\"Annunciazione\" e il \"Crocifisso\" si trovano ancora oggi nella cappella dell'Annunciazione con ingresso dal lato destro della chiesa. Nella stessa cappella si trova anche un antico ciborio di legno dorato a forma di tempietto esagonale, pregevole lavoro di manifattura del tardo cinquecento, le cui decorazioni pittoriche dei portelli sono attribuite allo stesso Michele di Ridolfo del Ghirlandaio, nonch\u00e9 alcuni antichi paramenti ricamati in oro e seta e antichi reliquari\nUn altro \"Crocifisso\" importante attribuito a uno scultore fiorentino del XV secolo, \u00e8 situato sull'altare della prima cappella di sinistra ed \u00e8 realizzato anch'esso in legno di pioppo con perizoma di tela di lino ingessata e dipinta di azzurro.\nAll'ingresso della chiesa, sul lato destro, troviamo il fonte battesimale in pietra serena di forma ottagonale fatto costruire intorno al 1730 dall'allora priore Giuseppe Maria Mammoli per ordine del vescovo di Fiesole Luigi Maria Strozzi.\nSempre sul lato destro, nella prima cappella sopra l'altare, troviamo una tela raffigurante \"Santa Maria Maddalena de' Pazzi e sant'Antonio di Padova\", dipinta da Pier Dandini alla met\u00e0 del Seicento, e sulla parete laterale \u00e8 stata recentemente sistemata una tela che raffigura \"San Martino\", proveniente dall'omonima chiesa di San Martino in Cecione, oggi sconsacrata.\nSull'altare della terza cappella sul lato destro si trova una tela novecentesca raffigurante il \"Cristo Crocifisso\", della quale mancano ulteriori notizie.\nDietro il vecchio altare verticale, spicca la grande tela di Alfredo Cifariello raffigurante l\"Assunzione di Maria al cielo\", dipinta nel 1985.\nInfine, il maestoso portone della chiesa in legno di cipresso che racchiude otto formelle di bronzo, opera della scultore Umberto Bartoli (1965) raffiguranti la \"Sacra Famiglia\", il \"Discorso della Montagna\", i \"Quattro Evangelisti\", l\"Estasi di san Francesco\" e \"Santa Caterina da Siena che convince il papa a tornare a Roma da Avignone\". Sono fissati nel bronzo anche gli avvenimenti pi\u00f9 salienti della Chiesa di quegli anni come il \"Concilio Vaticano II\", la \"Visita di san Giovanni XXIII a Regina Coeli\" e l\"Incontro del beato Paolo VI col patriarca Atenagora\". \nDello stesso scultore \u00e8 la \"Madonna contornata dagli angeli\" che spicca col bianco del gesso sulla facciata della chiesa proprio sopra al portone."}
{"id": "1149252", "revid": "365411", "url": "https://it.wikipedia.org/wiki?curid=1149252", "title": "First Division 1972-1973", "text": "La First Division 1972-1973 \u00e8 stata la 74\u00aa edizione della massima serie del campionato inglese di calcio, disputata tra il 12 agosto 1972 e il 9 maggio 1973 e concluso con la vittoria del , al suo ottavo titolo.\nCapocannoniere del torneo \u00e8 stato Pop Robson () con 28 reti.\nStagione.\nNovit\u00e0.\nAl posto delle retrocesse e sono saliti dalla Second Division il , al primo campionato di massima serie, e il .\nAvvenimenti.\nLe prime battute del campionato rivelarono come protagoniste l' e il che si alternarono in vetta alla classifica inseguite da un folto gruppo composto da , , ed , quest'ultimo in grado di prendere il comando solitario della classifica all'ottavo turno. A quel punto riemerse il Liverpool che, ottenendo dei risultati favorevoli negli scontri diretti (0-0 ad Highbury il 16 settembre e 2-1 esterno contro il Leeds dopo quattordici giorni), si scroll\u00f2 di dosso le altre concorrenti e and\u00f2 in fuga, mantenendo fino a gennaio distacchi rassicuranti sui \"Gunners\" e sui \"Whites\" malgrado alcune partite da recuperare. Con l'inizio dell'anno nuovo la capolista ebbe un calo ed emerse l'Arsenal: vincendo lo scontro diretto dell'Anfield in programma il 10 febbraio, scalz\u00f2 i \"Reds\" dalla vetta della classifica e diede il via ad un secondo duello al vertice col Liverpool, che arriv\u00f2 ad un punto di svolta il 31 marzo, quando una sconfitta interna rimediata dai \"Gunners\" permisero agli uomini di Bill Shankly di prendere definitivamente il comando della classifica. Incrementando gradualmente il proprio vantaggio, i \"Reds\" giunsero alla vigilia dell'ultimo turno con quattro punti di vantaggio sui \"Gunners\", i quali avevano ancora due gare da recuperare: un pesante rovescio interno rimediato dall'Arsenal (6-1 nel secondo recupero con il Leeds) permise al Liverpool di mettere le mani sull'ottavo titolo, l'ultimo della gestione Shankly.\nIn \"zona UEFA\", una sconfitta all'ultima giornata contro un Arsenal ancora in corsa per il titolo cost\u00f2 la qualificazione europea al , a tutto vantaggio del , che ottenne il visto per la competizione continentale assieme all'Ipswich Town e a un Leeds da tempo gi\u00e0 qualificato: la vittoria del Tottenham in Coppa di Lega aveva infatti gi\u00e0 deciso la rappresentante di Londra, nella sua autonomia non avendo ancora la FA modificato il regolamento cittadino della vecchia Coppa delle Fiere. Sul fondo della classifica, scesero Crystal Palace e West Browmich.\nClassifica finale.\nLegenda:\nRegolamento:"}
{"id": "1149254", "revid": "767487", "url": "https://it.wikipedia.org/wiki?curid=1149254", "title": "Starship Troopers 2 - Eroi della federazione", "text": "Starship Troopers 2 - Eroi della federazione \u00e8 un film di fantascienza bellica del 2004 solo per il DVD, diretto da Phil Tippett. \u00c8 un sequel a \"basso costo\" di \"Starship Troopers - Fanteria dello spazio\" del 1997.\nTrama.\nDurante una battaglia, gli aracnidi costringono la fanteria mobile terrestre a ritirarsi in un piccolo avamposto abbandonato otto giorni prima e completamente sprovvisto di corrente elettrica, per aspettare i soccorsi. All'interno dell'avamposto i superstiti recuperano il capitano V.J. Dax, chiuso in una cella per avere ucciso il suo ufficiale in capo (che voleva fermare in quanto mandava a morire le proprie truppe).\nIl giorno successivo giungono all'avamposto tre membri superstiti che portano con s\u00e9 una soldatessa svenuta sul campo. Questi tre nuovi elementi sono stati infettati dagli insetti e nel loro corpo coltivano altri insetti. Nei giorni successivi cominciano ad infettare a loro volta i membri superstiti nell'avamposto, finch\u00e9 la soldatessa Sahara non nota alcuni strani cambiamenti e comincia ad insospettirsi. Ormai \u00e8 troppo tardi e i superstiti rimangono solo in tre (compreso Dax).\nAnche il generale Sheperd \u00e8 stato infettato e gli insetti contano su di lui per scoprire le informazioni segrete degli alti comandi della Federazione. Quando giungono i soccorsi, Dax e la soldatessa Sahara cercano di fermare il generale, che ormai \u00e8 quasi arrivato alla navetta, riuscendoci solo all'ultimo. Nei momenti precedenti gli infetti avevano disattivato le griglie di protezione della torre e gli insetti l'avevano ormai quasi sommersa, quindi il Capitano Dax rimane (con ben due fucili) ad ammazzare aracnidi per permettere alla navicella di fuggire. Nonostante i richiami di Sahara, oramai in salvo sulla navicella, Dax resta sulla torre e dice che \u00e8 di primaria importanza salvare Sahara per le importanti informazioni di cui \u00e8 a conoscenza per la Federazione e rivolgendosi a Sahara le dice che non c'\u00e8 posto per gli assassini nella Federazione, sacrificandosi.\nIl Capitano V.J. Dax diventa Eroe della Federazione e gli viene eretta addirittura una statua, mentre negli uffici di reclutamento viene mandato un video promozionale allo scopo di instillare nelle persone la voglia di arruolarsi. Il video, oltre a non menzionare per niente l'uccisione del superiore per cui Dax \u00e8 stato imprigionato, mostra il suo volto austero, il soldato in alta uniforme che si presenta con un perfetto saluto militare; il video viene accompagnato dalle sue ultime parole (in realt\u00e0 MAI pronunciate) presumibilmente dette prima di soccombere all'esercito di aracnidi, che invitano ogni umano ad entrare nell'esercito, morire per esso e acquisire gloria eterna. Proprio fuori dal centro di reclutamento sta passando Sahara con il suo bambino e si ferma ad ascoltare la voce di Dax. Un ufficiale la saluta e cerca di convincerla a far arruolare suo figlio quando avr\u00e0 l'et\u00e0 adulta. Al che Sahara se ne va.\nProduzione.\nIl film \u00e8 stato girato in California, presso Santa Clarita e presso gli \"Raleigh Manhattan Beach Studios\"."}
{"id": "1149256", "revid": "36426", "url": "https://it.wikipedia.org/wiki?curid=1149256", "title": "Oratorio di Sant'Eufr\u00f2sino", "text": "L'oratorio di Sant'Eufr\u00f2sino si trova a Panzano in Chianti, una frazione di Greve in Chianti, in provincia di Firenze, diocesi di Fiesole. Venne descritto dalla giornalista e scrittrice fiorentina Oriana Fallaci, nel suo romanzo postumo \"Un cappello pieno di ciliegie\".\nSant'Eufrosino e storia dell'oratorio.\nSant'Eufrosino, originario della Cappadocia, fu uno degli evangelizzatori del Chianti, tanto che nel territorio chiantigiano vennero edificati due luoghi di culto a lui intitolati, uno \u00e8 il presente mentre l'altro \u00e8 la Commenda di Sant'Eufrosino a Volpaia nel comune di Radda in Chianti. La tradizione vuole che nei pressi di Panzano abbia trovato la morte e nel luogo della sua sepoltura fu costruito un oratorio, meta di pellegrinaggi legati al culto di una sorgente dotata di poteri taumaturgici, il \"Fontino\" di Sant'Eufrosino, costituito da due colonne in muratura che sostengono un architrave in arenaria. All'interno di questa specie di tempietto c'era la sorgente sopra la quale si trovava il busto del Santo e il tempietto era coperto con una cuspide a pinnacolo.\nLe prime notizie dell'oratorio di Sant'Eufrosino si hanno in una bolla dell'11 marzo 1102 di Pasquale II al vescovo di Fiesole Giovanni.\nL'attuale edificio risale a non prima del 1441, quando trovandosi a Firenze il papa Eugenio IV venne emanata una speciale indulgenza a chi avesse fatto una donazione per la costruzione dell'oratorio. Ma dovette trattarsi di una ricostruzione in quanto nell'attuale edificio sono conservati, sotto il portico, dei resti di filaretto nella parte iniziale della parete destra, resti che appartengono ad un edificio di dimensioni pi\u00f9 modeste, forse proprio l'edificio ricordato nel documento del XII secolo.\nNel 1514 (circa), l'oratorio e la pieve di San Leolino accrebbero il patrimonio dell'Ospedale di Santa Maria Nuova di Firenze e nel 1565 fu realizzato un cabreo, inventario delle propriet\u00e0 dell'ospedale, il \"Campione delle Piante delle possessioni dello Spedale di S. Maria Nuova\". In una di queste mappe \u00e8 rappresentato il \"Podere di Sant'Eufrosino di sopra\", con i confini, le annotazioni e tre edifici: la \"Cappella\", la \"Casa del lavoratore\", l\"'Oratorio di San Frosino\"\nNel 1852 nacque un'associazione che aveva per scopo la diffusione del culto di Sant'Eufrosino con immagini stampate, raffiguranti il Santo, corredate da preghiere di intercessione.\nDescrizione.\nOratorio.\nL'oratorio presenta una struttura risalente al XV secolo, con tetto a capanna voltato a crociera ed unica navata chiusa da una scarsella. Il portico in facciata e sul lato destro venne aggiunto nel XVII secolo mente all'interno si fecero dei restauri che mutarono il volto alla chiesa, furono ricostruiti gli altari e venne costruita una grande nicchia per ospitare la statua in gesso policromo raffigurante Sant'Eufrosino e un piccolo reliquiario. Un grande arco trasversale con capitelli in pietra serena scolpita a fogliami divide la navata dal presbiterio. Nella parete di fondo del presbiterio \u00e8 collocato il pezzo di maggior prestigio artistico dell'oratorio. Si tratta di un ambone gotico a forma di edicola, posto all'angolo sinistro della parete di fondo del presbiterio e che in origine doveva ospitare le reliquie del santo. L'edicola \u00e8 formata da due pilastrini, su cui si imposta un arco trilobato dentro a una cuspide decorata con foglie rampanti e in basso vi sono due formelle traforate con quadrilobi; sulle mensole vi \u00e8 lo stemma dei Peruzzi, forse i committenti dell'opera. Probabilmente questo ambone \u00e8 stato recuperato da una chiesa fiorentina e donato dai Peruzzi all'epoca dell'ampliamento della struttura\nCappella.\nNel piazzale retrostante l'oratorio vi \u00e8 una piccola cappella che la tradizione dice sia stata eretta a ricordo di un miracolo del Santo, che in quel punto abbia fatto scaturire una polla d'acqua. All'interno custodisce un altare in pietra serena del XII secolo, oltre a tracce di affreschi quattrocenteschi.\nVi \u00e8 anche l'apertura di un pozzo, le cui acque pare avessero qualit\u00e0 terapeutiche.\nFontino.\nVicino all'oratorio vi \u00e8 il cosiddetto \"Fontino di Sant'Eufrosino\". Si tratta di una sorgente della quale Sant'Eufrosino si sarebbe servito durante la sua vita. Sopra la fonte \u00e8 stato costruito un piccolo sacello sorretto da quattro colonne; all'interno sono conservati ex voto."}
{"id": "1149260", "revid": "716642", "url": "https://it.wikipedia.org/wiki?curid=1149260", "title": "First Division 1971-1972", "text": "La First Division 1971-1972 \u00e8 stata la 73\u00aa edizione della massima serie del campionato inglese di calcio, disputata tra il 14 agosto 1971 e l'11 maggio 1972 e concluso con la vittoria del , al suo primo titolo.\nCapocannoniere del torneo \u00e8 stato Francis Lee () con 33 reti.\nStagione.\nNovit\u00e0.\nAl posto delle retrocesse e sono saliti dalla Second Division il e lo .\nAvvenimenti.\nAll'iniziale ascesa del , primo dopo tre gare, rispose immediatamente il neopromosso : i \"Blades\" tentarono una fuga, inseguiti da un folto gruppo dal quale si staccaron progressivamente i \"Red Devils\", che il 9 ottobre ripresero il comando solitario della graduatoria e presero il largo su di un gruppo di inseguitrici che includeva , e . Subito dopo il giro di boa la capolista inizi\u00f2 ad accusare un progressivo calo di rendimento e ad approfittarne furono i rivali cittadini del Manchester City e il Leeds che il 22 gennaio piazzarono il sorpasso. Ottenuto il comando solitario della classifica dopo una settimana, nel mese di febbraio i \"Citizens\" si portarono a +4 dal Leeds.\nCon il mese di marzo il Leeds cal\u00f2 il ritmo ed emerse prepotentemente il Derby County che, recuperando alcuni match non giocati, ridusse lo svantaggio dalla vetta da -5 a -1 e piazz\u00f2 il sorpasso il 1\u00ba aprile. Inseguiti da un gruppo che, assieme al Manchester City e al Leeds, includeva anche il , gli uomini di Brian Clough mantennero il primato per quasi tutto il mese di aprile, venendo risucchiati dai \"Citizens\" verso la fine del mese. Recuperando un match non disputato il 1\u00ba maggio il Derby County riprese il comando della classifica, assicurandosi il primo titolo la settimana successiva, grazie ai risultati negativi ottenuti dal Liverpool e dal Leeds nei recuperi.\nAlle due squadre non rimase quindi che il visto per la qualificazione in Coppa UEFA: la successiva vittoria in FA Cup da parte del Leeds permise poi il ripescaggio del Manchester City, altrimenti estromesso all'ultima giornata dalla \"zona UEFA\" per via di un peggior quoziente reti rispetto al Liverpool. Ottennero la qualificazione automatica per la terza competizione europea anche il in quanto detentore del trofeo, e lo vincitore della Coppa di Lega. I verdetti in zona retrocessione furono invece decisi alla fine di aprile e videro condannati il e l', che durante il campionato avevano lottato contro il .\nClassifica finale.\nLegenda:\nRegolamento:"}
{"id": "1149261", "revid": "1543377", "url": "https://it.wikipedia.org/wiki?curid=1149261", "title": "Sweet Baby James", "text": "Sweet Baby James \u00e8 il secondo album in studio di James Taylor pubblicato nel 1970 e il primo per l'etichetta Warner Bros. Records.\nIl disco.\nPubblicato nel febbraio 1970, dimostr\u00f2 il talento di Taylor e mostr\u00f2 in quale direzione si sarebbe mosso nel proseguimento della sua carriera. L'album contiene \"Fire and Rain\", uno dei primi singoli di successo di Taylor, che raggiunse il terzo posto nelle classifiche di Billboard Hot 100. \n\"Sweet Baby James\" propose James Taylor come una delle promesse del nascente movimento folk. \nL'album fu nominato nel 1971 per il Grammy Award for Album of the Year ed \u00e8 inserito al numero 104 nell'elenco dei 500 migliori album di tutti i tempi della rivista \"Rolling Stone\".\nIl brano \"Suite for 20 G\" ha questo titolo perch\u00e9 a Taylor era stato promesso un premio di 20.000 dollari non appena avesse consegnato l'album.\nAvendo bisogno ancora di una canzone, mise insieme tre abbozzi incompleti in una \"suite\" e complet\u00f2 l'album.\nTracce.\nTutti i brani sono di James Taylor tranne dove indicato.\nFormazione.\nNote aggiuntive"}
{"id": "1149262", "revid": "1005847", "url": "https://it.wikipedia.org/wiki?curid=1149262", "title": "Elezioni presidenziali in Ucraina del 1991", "text": "Le elezioni presidenziali in Ucraina del 1991 si tennero il 1\u00ba dicembre, insieme al referendum sull'indipendenza nazionale; sono state le prime consultazioni dopo l'indipendenza del Paese dall'Unione Sovietica."}
{"id": "1149263", "revid": "773636", "url": "https://it.wikipedia.org/wiki?curid=1149263", "title": "Pieve di San Leolino (Panzano in Chianti)", "text": "La pieve di San Leolino \u00e8 un luogo di culto cattolico di Panzano in Chianti, una frazione di Greve in Chianti in provincia di Firenze, diocesi di Fiesole.\nStoria.\n\u00c8 ricordata fin dal 982, con la denominazione di \"San Leolino a Flacciano\", in una pergamena dell'abbazia di Passignano ma da due frammenti scultorei conservati all'interno si pu\u00f2 ipotizzare che la chiesa abbia un'origine ancora pi\u00f9 antica.\nL'edificio risale al XII secolo come si pu\u00f2 dedurre dalle caratteristiche strutturali e stilistiche. In epoca medievale la chiesa ebbe una grande importanza e da essa dipendevano 14 chiese suffraganee, tra cui quella interna al castello di Panzano. Nel 1508 il patronato della chiesa pass\u00f2 all'ospedale di fiorentino di Santa Maria Nuova e dal XVI secolo iniziarono i lavori di restauro e trasformazione che dettero alla chiesa l'aspetto esteriore ancora visibile.\nNel 1942 furono intrapresi dei restauri che riportarono la chiesa al primitivo aspetto romanico.\nDescrizione.\nLa pieve di San Leolino \u00e8 una basilica a tre navate scandite da pilastri quadrangolari in bozze di alberese conclusa con una scarsella ed \u00e8 coperta da capriate lignee.\nNel XVI secolo fu costruito il portico in facciata con colonne in arenaria e il portale in pietra serena.\nAll'interno in corrispondenza della prima campata di destra venne collocato il fonte battesimale monolitico dalle forme molto, semplici.\nSempre nel XVI secolo venne demolita l'abside semicircolare e venne sostituita con una scarsella quadrangolare; le due absidi minori sono state realizzate in epoca pi\u00f9 recente e sono frutto di invenzione.\nNel XVIII secolo la chiesa sub\u00ec una trasformazione interna in stile barocco: vennero intonacate le pareti, e vennero costruiti gli altari laterali, tutti interventi rimosso con i restauri del 1942 e in occasione del restauro dei primi anni ottanta \u00e8 stato rifatto anche il pavimento interno.\nDa un portale collocato sulla parete destra si accede ad un piccolo chiostro, il cui porticato presenta una copertura in legno sorretta da colonne in mattoni. Sui lati del portico si aprono i locali della canonica che per lo stile dei portali e delle finestre devono essere stati realizzati nel Cinquecento. \nDel complesso della pive fanno parte anche i fabbricati della fattoria.\nSulla sinistra, rispetto alla facciata, \u00e8 l'oratorio della Compagnia del Santissimo Sacramento. Si tratta di una piccola chiesa caratterizzata per la semplice e dignitosa facciata settecentesca. Il portale, con frontone spezzato, e la sovrastante finestra gli spigoli angolari e gli spioventi del tetto presentano tutti una cornice in pietra serena.\nOpere d'arte.\nAll'interno della pieve sono conservate numerose opere d'arte. Il pi\u00f9 antico \u00e8 una lastra di arenaria, da considerarsi forse un pluteo, che viene usata come sostegno della mensa d'altare; questa opera presenta una decorazione a ornato depresso raffigurante una croce con intrecci di nastri solcati e vortici databile tra l'VIII e il IX secolo.\nTra le opere pittoriche sono notevoli:\nTra le opere plastiche, oltre al pluteo altomedievale, sono da segnalare:"}
{"id": "1149265", "revid": "256896", "url": "https://it.wikipedia.org/wiki?curid=1149265", "title": "Chiesa di San Leolino", "text": "Diverse chiese in Italia sono dedicate a san Leolino:"}
{"id": "1149266", "revid": "287204", "url": "https://it.wikipedia.org/wiki?curid=1149266", "title": "Becca", "text": ""}
{"id": "1149267", "revid": "365411", "url": "https://it.wikipedia.org/wiki?curid=1149267", "title": "First Division 1970-1971", "text": "La First Division 1970-1971 \u00e8 stata la 72\u00aa edizione della massima serie del campionato inglese di calcio, disputato tra il 15 agosto 1970 e il 5 maggio 1971 e concluso con la vittoria dell', al suo ottavo titolo.\nCapocannoniere del torneo \u00e8 stato Tony Brown () con 28 reti.\nStagione.\nNovit\u00e0.\nAl posto delle retrocesse e sono saliti dalla Second Division l' e il .\nVa in pensione la Coppa delle Fiere. Da quest'anno la UEFA diede vita alla Coppa UEFA. L'accesso alla manifestazione era riservata alle migliori squadre che non avevano vinto il proprio campionato. Alla federezione inglese furono riservati 4 posti.\nAvvenimenti.\nL'inizio del campionato vide immediatamente in testa il : vincendo le prime cinque gare gli uomini di Don Revie divennero la prima squadra a prendere il comando solitario della graduatoria, distanziando in seguito un gruppo di inseguitrici da cui emerse inizialmente il e, in seguito, il e l'. Verso met\u00e0 novembre i \"Gunners\" si accrediteranno come unici antagonisti dei \"Whites\", i quali incrementarono progressivamente il loro vantaggio arrivando, a met\u00e0 marzo a +7 dai rivali diretti. Verso la met\u00e0 del mese successivo il Leeds accus\u00f2 tuttavia una brusca frenata, ottenendo una serie di pareggi e sconfitte che permisero all'Arsenal di avvicinarsi e di passare in testa alla vigilia dello scontro diretto, programmato per la penultima giornata. Pur uscendo sconfitti dal big-match dell'Elland Road, i \"Gunners\" vinsero entrambi i recuperi dell'ultima giornata (tra cui il derby con il Tottenham) assicurandosi l'ottavo titolo del proprio palmar\u00e8s.\nLa bagarre per l'assegnazione dei posti validi per la qualificazione in Coppa UEFA vide inizialmente prevalere il Tottenham e il , che approfittando di un finale balbettante del accompagnarono in Europa le gi\u00e0 qualificate Leeds e . Qualificandosi nella finale di FA Cup contro i campioni dell'Arsenal, i \"Reds\" ottennero il visto per l'accesso in Coppa delle Coppe: la successiva vittoria del Chelsea nella seconda competizione continentale favor\u00ec il ripescaggio in \"zona UEFA\" del classificatosi settimo. Meno avvincente fu la lotta per non retrocedere, con e inchiodate sul fondo sin dall'inizio del torneo e retrocesse con diversi turni di anticipo.\nClassifica finale.\nLegenda:\nRegolamento:"}
{"id": "1149268", "revid": "773636", "url": "https://it.wikipedia.org/wiki?curid=1149268", "title": "Pieve di San Cresci (Greve in Chianti)", "text": "La pieve di San Cresci \u00e8 un luogo di culto cattolico che si trova poco fuori Montefioralle, frazione di Greve in Chianti in provincia di Firenze, nel territorio della diocesi di Fiesole.\nL'antica chiesa \u00e8 intitolata ad uno dei pi\u00f9 importanti evangelizzatori del contado fiorentino.\nArchitettura e patrimonio artistico.\nEsterno.\nLa pieve \u00e8 databile ai primi anni del XII secolo e attualmente appare notevolmente rimaneggiata da numerosi interventi fatti nel corso dei secoli. La parte pi\u00f9 interessante \u00e8 la sezione inferiore della facciata, questa parte risale all'epoca romanica e nella chiesa dell'epoca doveva essere una specie di nartece. \u00c8 costituita da due finestre bifore ed \u00e8 decorata con un motivo dicromico negli archivolti.\nIl suo suggestivo esterno la rende una chiesa estremamente rara nell'ambito dell'architettura romanica in Toscana; Nel XV secolo vi \u00e8 stato aggiunto un portico, le cui colonnine sono sormontate da capitelli cubici e pulvini a gruccia, completato da un secondo ordine agli inizi dell'Ottocento, ad imitazione del sottostante.\nVivace \u00e8 il gioco coloristico della facciata, con la combinazione delle pietre bianche d'alberese e il cotto rosso dei mattoni che delimitano i portali e le finestre. Sul fianco destro \u00e8 rimasta la parte basamentale del campanile originario, oggi sostituito da un semplice campanile a vela.\nInterno.\nL'interno della chiesa, ampiamente rimaneggiato nel corso dei secoli, si presenta in un sobrio stile barocco.\nLa chiesa si compone di un'unica navata coperta con volta a botte ribassata e priva di finestre. Sia le pareti, sia il soffitto sono decorati con affreschi monocromi di fattura geometrica; sulle pareti, inoltre, sono raffigurate, con la tecnica trompe l'\u0153il alcune statue di santi poste su mensole. Nella parte terminale della navata, vi sono due altari laterali marmorei, ciascuno sormontato da una nicchia contenente una statua lignea raffigurante ci\u00f2 cui l'altare \u00e8 dedicato; la statua dell'altare di destra \u00e8 del Sacro Cuore di Ges\u00f9, quella dell'altare di sinistra, invece, \u00e8 di Maria Addolorata.\nLa navata termina con l'abside a pianta rettangolare, coperta con cupola priva di tamburo e messa in collegamento con il resto della chiesa tramite una serliana poggiante su due colonne tuscaniche. L'altare maggiore, in marmo.\nAlcune opere d'arte gi\u00e0 presenti nella chiesa sono state raccolte nel Museo di Arte Sacra di Greve.\nOrgano a canne.\nSulla cantoria in controfacciata, si trova l'organo a canne, costruito nel 1869 da Cesare e Luigi Tronci (\"opus 313\").\nLo strumento \u00e8 racchiuso all'interno di una semplice cassa lignea di fattura geometrica, con mostra composta da canne di principale disposte in cuspide centrale con ali laterali. La trasmissione \u00e8 integralmente meccanica e la consolle \u00e8 a finestra, con un'unica tastiera di 50 note con prima ottava scavezza e pedaliera a leggio scavezza di 8 note priva di registri propri e costantemente unita al pedale.\nDal crollo al recupero.\nConsultando l'archivio della Soprintendenza,\nsi trovano notizie del crollo parziale del tetto della Chiesa e un vivace\ncarteggio tra la Curia di Fiesole e la Soprintendenza per porre rimedio a quanto\navvenuto. Si legge infatti nella relazione dell'Arch. Roselli incaricato dalla\nCuria: \" a seguito del maltempo e del protrarsi delle piogge dell'inverno\n1966, nei primi giorni del gennaio 1967 si verific\u00f2 il crollo di un trave del\ntetto della chiesa che provoc\u00f2 conseguentemente la rovina di una larga porzione\ndella stuoia del soffitto. I danni gi\u00e0 notevoli, furono aggravati dalle piogge\nsuccessive che penetravano liberamente nell'interno della chiesa dalla vasta\nbreccia apertasi nella copertura. Successivamente fu provveduto ad una\ncopertura provvisionale realizzata con lastre di lamiera ondulata; tuttavia lo stato generale della copertura\ndella chiesa e di tutti gli annessi (compagnia, sacrestia, canonica) \u00e8\nattualmente in condizioni di estremo degrado e tale da richiedere un rapido\nintervento per evitare un facilmente prevedibile collasso\".\nLa relazione e la perizia\nredatte nel 1977 erano\nfinalizzate ad una richiesta di contributo. Ma i lavori non furono eseguiti e ancora nel 1982 apparivano\narticoli su stampa locale che denunciavano l'incuria e lo stato di abbandono\ndella Pieve.\nNel 1983, l'Amministrazione Comunale di Greve\npubblica lo studio \"Per il restauro della Pieve di S. Cresci a\nMontefioralle\" al fine di sensibilizzare i cittadini, gli Enti pubblici\ne privati.\nNell'introduzione si legge :\n\"La drammatica situazione in cui versa ormai da molti anni la Pieve di San\nCresci \u00e8 tale da non ammettere ulteriori indugi all'opera di restauro.\"\nMa solo nel 1991, grazie alla collaborazione della Soprintendenza per i Beni\nArchitettonici, Artistici e Storici di Firenze , alla sensibilit\u00e0 della Diocesi\ndi Fiesole, che nella persona di Mons. Pierantonio Carrara si assume la\nresponsabilit\u00e0 di dare il via ad un\nprogramma di restauri e alla\ncostanza del Prof. Duccio Trassinelli, coordinatore dei progetti , inizia una\nserie di interventi che hanno portato ai risultati oggi raggiunti e che hanno permesso di salvare dalla\ndistruzione questa pieve di indubbio valore.\nNel 2003 anche le cantine\npertinenti alla Canonica sono state completamente restaurate facendo emergere\nalcuni degli elementi caratteristici della millenaria tradizione contadina,\nquali l'antico strettoio ligneo e l'antichissima macina per la spremitura delle\nolive.\n\" La valorizzazione di San Cresci a Montefioralle\" ha un significato e un'importanza particolare. A San Cresci non si \u00e8 restaurato soltanto la Chiesa - operazione impegnativa ma, tutto sommato, non rara - ma anche le cantine, destinate a diventare l'elemento principale e caratterizzante di tutto il complesso. Un impegno difficile: si doveva recuperare una struttura di interesse straordinario, ridotta in condizioni di assoluto degrado, senza stravolgerla, individuando una destinazione che ne mantenesse intatto il fascino e ne corservasse le caratteristiche e i materiali senza scadere in un pittoresco di maniera. Un'impresa che si poteva affrontare solo se spinti dall'entusiasmo per una sfida da vincere e dall'amore per una terra e per un luogo carichi di bellezza e di storia\" . ( Arch. Laura Baldini, Soprintendenza per i Beni Architettonici e Paesaggistici di Firenze)\nAll'interno di questi spazi affascinanti\nDuccio Trassinelli e Demetria Verduci hanno istituito una Residenza per Artisti\ninternazionali, La Macina di San Cresci, membro di RES ARTIS, il pi\u00f9 numeroso\nnetwork internazionale di residenze per artisti.\nInteressante luogo da visitare, gi\u00e0 meta di studiosi, guide escursionistiche e turisti."}
{"id": "1149269", "revid": "36426", "url": "https://it.wikipedia.org/wiki?curid=1149269", "title": "Museo di Arte Sacra di Greve", "text": ""}
{"id": "1149270", "revid": "1013865", "url": "https://it.wikipedia.org/wiki?curid=1149270", "title": "Lappeenranta", "text": "Lappeenranta (\"Villmanstrand\" in svedese) \u00e8 una citt\u00e0 finlandese di abitanti, situata nella regione della Carelia meridionale.\nLa citt\u00e0 sorge sulle rive del lago Saimaa nel sud-est della Finlandia a circa 30 chilometri dal confine russo. Lappeenranta \u00e8 l'undicesima citt\u00e0 della Finlandia in termini di dimensioni. Dal 2009 sono confluiti gli ex-comuni di Joutseno e Yl\u00e4maa.\nStoria.\nL'area di Lappenranta, sulle sponde del lago Saimaa, era in origine un trafficato centro commerciale della Carelia. La citt\u00e0 vera e propria fu fondata dal conte Per Brahe nel 1649. La regina Cristina di Svezia ne accett\u00f2 lo stemma, che ritraeva un uomo primitivo, e cos\u00ec la citt\u00e0 ottenne il poco lusinghiero nome svedese di \"Villmanstrand\", ossia \"riva dell'uomo selvaggio\". Le imprese commerciali di Vyborg, infastidite dalla nuova localit\u00e0 che si profilava come potenziale rivale, esercitarono forti pressioni e, nel 1683, Lappeenranta fu privata dello status di citt\u00e0.\nDopo la vittoria riportata dai russi il 23 agosto 1741, la citt\u00e0, ormai completamente distrutta, fu ceduta alla Russia nel 1743, e rimase parte dell'impero zarista fino a quando il Granducato di Finlandia ottenne l'indipendenza, nel 1917.\nFortificata intorno al 1780, Lappeenranta era ancora un piccolo villaggio di 210 abitanti nel 1812. Nel 1824 venne creata una stazione termale, ma fu soltanto dopo la costruzione della rete ferroviaria e lo sviluppo delle industrie che la citt\u00e0 inizi\u00f2 davvero a crescere. Oggi la bella zona lacustre di Lappeenranta \u00e8 deturpata da enormi impianti industriali, come le segherie, che tuttavia significano lavoro e benessere economico per molti.\nEducazione.\nLappeenranta ha numerose scuole di quasi tutti i livelli di formazione, compresa un'universit\u00e0 della tecnologia.\nInfrastrutture e trasporti.\nLappeenranta \u00e8 collegata alle citt\u00e0 e comuni contigui tramite buone infrastrutture stradali e con ferrovie che si dirigono a sud ed a nord.\nDurante la stagione estiva, quando il lago Saimaa ed il canale di Saimaa sono navigabili, \u00e8 possibile un collegamento via nave da Lappeenranta a Vyborg, in Russia.\nVi \u00e8 inoltre un aeroporto di medio-piccole dimensioni che, nei periodi di maggior lavoro, effettua circa 30 voli quotidiani.\nLa citt\u00e0 \u00e8 attraversata dalla Valtatie 6 ed il termine della Valtatie 13, in frazione Nuijamaa.\nEconomia.\nTurismo.\nLappeenranta \u00e8 conosciuta come la citt\u00e0 dell'estate, e principalmente ci\u00f2 \u00e8 dovuto alla vicinanza al lago Saimaa. In pi\u00f9, essendo posizionata nella parte meridionale della Finlandia, ci\u00f2 le permette di avere estati pi\u00f9 calde.\nLa prossimit\u00e0 al confine russo \u00e8 visibile dal numero di turisti russi che sempre pi\u00f9 numerosi visitano la citt\u00e0. Infatti, San Pietroburgo, in Russia, \u00e8 pi\u00f9 vicina, seppure di poco, a Lappeenranta (211 chilometri) che a Helsinki (221 chilometri). Inoltre, insolitamente per la Finlandia, la seconda lingua parlata da molti residenti locali \u00e8 il russo, la cui presenza \u00e8 evidente dalle molte automobili russe e dai caratteri cirillici presenti nelle insegne dei negozi. Questo perch\u00e9 i russi si recano nei centri commerciali della citt\u00e0 per fare acquisti di beni di qualit\u00e0 superiore o non presenti nel loro paese.\nMedia.\nTelevisione.\nNella citt\u00e0 \u00e8 ambientata la serie tv \"Bordertown\"."}
{"id": "1149271", "revid": "365411", "url": "https://it.wikipedia.org/wiki?curid=1149271", "title": "First Division 1969-1970", "text": "La First Division 1969-1970 \u00e8 stata la 71\u00aa edizione della massima serie del campionato inglese di calcio, disputato tra il 9 agosto 1969 e il 2 maggio 1970 e concluso con la vittoria del , al suo settimo titolo.\nCapocannoniere del torneo \u00e8 stato Jeff Astle () con 25 reti.\nStagione.\nNovit\u00e0.\nAl posto delle retrocesse e sono saliti dalla Second Division il e, per la prima volta nella sua storia, il .\nIl comitato organizzatore della Coppa delle Fiere riconobbe un quarto posto all\u2019Inghilterra visti i ripetuti successi.\nAvvenimenti.\nIl campionato precedente i Mondiali del 1970 inizi\u00f2 il 9 agosto 1969: dal gruppo delle prime si stacc\u00f2 alla quarta giornata l', che fu poi raggiunto dal e dai rivali del che all'ottavo turno presero la testa della classifica. Dopo due giornate l'Everton riprese il comando della classifica per non lasciarlo pi\u00f9 nel corso della stagione: inizialmente tallonato dal Liverpool e dal , alla diciottesima subentr\u00f2 nel ruolo di inseguitrice il campione in carica, che concluse il girone di andata a cinque punti dall'Everton.\nAll'inizio del girone di ritorno i \"Toffees\" ebbero un calo di rendimento che consent\u00ec al Leeds di avvicinarsi alla vetta, che raggiunsero infine alla ventottesima giornata. Dopo sei giornate l'Everton riprese il comando della classifica e fece il vuoto, portandosi in tre giornate a +7 dal Leeds. Grazie a questo vantaggio l'Everton pot\u00e9 laurearsi campione d'Inghilterra con due giornate di anticipo e con otto punti di vantaggio sul Leeds, che divennero nove all'ultima giornata.\nRetrocessero in Second Division lo (retrocesso con una giornata di anticipo) e il , quest'ultimo condannato a causa dell'inferiore quoziente reti rispetto al neopromosso .\nClassifica finale.\nLegenda:\nRegolamento:"}
{"id": "1149272", "revid": "773636", "url": "https://it.wikipedia.org/wiki?curid=1149272", "title": "Pieve di San Miniato di Rubbiana", "text": " \nLa pieve di San Miniato di Rubbiana si trova a San Polo, una frazione di Greve in Chianti in provincia di Firenze, diocesi di Fiesole.\nStoria.\nLa sua esistenza \u00e8 attestata fin dal 1015. Vi si conserva ancora una lapide che ricorda un vetusto rifacimento e la consacrazione della chiesa, avvenuta nel 1077 ad opera del cardinale Pietro Igneo e del vescovo di Fiesole Guglielmo.\nArchitettura e patrimonio artistico.\nL'edificio romanico, in parte ristrutturato in epoca moderna, specialmente il campanile e la facciata, \u00e8 diviso all'interno in tre navate, originariamente divise da cinque valichi (di cui oggi ne rimangono tre) poggianti su pilastri a sezione quadrangolare, con presbiterio rialzato e abside semicircolare, al cui centro si apre una piccola finestra a doppio strombo con archivolto in laterizio.\nAll'interno \u00e8 una copia seicentesca della venerata immagine della \"Santissima Annunziata\" di Firenze e una \"Madonna con Bambino, che offre il rosario a San Domenico, con San Francesco, Santa Maria Maddalena e un altro santo\", opera di Francesco Curradi. Nella cornice del dipinto vi sono i Misteri del rosario. Nella chiesa c'\u00e8 anche un piccolo organo ottocentesco che presenta un Angelo dipinto sulle ante chiuse."}
{"id": "1149274", "revid": "1035751", "url": "https://it.wikipedia.org/wiki?curid=1149274", "title": "Chiesa di San Polo (San Polo in Chianti)", "text": " \nLa chiesa di San Polo, contrazione di Paolo, si trova a San Polo, una frazione di Greve in Chianti, in provincia di Firenze, diocesi di Fiesole.\nDescrizione.\nConserva ancora in parte la struttura romanica dell'XI secolo con campanile a torre.\nAll'interno, fra le opere da segnalare, oltre ad alcune tele del Seicento, un'importante tavola del XIV secolo con la \"Vergine, il Bambino e due angeli fra i Santi Pietro Paolo Giovanni Battista e Matteo e due committenti\", opera del Maestro di San Polo in Chianti, un anonimo artista della cerchia di Bernardo Daddi."}
{"id": "1149276", "revid": "287204", "url": "https://it.wikipedia.org/wiki?curid=1149276", "title": "Stanford Encyclopedia of Philosophy", "text": "La Stanford Encyclopedia of Philosophy (\"SEP\") \u00e8 un'enciclopedia specialistica di filosofia, on-line e gratuita, curata dalla Universit\u00e0 di Stanford.\nLa \"SEP\" \u00e8 stata creata nel 1995 da Edward N. Zalta, con lo scopo esplicito di creare un'enciclopedia dinamica, i cui contenuti siano aggiornati con regolarit\u00e0.\nModello editoriale.\nOgni voce \u00e8 curata e redatta da esperti nel campo, tra cui professori di oltre 65 istituti in tutto il mondo. Per mantenere la qualit\u00e0 dei propri contenuti, l'opera usa l'approccio tipico della maggior parte delle enciclopedie e delle riviste scientifiche:\nGli autori intervengono direttamente sulle voci, per correggerle o aggiornarle, accedendo al server mediante le proprie credenziali.\nI contenuti dell'enciclopedia possono cambiare in maniera dinamica, dal momento che le voci, nel tempo, sono soggette ad aggiornamento e revisione: tuttavia, quando una versione della voce \u00e8 sostituita da una pi\u00f9 recente, l'enciclopedia mantiene sempre disponibili, in cronologia, tutte le versioni precedenti; in questo modo, le citazioni presenti in altre pubblicazioni (cartacee e on line) possono far riferimento ai contenuti e ai testi della versione stabile effettivamente utilizzata, avendo la sicurezza che il testo che si intende citare sia sempre accessibile e verificabile on line.\nI contributori di norma hanno un Dottorato di Ricerca in filosofia e sono autori di opere pertinenti con la loro proposta, edite da riviste o case editrici autorevoli, e sottoposte a regolare processo preventivo di revisione paritaria.\nSono previste possibili eccezioni per articoli della cosiddetta letteratura grigia (dissertazioni non pubblicate, \"newsletter\", atti di convegni), ovvero per la cui area tematica non esiste un esperto di riferimento fra i collaboratori dell'enciclopedia.\nI lettori possono inoltrare commenti, proposte e suggerimenti direttamente agli autori.\nStile di citazioni di contenuti della \"SEP\".\nAi fini della citazioni dei suoi contenuti, la \"SEP\" rende disponibile la pagina chiamata \"Author &amp; Citation Information for...\" (seguita dal nome della voce in questione), selezionabile per ogni singola voce (o per ogni sua versione passata): tramite questa pagina \u00e8 possibile accedere all'elenco delle diverse versioni disponibili, in ordine cronologico inverso, con l'indicazione dell'impatto avuto dalle modifiche introdotte (ad esempio, se si tratta di revisioni minori o, invece, di modifiche sostanziali). Vista la dinamicit\u00e0 delle voci, la \"SEP\" consiglia di servirsi sempre di citazioni stabili alla versione consultata, e non alla porzione dinamica dell'enciclopedia. Nella pagina \"Author &amp; Citation Information for...\" \u00e8 possibile anche ottenere il formato consigliato per la corretta citazione di ciascuna versione, compreso il relativo URL: \u00e8 possibile, inoltre, ottenere il codice della citazione in formato \"B\".\nFinanziamento.\nNei primi anni, lo sviluppo dell'enciclopedia fu finanziato con la raccolta pubblica di fondi, gestita dalle agenzie federali \"National Endowment for the Humanities\" e \"National Science Foundation\".\nVarie istituzioni accademiche e consorzi di biblioteche hanno realizzato un piano per la raccolta di fondi nel lungo termine, finalizzato a preservare l'accesso libero ai contenuti dell'enciclopedia. A esse si aggiunge il contributo della \"Scholarly Publishing and Academic Resources Coalition\", l\"'International Coalition of Library Consortia\" e la \"Southeastern Library Network\"."}
{"id": "1149280", "revid": "773636", "url": "https://it.wikipedia.org/wiki?curid=1149280", "title": "Chiesa di San Cristoforo (Strada in Chianti)", "text": "La chiesa di San Cristoforo \u00e8 un luogo di culto cattolico di Strada in Chianti, una frazione di Greve in Chianti in provincia di Firenze, diocesi di Firenze.\nStoria.\nAppartenente alla diocesi di Firenze, dipendeva nel 1083 dalla pieve dell'Impruneta, ma conserva poche tracce dell'antica struttura romanica.\nArchitettura e arte.\nRestaurata nel Novecento, con l'aggiunta del portico a tre archi poggianti su colonne, custodisce alcuni affreschi scoperti nel 1973. Di particolare interesse \u00e8 quello dipinto in una nicchia a sinistra con l\"'Eden, l'albero della Vita e due palme ai lati\", databile al XV secolo e riconducibile alla maniera di Paolo Schiavo.\nAltri affreschi raffigurano alcuni \"Santi\" e sono opera di un pittore fiorentino della fine del Cinquecento di nome Romolo, noto solo grazie alla firma che \u00e8 stato possibile rintracciare su questi resti pittorici.\nSull'altare maggiore \u00e8 collocato un \"Crocifisso\" ligneo di Romualdo da Candeli e decorato da Neri di Bicci."}
{"id": "1149281", "revid": "306856", "url": "https://it.wikipedia.org/wiki?curid=1149281", "title": "Latium vetus", "text": " \nIl Latium vetus, anche detto Latium antiquum, fu una regione storico-geografica costituita dalla parte centrale dell'attuale Lazio, posta a sud del fiume Tevere (che lo divideva dai territori Etruschi dell'Etruria meridionale - l'attuale Lazio settentrionale) e a nord del monte Circeo, che lo divideva dal \"Latium adiectum\", con il quale costituiva il \"Latium\". Era limitato dalla costa tirrenica e esteso sulle propaggini degli Appennini verso l'interno, fino al Sannio.\nQuesta regione fu occupata, a partire dalla seconda met\u00e0 del II millennio a.C., da una serie di popolazioni di lingua indoeuropea, tra cui i Latini, i Falisci, i Capenati, gli abitanti del centro arcaico di Poggio Sommavilla appartenenti al ramo dei Latino-falisci. In seguito, arrivarono nella regione altre popolazioni, tra cui i Volsci, gli Equi, e gli Ernici, appartenenti all'altro ramo linguistico, costituito dagli Osco-umbri.\nTerritorio.\nI Latini, in particolare, si insediarono nella zona che prima essi e poi i Romani chiamarono Latium vetus (o \"Latium antiquum\", ossia \"Lazio antico\"), il \"vero\" Lazio, che da loro prendeva nome. Tale regione comprendeva i territori compresi lungo la costa tirrenica (per 50 miglia) dal fiume Tevere al Circeo. Confinava, pertanto, a nord con l'Etruria, ad est dagli Appennini, dal mare ad occidente ed a sud da popolazioni italiche o, pi\u00f9 in antico, preindoeuropee. Il \"Latium vetus\", pur di limitata estensione, era comunque disseminato in epoca protostorica da una miriade di insediamenti protourbani di varie dimensioni, che in parte si svilupparono in seguito attraverso un processo di sinecismo di diversi villaggi vicini, divenendo delle vere e proprie citt\u00e0.\nSecondo l'antica ricostruzione di Dionigi di Alicarnasso, solo parzialmente confermata dalla scienza, prima dei Latini e degli Italici gli abitanti della regione furono i \"Siculi\", poi gli \"Aborigeni\" e i \"Pelasgi\", che uniti cacciarono a mezzogiorno i Siculi, fino a quando da queste popolazioni si originarono i Latini.\nTra le popolazioni che abitarono il territorio in epoca Latina, anche i Volsci, gli Aurunci e i Rutuli.\nCitt\u00e0 del \"Latium vetus\".\nNumerose sono le citt\u00e0 citate da Plinio il Vecchio nella sua \"Naturalis Historia\" al tempo dell'Imperatore romano Vespasiano. Qui di seguito un elenco dettagliato:\nPrincipali vie di comunicazione.\nLe strade pi\u00f9 conosciute dell'epoca di Augusto erano: la via Appia (\"regina viarum\", che delimita la parte del \"Latium\" vicino al mare, fino a \"Sinuessa\"), la via Latina (che raggiunge la via Appia presso \"Casilinum\") e la via Valeria (che delimita la regione adiacente alla Sabina fino al territorio dei Marsi). Vi erano poi la via Labicana che si congiungeva con la via Latina dopo l'\"Algidum\", e la via Prenestina, che iniziava con la Labicana dalla porta Esquilina, proseguiva fino a \"Gabii\" e poi a \"Praeneste\". Oltre a queste vi erano anche: la via Tiburtina Valeria, che cominciava a \"Tibur\" (Tivoli) e conduceva attraverso il territorio dei Marsi fino a \"Corfinium\" (Corfinio), citt\u00e0 dei Peligni.\nEconomia.\nL'intero territorio \u00e8 fertile e produce ogni tipo di bene. Pochi sono invece i luoghi, lungo la costa, paludosi e malsani, come il territorio attorno ad \"Ardea\", o quello compreso tra \"Antium\" e \"Lavinium\" fino alla pianura di \"Suessa Pometia\", oppure quello nei pressi di \"Setia\". Ci\u00f2 vale anche per il Circeo, essendo un territorio montagnoso e roccioso. Pur tuttavia anche questi territori non sono del tutto improduttivi o inutili, venendo utilizzati per il pascolo, o anche come boschi per il legname o per alcuni particolari prodotti che crescono proprio nelle zone paludose. Il territorio del \"Latium vetus\" produceva anche vini di grande qualit\u00e0 come il \"Setino\" (da \"Setia\", vino di qualit\u00e0 assai costosa) o l'\"Albano\" (\"Colli Albani\"), oltre al \"Signino\" (da Segni, particolarmente astringente per il ventre).\nVi erano poi le importanti cave di pietra rossa di \"Gabii\", che fornivano a Roma la maggior parte di questo materiale per la costruzione di edifici ed opere d'arte, grazie al vicino corso fluviale dell'Aniene, che ne premetteva un facile trasporto.\nPopolazioni.\nPrimi ad essere sottomessi a Roma furono i Latini, gi\u00e0 in epoca regia. Poi furono sottomessi Equi, Volsci (della pianura pontina), Ernici, e ancora prima i Rutuli e gli Aborigeni. E alla fine tutta la terra di queste popolazioni fu chiamata \"latina\".\nStoria.\nLa conquista da parte di Roma.\nLe antiche citt\u00e0 del \"Latium\" furono progressivamente conquistate dai Romani a partire dall'et\u00e0 regia. In questa prima fase, l'avanzata di Roma fu accompagnata dalla distruzione sistematica dei centri urbani sottomessi, spesso situati a poca distanza dalla citt\u00e0 vincitrice. Alla cancellazione, pi\u00f9 o meno completa, spesso seguiva la deportazione a Roma delle popolazioni assoggettate, che venivano inglobate nella comunit\u00e0 romana, fino a fondersi con essa.\nLa memoria delle citt\u00e0 distrutte nella prima fase della conquista ci \u00e8 stata tramandata da un nutrito gruppo di fonti classiche, principalmente l'opera geografica di Strabone, l'opera enciclopedica di Plinio il Vecchio (\"Naturalis Historia\"), e l'opera antiquaria di Dionigi di Alicarnasso sulla Roma arcaica (\"Romanae Antiquitates\").\nIn particolare, l'opera di Plinio, nel suo stile enciclopedico e compendiario, ne fornisce un elenco schematico e scarno, con \"53 \"populi\" di cui alla sua epoca (I secolo d.C.) non rimaneva traccia; l'elenco non \u00e8 tuttavia organico, essendo diviso in due parti: inizialmente vengono citate, senza un ordine preciso le citt\u00e0 del Lazio in generale con il loro nome, mentre di seguito si elencano in ordine alfabetico le popolazioni cittadine dell'area albana, citate con il nome degli abitanti, definiti nell'insieme \"populi albenses\"\".\nSotto Romolo furono sottomesse le citt\u00e0 di \"Antemnae\" e di \"Custrumerium\", in territorio sabino.\nSotto il re Anco Marzio l'espansione sarebbe proseguita verso il mare, con la distruzione dei centri di \"Ficana\", \"Politorium\" e \"Tellenae\", le cui popolazioni sarebbero state trasferite a Roma sul colle Aventino.\nTarquinio Prisco avrebbe esteso ulteriormente il territorio dello stato romano, conquistando \"Corniculum\", nella zona a nord-est della citt\u00e0, e \"Apiolae\", probabilmente nella pianura pontina, con il cui bottino avrebbe avviato i lavori per il tempio di Giove Ottimo Massimo sul Campidoglio. e la cui popolazione venne trasferita, secondo gli usi del suo predecessore, sull'Aventino.\nTarquinio il Superbo avrebbe proseguito le conquiste nell'agro pontino, conquistando la citt\u00e0 di \"Suessa Pometia\"."}
{"id": "1149289", "revid": "1005847", "url": "https://it.wikipedia.org/wiki?curid=1149289", "title": "Elezioni presidenziali in Ucraina del 1994", "text": "Le elezioni presidenziali in Ucraina del 1994 si tennero il 26 giugno (primo turno) e il 10 luglio (secondo turno). A seguito dell'esito elettorale, il Presidente uscente Leonid Krav\u010duk dovette cedere la carica presidenziale all'ex Primo ministro Leonid Ku\u010dma.\nLe elezioni presidenziali si tennero in seguito a un compromesso politico tra il Presidente e il Parlamento. Nello stesso anno si tennero le elezioni parlamentari.\nA seguito della formale dissoluzione dell'Unione Sovietica nel dicembre 1991, questa fu la prima elezione presidenziale nella Comunit\u00e0 degli Stati Indipendenti (formata dagli stati post-sovietici) in cui il Capo di Stato uscente, le cui radici affondavano nella nomenklatura sovietica, perse la leadership e accett\u00f2 pacificamente l'esito della consultazione elettorale democratica."}
{"id": "1149295", "revid": "123458737", "url": "https://it.wikipedia.org/wiki?curid=1149295", "title": "Storia della filosofia medioevale", "text": "Storia della filosofia medioevale \u00e8 un saggio di Luciano De Crescenzo, pubblicato nel 2002 dalla casa editrice Mondadori.\nIl testo \u00e8 una raccolta di brevi biografie degli esponenti della filosofia nel medioevo, commentate dal punto di vista dell'autore. La caratteristica dell'opera \u00e8 lo stile ironico e umoristico dello scrittore partenopeo, che tenta di dare ad ogni personaggio trattato una descrizione semplice e obiettiva."}
{"id": "1149298", "revid": "125879128", "url": "https://it.wikipedia.org/wiki?curid=1149298", "title": "Izborsk", "text": "Izborsk (russo: \u0418\u0437\u0431\u043e\u0440\u0441\u043a; estone: Irboska) \u00e8 un villaggio situato nel Distretto Pe\u010dorskij dell'Oblast' di Pskov, Russia. Contiene una delle pi\u00f9 importanti e imponenti fortezze medievali della Russia occidentale.\nIl villaggio si trova a una trentina di chilometri a ovest di Pskov, poco lontano dal confine estone. Secondo la Cronaca degli anni passati, nell'862 la fortezza fu dominio di Truvar. Alcuni affermano che il villaggio fu chiamato cos\u00ec da Izborskij (padre di Vadim), che poteva anche essere il primo zar di questo posto. Anche se la sua tomba \u00e8 ancora meta di turisti, gli scavi archeologici effettuati sui tumuli funebri presenti in abbondante numero nelle vicinanze non rileverebbero la presenza di insediamenti di Variaghi, facendo presumere che Izborsk fosse in origine un importante centro dei primi Krivi\u010di.\nLa successiva menzione della fortezza nelle storiografie slave data al 1233, quando Izborsk fu attaccata e presa dai Cavalieri Portaspada. Dopo alterne vicende che videro la citt\u00e0 passare pi\u00f9 volte in mano a questi ultimi, la semi autonoma citt\u00e0 di Pskov decise nel 1302 di trasferire la fortezza in un luogo strategicamente pi\u00f9 vantaggioso. Nel 1510 Izborsk, facente allora parte della Repubblica di Pskov, fu attaccata e conquistata dal Gran Principe Basilio III di Moscovia. Durante l'assedio di Pskov (1581) da parte delle truppe del Re Stefan Batory, la fortezza fu occupata dalle truppe polacche, che l'abbandonarono solo dopo il 1582. Dal XVIII secolo, a causa delle annessioni di Estonia e Lettonia poste in essere da Pietro il Grande, la fortezza vide venir meno il proprio ruolo strategico e declin\u00f2.\nA seguito del trattato di Tartu i confini tra Estonia e Russia furono spostati a est e dal 1920 il villaggio divenne parte dello stato estone. Nel 1945 quando la Russia era parte dell'Urss e l'Estonia fu occupata dall'Unione Sovietica, il confine fu nuovamente modificato unilateralmente dai sovietici e Izborsk divenne parte della RSSF Russa.\nLe pi\u00f9 antiche strutture ad oggi esistenti sono la Torre Lukovka (lit. \"Torre della Cipolla\"), costruita nel 1330, primo edificio difensivo in pietra ad essere costruito a ovest di Pskov. Dopo la costruzione di un muro di cinta e di sette ulteriori torri di pietra la Lukovka divent\u00f2 una torre d'avvistamento. La [chiesa della Nativit\u00e0 all'interno della fortezza fu costruita nel XVI secolo. Poco lontano dall'insediamento \u00e8 oggi presente un museo di croci di pietra."}
{"id": "1149306", "revid": "125312811", "url": "https://it.wikipedia.org/wiki?curid=1149306", "title": "Bouldering", "text": "Il bouldering \u00e8 un'attivit\u00e0 di arrampicata su massi nata intorno agli anni settanta. I massi possono essere naturali o artificiali, come nel caso delle competizioni. Quando praticata su massi naturali \u00e8 chiamata anche arrampicata su massi o sassismo. Il nome deriva dall'inglese \"boulder\", ovvero un masso che pu\u00f2 avere differenti dimensioni e che offre delle pareti arrampicabili.\nIl bouldering consiste nell'arrampicare (fino ad un massimo di circa 7-8 metri) per risolvere particolari sequenze di movimenti concatenati e dinamici, in genere pochi (8-10), ma estremamente difficoltosi. I boulder particolarmente alti sono chiamati highball e possono essere considerati praticamente dei free solo.\nStoria del bouldering.\nFra gli antesignani del bouldering vi \u00e8 Oscar Eckenstein (1859-1921), un rocciatore inglese dalle straordinarie capacit\u00e0 atletiche, ed \u00e8 proprio ai britannici che dobbiamo il termine \"bouldering\".\nOltre all'UK vi sono cenni di attivit\u00e0 di bouldering anche in Francia e Italia alla fine del XIX secolo.\nPer molti anni questa attivit\u00e0 fu considerata come una sorta di allenamento per alpinisti.\nNegli anni '30 e '40 Pierre Allain (l'ideatore delle scarpette lisce PA) cominci\u00f2 a praticare il bouldering fine a se stesso a Fontainebleau, da molti ora considerata come la patria di tale attivit\u00e0.\nIl primo rocciatore che ne fece la sua primaria attivit\u00e0 (negli anni '50) fu John Gill, uno sportivo che applic\u00f2 i principi della ginnastica alle scalate su roccia.\nA partire dagli anni '70 il bouldering divenne un'attivit\u00e0 matura e fortemente praticata, contribuendo a creare e risolvere problemi di notevole livello e contribuendo a spingere in avanti la scala di difficolt\u00e0. Uno tra i pi\u00f9 noti sostenitori di questa pratica sportiva fu in quegli anni Gian Carlo Grassi, che nel suo libro \"Sassismo spazio per la fantasia\" cens\u00ec e descrisse moltissime vie sui massi erratici della bassa Valle di Susa.\nOggi il bouldering \u00e8 una disciplina specifica dell'arrampicata sportiva e sono molte le manifestazioni che prevedono gare sia al coperto che all'aperto.\nInoltre negli ultimi anni \u00e8 sorta la pratica del buildering, parola che deriva dall'inglese \"building\", costruzione; difatti questa variante non \u00e8 altro che bouldering praticato su strutture costruite dall'uomo come ponti, palazzi e altre strutture artificiali.\nTecnica.\nLa tecnica utilizzata per il bouldering \u00e8 sostanzialmente la stessa dell'arrampicata sportiva. Lo stile di arrampicata \u00e8 basato su piccole sequenze di mosse dinamiche e di forza, mentre l'arrampicata tradizionale \u00e8 basata su lunghezze maggiori e dunque pi\u00f9 sulla resistenza. Le brevissime vie sui massi vengono generalmente definite come \"problemi\". L'atto di risolvere un \"problema\", viene compiuto anche come allenamento. Queste brevi lunghezze vengono affrontate da alcuni come allenamento per aumentare forza e resistenza. Spesso il \"problema\" viene ripetuto, anche molte volte, per abituare il corpo a certi automatismi.\nSicurezza.\nLa differenza con l'arrampicata classica consiste nel fatto che, mancando una assicurazione, si utilizzano materassini (chiamati \"crash pad\") per attutire le cadute.\nI crash pad possono essere costruiti con materiali diversi e possono avere diverse misure. I pi\u00f9 comuni sono in gommapiuma rigida e hanno uno spessore che va dagli 8 ai 10 centimetri e, quando aperti, coprono uno spazio di caduta di circa 1 metro per 1 metro e mezzo. Solitamente sono presenti uno strato pi\u00f9 rigido e sottile, orientato verso l'alto, il cui compito \u00e8 distribuire l'energia dell'impatto su una superficie pi\u00f9 ampia possibile, ed uno strato relativamente morbido il cui compito \u00e8 quello di dissipare le forze trasmesse dal primo strato.\nSono spesso muniti di cinghie a tracolla in modo da poter essere trasportati a mo' di zaino.\nEsso viene posizionato al di sotto del blocco che deve venire affrontato dall'atleta, per attutire parzialmente un'eventuale caduta dello stesso. Molto spesso vengono utilizzati pi\u00f9 crash pad contemporaneamente, soprattutto quando il terreno al di sotto del masso da boulder risulti particolarmente accidentato e quindi pericoloso in caso di caduta.\n\u00c8 fondamentale tener conto del fatto che l'utilizzo di questo strumento, per quanto in molti casi efficace, non \u00e8 assolutamente sufficiente a garantire la totale sicurezza dei boulderisti. Infatti \u00e8 fondamentale, accanto all'uso del crash pad, il ruolo dello o degli \"spotter\", persone appositamente posizionate sotto il blocco pronte a parare l'eventuale caduta evitando che l'arrampicatore finisca per impattare il terreno fuori dai materassi.\nAncora diverso \u00e8 il caso degli Highball, enormi massi alti oltre gli 8 metri le cui salite assomigliano quasi pi\u00f9 a dei free solo. Ad esempio \"Ambrosia\" di 15 m. o \"29 dots\" di 14.\nGradi di difficolt\u00e0.\nIl bouldering ha delle proprie scale di difficolt\u00e0: le pi\u00f9 utilizzate sono la Hueco e la Fontainebleau (quest'ultima utilizzata in Italia). La scala di Fontainebleau usa dei nomi simili ai gradi della scala francese di arrampicata sportiva (numeri seguiti da lettere) ma rispetto a questa la difficolt\u00e0 sono maggiori (un 8A di boulder \u00e8 molto pi\u00f9 difficile di una via di 8a). Per sottolineare la differenza la scala di Fontainebleau utilizza le lettere in maiuscolo.\nNella seguente tabella sono indicati i gradi di difficolt\u00e0 delle scale Fontainebleau e Hueco, e nell'ultima colonna un valore di paragone con la scala francese di arrampicata sportiva.\nCompetizioni.\nLe competizioni di boulder si svolgono su strutture artificiali che\nassomigliano ai massi naturali, ma di solito ne riproducono solo un lato, quello rivolto verso il pubblico. Il regolamento prevede la partenza e l'arrivo su prese obbligate:\nLe competizioni si svolgono a livello nazionale, europeo e mondiale. Si disputa:\nSiti di bouldering.\nNel mondo.\nTra i siti pi\u00f9 grandi di bouldering nel mondo:\nIn Italia.\nTra i siti pi\u00f9 grandi di bouldering in Italia:"}
{"id": "1149318", "revid": "117801576", "url": "https://it.wikipedia.org/wiki?curid=1149318", "title": "Divinit\u00e0 ctonie", "text": "Il termine divinit\u00e0 ctonia indica tutte quelle divinit\u00e0 generalmente femminili legate ai culti di dei sotterranei e personificazione di forze sismiche o vulcaniche. Deriva dalla parola greca usata da Ferecide di Siro per indicare una divinit\u00e0 cosmica originaria insieme con \"Zas\" (Zeus) e \"Kronos\": Ctonie (, \"Chthon\u00ed\u0113\" ovvero \"Sotterra\", dall'aggettivo greco , \"chth\u00f3nios\" che significa \"sotterraneo\").\nIl mito di Ctonie.\nIl mito si sviluppa attorno all'archetipo topico delle ierogamie (da , \"hier\u00f2s g\u00e1mos\", nozze sacre), narrazione del matrimonio fra due divinit\u00e0 principali che incarnando usi tradizionali umani, rappresentano la fondazione di un diritto o pi\u00f9 propriamente ordine cosmico. La Terra prima delle nozze con il padre degli d\u00e8i \u00e8 \"Ctonie\", cio\u00e8 \"Sotterra\"; diventa poi Gea () dopo aver vestito un mantello o un velo, donatole come dote dallo stesso Zeus, costituito dalla vegetazione e dalle terre emerse che coprono le sembianze infernali originarie.\nDivinit\u00e0 e culti ctoni in Italia.\nAttorno al gioco allegorico del disvelamento/nascondimento sono costruiti altri culti e miti legati all'immortalit\u00e0 dell'anima, alla vita dopo la morte e al ciclo delle stagioni.\nNei santuari delle divinit\u00e0 ctonie sopravvivevano pratiche taumaturgiche o sciamaniche gi\u00e0 abbandonate nei santuari delle divinit\u00e0 della \"polis\". In Italia ebbero diffusione fino agli albori del Cristianesimo."}
{"id": "1149320", "revid": "767487", "url": "https://it.wikipedia.org/wiki?curid=1149320", "title": "Preludio e fuga, BWV 549", "text": "\"Preludio e fuga, BWV 549\" \u00e8 un'opera di Johann Sebastian Bach.\nLa prima versione (BWV 549a, in re minore) dovrebbe risalire ai primi anni di Bach a Weimar, mentre la revisione-trascrizione in do minore (BWV 549) appartiene agli anni di Lipsia.\nIl preludio (che, data la sua struttura, \u00e8 pi\u00f9 prossimo ad una fantasia che ad un preludio propriamente detto) si apre con un vigoroso assolo di pedale.\nA questo segue una sezione che si sviluppa nella forma di \"toccata sopra i pedali\" (forma derivata da Pachelbel, che a sua volta l'aveva appresa, attraverso i suoi maestri, niente meno che dal nostro Girolamo Frescobaldi): le dolorose armonie che si sviluppano ai manuali sono sorrette da lunghe note gravi.\nAl preludio fa seguito una fuga dal carattere assai pi\u00f9 rigoroso: in essa, le quattro voci entrano in ordine dalla pi\u00f9 bassa a quella pi\u00f9 acuta.\nIl pedale rimane muto per le prime 39 battute della fuga, aggiungendo trionfalmente una quinta voce a partire dalla battuta 40.\nIl brano termina con una breve coda dal carattere libero e virtuosistico, che richiama piuttosto da vicino la conclusione della assai pi\u00f9 celebre Toccata &amp; fuga in re minore BWV 565."}
{"id": "1149321", "revid": "287204", "url": "https://it.wikipedia.org/wiki?curid=1149321", "title": "La lunga notte del dottor Galvan", "text": "La lunga notte del dottor Galvan (\"Ancien malade des h\u00f4pitaux de Paris\") \u00e8 un racconto di Daniel Pennac, pubblicato nel 2005, dalla casa editrice Feltrinelli.\nTrama.\nIl dottor Gerard Galvan, medico d'urgenza ossessionato dal destino sotto forma di biglietto da visita, narra ad un misterioso interlocutore una domenica notte passata al pronto soccorso \"Postel-Coupertin\", durante la quale un paziente, che alla fine non si riveler\u00e0 un semplice malato, gli far\u00e0 passare una delle nottate pi\u00f9 imprevedibili e rocambolesche della sua vita."}
{"id": "1149322", "revid": "110157", "url": "https://it.wikipedia.org/wiki?curid=1149322", "title": "Room on the 3rd Floor", "text": "Room on the 3rd Floor \u00e8 il primo album dei McFly. Venne pubblicato nel 2004."}
{"id": "1149326", "revid": "287204", "url": "https://it.wikipedia.org/wiki?curid=1149326", "title": "Babrujsk", "text": "Babrujsk (in bielorusso \u0411\u0430\u0431\u0440\u0443\u0439\u0441\u043a; in russo \u0411\u043e\u0431\u0440\u0443\u0439\u0441\u043a, traslitt. \"Bobrujsk\") \u00e8 una citt\u00e0 della Bielorussia, la seconda per grandezza della voblasc' di Mahil\u00eb\u016d, nonch\u00e9 la maggiore citt\u00e0 bielorussa fra quelle non capoluogo regionale.\nGeografia fisica.\nLa citt\u00e0 sorge sul fiume Beresina ed \u00e8 servita dalla superstrada M5, a met\u00e0 strada fra Minsk e Homel'; ed a 116\u00a0km dal capoluogo regionale Mahil\u00eb\u016d.\nStoria.\nL'insediamento sorse nel XIV secolo come castello polacco-lituano sulla Beresina. Grazie alla sua posizione strategica sul fiume nei secoli successivi Babrujsk si afferm\u00f2 come emporio commerciale e artigianale.\nNel 1793, in seguito alla seconda spartizione della Polonia, Babrujsk entr\u00f2 a far parte dell'Impero russo. Nel 1810 i russi iniziarono a costruire presso la cittadina una fortezza inserita nell'ambito del sistema difensivo occidentale. La nuova piazzaforte si rivel\u00f2 ben costruita poich\u00e9 due anni dopo riusc\u00ec a respingere gli attacchi di Napoleone per ben quattro mesi.\nSul finire del XIX secolo la cittadina fu teatro di alcuni pogrom contro la popolazione ebraica che nel 1897 costituiva il 60% dei 34.336 abitanti di Babrujsk. Nel 1902 un devastante incendio distrusse parte dell'abitato lasciando senza casa oltre 2500 famiglie.\nTra il febbraio ed il marzo 1918 fu teatro della battaglia tra il 1\u00ba Corpo Polacco in Russia e l'Armata Rossa. \nIl 28 giugno 1941 la citt\u00e0 fu occupata dai nazisti del Heeresgruppe Mitte. Nei mesi successivi i tedeschi uccisero oltre 20.000 ebrei mentre altri furono rinchiusi in un apposito ghetto o in campi di lavoro in condizioni disumane. Decisi ad eliminare la regione dalla presenza ebraica i nazisti continuarono i massacri attuando esecuzioni di massa. Nel 1943 tutti gli ebrei catturati e richiusi nel ghetto o nei campi erano stati assassinati. Il 29 giugno 1944 l'Armata Rossa liber\u00f2 una Babrujsk completamente distrutta.\nInfrastrutture e trasporti.\nI percorsi stradale e ferroviario su cui si trova sono un'importante arteria di collegamento fra Bielorussia ed Ucraina, sulla direttrice Minsk-Kiev.\nSport.\nCalcio.\nLa squadra principale della citt\u00e0 \u00e8 il Futbol'ny Klub Bel\u0161yna Babrujsk."}
{"id": "1149330", "revid": "3831", "url": "https://it.wikipedia.org/wiki?curid=1149330", "title": "Divinit\u00e0 ctonia", "text": ""}
{"id": "1149340", "revid": "1543377", "url": "https://it.wikipedia.org/wiki?curid=1149340", "title": "Peugeot Type 56, 58 e 68", "text": "Le Peugeot Type 56, 58 e 68 sono tre modelli di autovettura prodotti tra il 1903 ed il 1905 dalla casa automobilistica francese Peugeot.\nProfilo.\nNel 1903, la Type 56 fu chiamata a raccogliere l'eredit\u00e0 delle Type 14, 15 e 25. Era una vettura di classe media, secondo i parametri di classificazione automobilistica dell'epoca. Era proposta con carrozzeria tonneau a 4 posti, per cui aveva anche velleit\u00e0 da vettura familiare, nonostante le dimensioni contenute (2.8 m di lunghezza). Montava un monocilindrico da 833 cm\u00b3 in grado di spingerla ad una velocit\u00e0 massima di 40\u00a0km/h. Fu prodotta nel solo 1903 in 16 esemplari. Nel 1904, oramai non pi\u00f9 in produzione, la Type 56 si guadagn\u00f2 un riconoscimento ufficiale per le sue doti di economia, riuscendo a percorrere 100 km con soli 5.3 litri di carburante.\nLa Type 56 fu sostituita nel 1904 dalla Type 58, anch'essa a quattro posti, ma pi\u00f9 lunga di 15 cm rispetto alla progenitrice. La Type 58 condivideva la meccanica con la Type 56, ed anch'essa fu prodotta solamente per un anno, ma arrivando a totalizzare 121 esemplari.\nLa vettura che doveva sostituire la Type 58 arriv\u00f2 l'anno seguente e fu denominata Type 68: era una torpedo, la prima Peugeot a proporre tale carrozzeria. Montava un motore leggermente pi\u00f9 grande, della cilindrata di 883\u00a0cm\u00b3. Il corpo vettura, sebbene fosse tornato alle dimensioni della Type 56, proponeva un passo maggiorato e salito a 2 metri di lunghezza, in modo da favorire l'abitabilit\u00e0 nonostante le dimensioni molto contenute. La Type 68 fu prodotta solo nel 1905 in 276 esemplari."}
{"id": "1149344", "revid": "74801", "url": "https://it.wikipedia.org/wiki?curid=1149344", "title": "Distretto governativo di Gie\u00dfen", "text": "Il distretto governativo di Gie\u00dfen (in tedesco: \"Regierungsbezirk Gie\u00dfen\") \u00e8 uno dei tre distretti governativi del \"Land\" dell'Assia in Germania. Un altro termine per la regione al centro della Germania \u00e8 Assia Centrale."}
{"id": "1149348", "revid": "161367", "url": "https://it.wikipedia.org/wiki?curid=1149348", "title": "Modulo Lunare LEM", "text": ""}
{"id": "1149349", "revid": "729019", "url": "https://it.wikipedia.org/wiki?curid=1149349", "title": "Guerra dei trent'anni (fase danese)", "text": "La fase danese (1625-1630) \u00e8 la seconda fase in cui si \u00e8 soliti dividere la guerra dei trent'anni. Fu caratterizzata essenzialmente dall'ingresso in campo della Danimarca contro l'alleanza cattolica e dalla sua rapida sconfitta da parte delle truppe riunite della Lega Cattolica e dell'Impero. Inoltre, in questa fase, la Francia inizi\u00f2 un'attivit\u00e0 di supporto politico ed economico ai nemici degli Asburgo che sarebbe durata fino al suo intervento diretto nel 1635 (vedi la fase francese della guerra).\nEventi politici e bellici.\nLa schiacciante vittoria cattolica nella prima fase della guerra provoc\u00f2 le apprensioni di molti dei sovrani protestanti del Nord Europa; tra questi, il \"partito protestante\" trov\u00f2 la sua nuova guida, il re di Danimarca Cristiano IV. Cristiano, sovrano protestante, era ben inserito nelle vicende tedesche, in quanto era Duca dello Holstein, e, grazie ad accorte manovre politiche, era riuscito ad imporre l'influenza danese su Amburgo e a far nominare suo nipote Vescovo di Brema. Inoltre, grazie ad un'oculata amministrazione e a una situazione economica favorevole, aveva reso le finanze della Danimarca tra le migliori dell'intera Europa; a questo risultato avevano largamente contribuito le entrate dei pedaggi dello stretto dell'\u00d8resund e consistenti riparazioni di guerra da parte della Svezia.\nA L\u00fcneburg, nel maggio del 1625, Cristiano fu nominato dalla dieta direttore (\"Kreisoberst\") del Circolo della Bassa Sassonia. Nel frattempo le due potenze asburgiche ripresero la loro politica egemonica e di guida del partito \"cattolico\" portando la guerra alle Province Unite, gli attuali Paesi Bassi, allo scadere della tregua dei dodici anni. Questo fatto suscit\u00f2 l'opposizione degli inglesi, che avevano forti interessi nei Paesi Bassi, ed erano anch'essi preoccupati per il predominio cattolico nel continente europeo.\nMa questo prevalere cattolico fu rotto proprio da una rivalit\u00e0 interna. In Francia, terminato il periodo della reggenza e della politica filospagnola di Maria de' Medici, il cardinale Armand-Jean du Plessis de Richelieu, ministro di Luigi XIII, si prefisse l'obiettivo di impedire un nuovo accerchiamento asburgico come ai tempi di Carlo V. Dopo una nuova delibera della dieta di L\u00fcneburg che decideva l'entrata in guerra della Danimarca e della Bassa Sassonia, con l'appoggio francese si cre\u00f2, nel 1625, un'alleanza anti-asburgica fra Paesi Bassi, Danimarca ed Inghilterra.\nPer combattere questa nuova minaccia, l'Imperatore Ferdinando II diede l'incarico di arruolare un nuovo esercito ad Albrecht von Wallenstein, un nobile boemo arricchitosi grazie agli espropri seguiti alla vittoria degli anni precedenti. Grazie ad una sapiente organizzazione, Wallenstein arruol\u00f2 un esercito di 20.000 uomini e si mise al servizio dell'Imperatore, in cambio del bottino ricavato nelle campagne. Quindi, grazie anche a una certa indecisione dei protestanti, i cattolici passarono rapidamente all'offensiva: il conte di Tilly pass\u00f2 il fiume Weser entrando con le sue truppe nel territorio del Circolo della Bassa Sassonia, mentre Wallenstein condusse a nord il nuovo esercito, ponendo i quartieri invernali a Magdeburgo.\nCristiano IV si trov\u00f2 ora in una situazione molto difficile e cap\u00ec di non poter fare affidamento sugli stati che avevano promesso supporto alla Danimarca; la Francia si trovava ancora alle prese con gravi problemi interni legati allo strapotere ugonotto, che sarebbero sfociati nel 1627 con l'assedio di La Rochelle; l'Inghilterra era in un periodo di gravi tensioni politiche, che avrebbero presto portato alla Rivoluzione Inglese; la Svezia era in guerra con la Polonia, e gli stati regionali protestanti, Sassonia e Brandeburgo, non sembravano interessati ad unirsi alla lotta. Come risultato, l'esercito danese doveva affrontare, con il solo supporto delle poche truppe del nuovo esercito del conte di Mansfeld, due armate cattoliche.\nLa campagna vera e propria ebbe inizio nella primavera del 1626, quando Wallenstein oper\u00f2 per liberare una posizione fortificata tenuta da un suo sottoposto, il tenente Aldringen, dall'assedio messo in atto da Mansfeld; quest'ultimo fu duramente sconfitto nella battaglia del Ponte di Dessau, sul fiume Elba, in seguito alla quale le truppe imperiali occuparono la Slesia. Intanto, ad occidente, Tilly, dopo avere occupato la fortezza di Gottinga ed avere ricevuto rinforzi da Wallenstein, il 27 agosto 1626 sconfisse duramente Cristiano IV nella battaglia di Lutter-am-Barenberge. La vittoria di Tilly sembrava decisiva: le truppe imperiali occuparono il Ducato di Meclemburgo e lo Holstein danese, e distrussero le ultime forze residue di Cristiano a Grossenbrode, il 14 settembre 1627. In dicembre, i danesi si ritirarono nelle isole del Mar Baltico, e i cattolici occuparono lo Jutland.\nA questo punto agli imperiali bastava spazzare via gli ultimi nuclei di resistenza danese sulle coste del Mar Baltico e nelle isole per ottenere una vittoria completa, e per questo Wallenstein, nel gennaio 1628, fu nominato dall'Imperatore \"Ammiraglio del Mar Baltico\". Il compito, tuttavia, si rivel\u00f2 molto pi\u00f9 difficile del previsto: l'assedio di Stralsunda, cominciato il 13 maggio, fu tolto il 24 luglio dopo un insuccesso, a cui aveva contribuito l'appoggio dato alla citt\u00e0 dalla Svezia, che cos\u00ec otteneva un primo punto di appoggio in Germania.\nMa questo non valse a risollevare le sorti della Danimarca, che venne nuovamente sconfitta il 2 settembre a Wolgast. Il costo della guerra si rivel\u00f2 a questo punto proibitivo per l'Impero, specialmente considerando che erano pochi i vantaggi ancora ottenibili dalla sua prosecuzione; si giunse quindi ad un accordo, e Cristiano IV dovette firmare la pace di Lubecca (22 maggio 1629) con la quale egli si impegnava a non inserirsi nelle vicende dell'Impero ottenendo in cambio la restituzione dei territori occupati.\nCon la morte dei principali comandanti protestanti, il conte di Mansfeld e Gabriele Bethlen, nel 1629, la guerra poteva terminare con una schiacciante serie di successi cattolici; l'Imperatore, tuttavia, nel marzo 1629, sotto l'influenza della Lega Cattolica e del suo confessore gesuita Lamormaini, eman\u00f2 l'Editto di restituzione, che imponeva la restituzione alla Chiesa delle terre secolarizzate dopo la pace di Augusta. Il provvedimento era stato preso per favorire i principi cattolici, ma il suo effetto fu disastroso dal punto di vista politico, perch\u00e9 suscit\u00f2 la reazione dei principi luterani che erano rimasti neutrali, nonch\u00e9 della Svezia, il cui intervento sar\u00e0 determinante per i futuri esiti del conflitto (vedi la fase svedese della guerra).\nEventi secondari nell'Italia settentrionale.\nAl quadro generale della guerra in Germania, si aggiunsero scontri minori verificatisi in nord Italia tra il 1620 ed il 1630, riguardanti il controllo della Valtellina, la successione al ducato di Mantova ed il possesso del Monferrato. Prima fonte delle tensioni fu la rivolta della popolazione cattolica della Valtellina, che insorse sollecitata dalla Spagna, per cui la valle rappresentava un fondamentale punto di transito lungo la via spagnola che dalla Liguria (Finale Ligure) conduceva ai Paesi Bassi.\nDopo il massacro degli abitanti protestanti nel 1620 (\"Sacro Macello\"), la Spagna occup\u00f2 la valle con il pretesto di difenderne gli abitanti cattolici contro una reazione da parte dei Grigioni. Per rispondere a questa nuova iniziativa spagnola, venne formata una lega tra Francia, Ducato di Savoia e Repubblica di Venezia, che tuttavia, a causa dei problemi interni sperimentati all'epoca dalla Francia, non riusc\u00ec ad impedire alla Spagna di ottenere una vittoria diplomatica con la Pace di Monz\u00f3n, che sanciva il protettorato spagnolo sulla Valtellina.\nNel 1627 si apr\u00ec la questione del controllo del territorio di Mantova e del Monferrato, a seguito dell'estinzione della linea diretta della famiglia Gonzaga. La successione era stata risolta a favore della casa Gonzaga-Nevers, francese; tale risoluzione, che poneva sotto il controllo della Francia due territori strategici per il controllo del nord Italia, non poteva essere accettata dalla Spagna, che appoggi\u00f2 invece la candidatura al ducato del ramo dei Gonzaga di Guastalla, filo-spagnolo.\nTruppe spagnole, provenienti dai territori di Milano, invasero il territorio di Mantova e del Monferrato, appoggiati da truppe sabaude; la Francia, impegnata sul fronte interno contro gli ugonotti, al momento non pot\u00e9 intervenire, ma, debellata la fazione ugonotta, alla fine del 1628 un esercito francese entr\u00f2 in Italia, costringendo il duca di Savoia Carlo Emanuele I a scendere a patti e il governatore di Milano, don Gonzalo Fern\u00e1ndez de C\u00f3rdoba, a togliere l'assedio di Casale.\nLa situazione si capovolse alla fine del 1629, quando intervenne un poderoso esercito imperiale, che pose l'assedio a Mantova, costretta a capitolare e sottoposta ad un brutale saccheggio. Nel frattempo, una terribile epidemia di peste, probabilmente veicolata dalle truppe tedesche, dilag\u00f2 in tutto il nord Italia, colpendo particolarmente la citt\u00e0 di Milano, che vide dimezzata la propria popolazione. Il sentimento della popolazione al passaggio dei lanzichenecchi e la tragedia dell'epidemia di peste sono efficacemente descritte da Alessandro Manzoni nei suoi Promessi Sposi.\nDeterminante per la risoluzione del conflitto fu la situazione che andava maturando in Europa; con la Francia nuovamente travagliata da problemi interni e la Germania minacciata da una prossima invasione svedese (vedi la fase svedese del conflitto), venne stilata una serie di accordi a Ratisbona, poi ratificati nel trattato di Cherasco, che riconosceva la successione alla casa Gonzaga-Nevers e il possesso di Pinerolo alla Francia, che otteneva quindi un'importante vittoria"}
{"id": "1149350", "revid": "52076", "url": "https://it.wikipedia.org/wiki?curid=1149350", "title": "Pigmeo", "text": ""}
{"id": "1149352", "revid": "1305772", "url": "https://it.wikipedia.org/wiki?curid=1149352", "title": "Please Kill Me", "text": "Please Kill Me \u00e8 un libro di Gillian McCain e Legs McNeil.\nIl libro.\n\"Please Kill Me\" esplora il mondo del punk in tutte le sue vicende, le droghe, il sesso, le follie e i malesseri di molte persone che appartengono a questa \"categoria\".\nSi passa dal trattamento elettroshock di Lou Reed, alle morti per overdose di Sid Vicious e Johnny Thunders; vengono narrate le complicate scappatelle di Dee Dee Ramone, e tutte le altre storie che ci portano a scoprire quella ribellione generazionale verso tutto e tutti nata a fine anni settanta con l'avvento di gruppi come Sex Pistols o Clash, fornendo una testimonianza per quelle persone che allora non c'erano. Un intreccio di racconti di protagonisti di questa ondata punk, senza omettere i dolori e le sensazioni di queste persone.\nQuasi un saggio su questo tema che fece tanto discutere, per la violenza di molti sostenitori di questa \"cultura\". Un viaggio negli abissi e nei paradisi della creativit\u00e0.\nL'autore.\nLegs McNeil, uno dei fondatori della fanzine punk, ha vissuto una storia in prima persona, e di cui \u00e8 stato testimone oculare, rendendolo quindi molto qualificato sul tema: mette tutto questo a nudo nel suo libro.\nCitazioni sui punk.\nEd Sanders dice cos\u00ec dei punk:"}
{"id": "1149375", "revid": "1632387", "url": "https://it.wikipedia.org/wiki?curid=1149375", "title": "The Rise of Brutality", "text": "The Rise of Brutality \u00e8 il terzo album degli Hatebreed, uscito nel 2003 sotto l'etichetta Universal."}
{"id": "1149383", "revid": "1745361", "url": "https://it.wikipedia.org/wiki?curid=1149383", "title": "Euro (vento)", "text": "L'Euro \u00e8 un vento variabile prevalentemente locale e spira saltuariamente all'aurora. \u00c8 un vento relativamente moderato che muovendosi dalle coste africane arriva a lambire le coste ioniche, portando con s\u00e9 aria calda. \u00c8 chiamato anche Levante.\nMitologia.\nNella mitologia greca Euro () era di solito effigiato avvolto in un grande mantello ed era figlio di Astreo e della dea greca Eos, annunciatrice del giorno. \nLa Dea, definita da Omero \"dalle rosee dita\" si alzava ogni mattina assai presto dal suo letto portando cos\u00ec la luce del giorno agli uomini.\n\u00c8 una delle quattro divinit\u00e0 direzionali del vento (in greco: \"anemoi\"), \u00e8 associato con la stagione autunnale e dimorava nel Tempio del dio Elios in Estremo Oriente.\nInfluenza culturale.\nAll'Euro sono intitolate le Eurus Undae su Titano.\nDal vento greco \u00e8 derivato il nome di persona Euro."}
{"id": "1149385", "revid": "1258", "url": "https://it.wikipedia.org/wiki?curid=1149385", "title": "Carciofo Violetto di Sant\u2019Erasmo", "text": ""}
{"id": "1149388", "revid": "43211", "url": "https://it.wikipedia.org/wiki?curid=1149388", "title": "The Demolition", "text": ""}
{"id": "1149391", "revid": "83531", "url": "https://it.wikipedia.org/wiki?curid=1149391", "title": "Gadsden (Alabama)", "text": "Gadsden \u00e8 la citt\u00e0 capitale della Contea di Etowah, nel nord-est Alabama, Stati Uniti, si trova a circa 60 miglia a nordest di Birmingham. Secondo le stime del censimento statunitense del 2005, la popolazione ammonta a 37.405 abitanti.\nUna volta era il secondo pi\u00f9 importante centro industriale, superato solo da Mobile. Le due citt\u00e0 erano importanti centri per i trasporti. Fino agli anni ottanta, Gadsden era totalmente dipendente dall'industria pesante, inclusa Goodyear e Republic Steel. Dopo questi anni, la citt\u00e0 decise di non esser pi\u00f9 dipendente dalle industrie in modo non essere pi\u00f9 l'immagine di una citt\u00e0 esclusivamente aziendale."}
{"id": "1149395", "revid": "1965277", "url": "https://it.wikipedia.org/wiki?curid=1149395", "title": "Luigi Rolando", "text": "Biografia.\nStudi\u00f2 prima filosofia, quindi si iscrisse a medicina, dove fu allievo di Gian Tommaso Anforni e di Gianfrancesco Cigna e si laure\u00f2 nel 1793. Fu aggregato al Collegio medico nel 1802.\nNel 1804 fu chiamato a Sassari, dove la corte sabauda era stata costretta a rifugiarsi dopo l'occupazione napoleonica, da Giuseppe Audiberti, archiatra di Vittorio Emanuele I. In quella circostanza, fu nominato professore di medicina pratica nell'Universit\u00e0 di Sassari.\nPrima di recarsi nell'isola, fondamentale fu il passaggio da Firenze, dove incontr\u00f2 Felice Fontana e Paolo Mascagni.\nDopo la Restaurazione venne nominato medico di corte. Inoltre, nel 1814 gli fu conferita la cattedra di anatomia all'universit\u00e0 di Torino e vi fond\u00f2 un Museo che oggi porta il suo nome, ove \u00e8 possibile ritrovare altri illustri nomi della medicina quali Carlo Giacomini. Insegn\u00f2 anche presso l'Accademia delle Belle Arti e venne eletto membro dell'Accademia delle Scienze.\nAttivit\u00e0 scientifica.\nNel 1809 pubblic\u00f2 a Sassari il celebre \"Saggio sopra la vera struttura del cervello dell'uomo e degli animali e sopra le funzioni del sistema nervoso\".\nA lui si deve la scoperta delle ramificazioni cerebrali; \u00e8 legata al suo nome la scissura sulla faccia esterna degli emisferi cerebrali (scissura di Rolando).\nFu un osservatore preciso e puntiglioso della realt\u00e0 che lo circondava esaminando con scrupolo gli apparati e i sistemi nelle loro strutture e propriet\u00e0, per poterne discernere chiaramente la fenomenologia."}
{"id": "1149396", "revid": "1745361", "url": "https://it.wikipedia.org/wiki?curid=1149396", "title": "Hockey Club Milano Quanta", "text": "L'HC Milano Quanta, fino al 2006 HC Milano 24, \u00e8 una societ\u00e0 di hockey in-line maschile di Milano (MI), e partecipa al campionato di Serie A.\nStoria.\nL'H.C. Milano 24 (numero che richiama la data di nascita dell'H.C. Milano fondata appunto nel 1924 dal Conte Alberto Bonacossa) \u00e8 la prosecuzione naturale e legale della Sportivi Ghiaccio Milano fondata il 27 maggio 1994. Rilevata il 5 febbraio 1995 da Umberto Quintavalle riesce a raggiungere per due anni di fila , stagione 1995-96 e 1996-97, le finali del Campionato Italiano assoluto di hockey ghiaccio perdendole entrambe in modo rocambolesco.\nNel 1996 l'H.C. Milano 24 inizia anche l'attivit\u00e0 dell'hockey in line.\nAlla fine della stagione 1996-97 in seguito ad insanabili divergenze con la Federazione Italiana Sport Ghiaccio (FISG) collegata ad atteggiamenti palesemente ostili subiti dalla Societ\u00e0 nei due anni di attivit\u00e0, l'H.C. Milano 24 cessa l'attivit\u00e0 su ghiaccio proseguendo quella In line. Peraltro il 30 luglio 2004 con la tardiva ma apprezzata delibera n\u00b0 6-04/312 il Consiglio Federale della FISG riconosceva gli errori connessi a danno dell'H.C. Milano 24 dando atto alla Societ\u00e0 ed al suo Presidente di essersi sempre legittimamente e correttamente comportati.\nNel 2006 l'HC Milano 24 cambia ragione sociale diventando H.C. Milano Quanta.\nL'H.C. Milano (24 e Quanta) vince il suo primo titolo di Campione d'Italia e la sua prima Coppa Italia nel 1999. Successivamente il Palmar\u00e8s si arricchisce in modo molto importante a partire dalla stagione 2011-2012. Oggi il Palmar\u00e8s pu\u00f2 contare: 9 scudetti, 7 Coppa Italia, 7 Supercoppe Italiane, 3 Coppe FIHP/FISR (2016/2017; 2017/2018; 2018/2019) e 3\u00ba (2016) e Due 2\u00ba posto European League (2018, 2019), e 1 President Cup (2017).\nNel 2014 l'HC Milano Quanta \u00e8 stato insignito dell'Ambrogino d'oro.\nNella Club House del Quanta Club a Milano \u00e8 possibile visitare il museo dedicato alla squadra, con l'esposizione di tutti i trofei vinti.\nGiocatori famosi.\nI pi\u00f9 noti giocatori rossobl\u00f9 che hanno fatto la storia dell'H.C. Milano Hockey Ghiaccio\nI pi\u00f9 noti giocatori rossobl\u00f9 che hanno fatto la storia dell'H.C. Milano Hockey In line"}
{"id": "1149404", "revid": "486946", "url": "https://it.wikipedia.org/wiki?curid=1149404", "title": "HC Milano 24", "text": ""}
{"id": "1149406", "revid": "767487", "url": "https://it.wikipedia.org/wiki?curid=1149406", "title": "Under the Knife", "text": "Under the Knife \u00e8 il primo EP degli Hatebreed."}
{"id": "1149407", "revid": "287204", "url": "https://it.wikipedia.org/wiki?curid=1149407", "title": "Formaggio agordino di malga", "text": "Il formaggio agordino di malga \u00e8 un prodotto tipico e presidio Slow Food della provincia di Belluno.\nIn quest'area del Veneto esiste ancora un'importante presenza di malghe attive durante i mesi estivi. La tipologia dei formaggi \u00e8 quella della classica toma semigrassa di montagna, fatta con latte di vacca ed eventuali aggiunte minime di capra o pecora. \u00c8 un formaggio destinato a lunghe stagionature ed esistono ancora ambienti naturali dove matura per sei, otto mesi.\n\u00c8 stato riconosciuta come P.A.T.."}
{"id": "1149411", "revid": "110157", "url": "https://it.wikipedia.org/wiki?curid=1149411", "title": "Kakianako Nariki", "text": "Biografia.\nHa partecipato alle Olimpiadi di Atene 2004 nei 100 metri piani, venendo eliminato in batteria (settimo tempo, 11\"62).\nCon la velocista Kaitinano Mwemweata ed il sollevatore Meamea Thomas ha costituito la prima spedizione olimpica nella storia del suo paese."}
{"id": "1149426", "revid": "15756", "url": "https://it.wikipedia.org/wiki?curid=1149426", "title": "A tutto gas (serie animata)", "text": " \u00e8 un manga di Ryuji Tsugihara incentrato sulle corse di auto sportive. Il \"Mechadoc\" del titolo \u00e8 una parola macedonia composta dalla prima parte dei termini inglesi \"mechanical\" e \"doctor\" che si riferisce al mestiere del protagonista, un meccanico/elaboratore di automobili (un dottore della meccanica, appunto). \u00c8 stato pubblicato a capitoli dalla casa editrice Sh\u016beisha sulla rivista \"Weekly Sh\u014dnen Jump\" dal 1982 al 1985 e in seguito raccolto in 12 volumi \"tank\u014dbon\".\nDal manga \u00e8 stata tratta una serie televisiva anime di 30 episodi prodotta da Tatsunoko tra il 1984 e il 1985. Il manga \u00e8 inedito in italiano mentre un'edizione doppiata in italiano dell'anime \u00e8 stata trasmessa dal 1992 su Italia 7 e diverse altre reti regionali. I nomi dei personaggi sono stati tutti italianizzati e la sigla italiana che sostituisce quelle giapponesi \u00e8 cantata da Giampi Daldello.\nTrama.\nIn una localit\u00e0 di mare arrivano dei giovani meccanici a bordo del loro autobus-officina in cerca di lavoro e fortuna: Marco (meccanico e pilota), Ivano (il contabile, sempre con una sigaretta in bocca) e Luca (secondo meccanico e tuttofare). Dopo un turbolento inseguimento con dei pirati della strada i tre ragazzi vengono accolti dal proprietario di un bar che concede loro un locale per trasformarlo in officina e fanno amicizia con un altro terzetto di giovani del luogo: Marcello, Riccardo e Pedro. Questi ultimi si atteggiano a bulli e piloti esperti (sono una parodia dei teppisti giapponesi \u201cBosozoku\u201d), ma in realt\u00e0 sono amichevoli e maldestri al punto da restare sempre coinvolti in situazioni comiche.\nUna volta inaugurata l\u2019officina MD (Mecha-Doc), Marco, Luca e Ivano iniziano subito a lavorare sulle auto sportive dei clienti che spesso li coinvolgono in incredibili avventure grazie alle quali fanno nuove conoscenze, tra cui la \u201cSelvaggia\u201d Romina con la sua auto \u201cYota 8\u201d. Le prime auto elaborate da Marco sono una Honda City prima serie (che user\u00e0 per affrontare un malintenzionato che ne ha un'altra in versione \"Turbo II \"Bulldog\") e una Nissan Skyline R30 RS-Turbo che usa per battere il pirata della strada \"Jolly\" che guida una Mazda Chantez. Parallelamente alla vita in officina Marco deve destreggiarsi anche in quella sentimentale, visto che tutte le ragazze che gli ruotano intorno (Romina la pilota, Manuela la poliziotta e Paola che lavora al bar) sono innamorate e se lo contendono anche se lui sembra avere occhi solo per le automobili.\nTra un lavoro e l\u2019altro i ragazzi hanno il tempo di elaborare delle auto per realizzare il sogno di Marco di creare auto performanti e partecipare a competizioni prestigiose.\nLa prima occasione si presenta con la \u201cCannonball\u201d, una gara su un circuito cittadino con percorso misto, in cui il team schiera una Toyota Celica XX (MA60) recuperata dal vicino sfasciacarrozze (gestito da Nonna Betty) e potenziata. Nel corso della competizione Marco incontra e supera Daniele, a bordo di una particolarissima Isuzu Piazza prima serie che monta due motori -uno anteriore e uno posteriore- sincronizzati da un sistema computerizzato (nell'adattamento italiano i dialoghi sono stati modificati e oltre a non nominare il modello dell'auto parlano di un generico sistema di gestione elettronica delle sospensioni). Romina invece, che partecipa alla gara con Pedro come navigatore, ha un duro combattimento coi tre piloti del team GT-R che utilizzano due Nissan Skyline GT-R KPGC10 e una Nissan Skyline GT-R KPGC110. Dopo una serie di colpi di scena Marco riesce a prendere la testa a pochi metri dal traguardo, inseguito da Nabe sulla sua Super Z e Roby che guida una Mazda RX7: ormai sembra fatta ma sul pi\u00f9 bello il motore della XX prende fuoco e a vincere \u00e8 Nabe.\nLa seconda opportunit\u00e0 si presenta qualche tempo dopo in occasione della gara di accelerazione \u201czero-yon\u201d (0-400 metri) per cui l\u2019officina MD realizza una CR-X (Honda CR-X Ballade Sports) molto veloce. Gli avversari gi\u00e0 incontrati alla Cannonball si presentano con le loro nuove auto: Roby ha una RX7 creata ex novo e Nabe un'altra Super Z costruita appositamente per le accelerazioni. All\u2019evento presenzia anche il team del famoso meccanico Giulio, ex pilota e vecchio amico di Nabe, che schiera una Toyota Soarer Z10. Sembra andare tutto per il meglio ma durante le prove avviene l\u2019impensabile. In un attimo di distrazione di Marco un ladro ruba la CR-X e si lancia ad alta velocit\u00e0 lungo la pista, contemporaneamente un aereo da carico plana sul rettilineo coi portelloni aperti ed aggancia l\u2019auto per poi scomparire all\u2019orizzonte.\nOrmai tutta la scuderia MD ha perso le speranze di poter partecipare alla gara ma all\u2019improvviso un grosso camion parcheggia davanti alla porta dell\u2019officina. Ne scende la sorella di Roby che ha portato un regalo da parte sua: una CR-X nuova di zecca. Roby infatti non vuole rinunciare a confrontarsi sportivamente con l\u2019avversario e quindi decide di aiutarlo, dal momento che ne ha le possibilit\u00e0 economiche.\nMarco si rimette subito al lavoro e riesce a terminare in tempo per la gara, che consiste in una serie di eliminatorie dove la CR-X sconfigge prima la RX7 guidata da Roby stesso e subito dopo la Super Z di Nabe, che ha un incidente dopo il traguardo. Il vecchio campione approfitta dell\u2019occasione per annunciare il suo ritiro dalle corse, incitando Marco a dare il meglio per la fase finale della corsa. L\u2019altra auto finalista \u00e8 una misteriosa Mazda RX7 prototipo del team Mugen Ltd. Auto Bahn, che ha fatto un tempo record. Prima che si possa disputare l\u2019ultima sfida il pilota della Mugen scende dall\u2019auto e stupisce tutti rivelando di essere una ragazza bionda di nome Sara. Preso il microfono si rivolge ai piloti e agli spettatori dicendo di essere la presidente dell\u2019azienda e che la manifestazione \u00e8 stata organizzata proprio dalla Auto Bahn al solo scopo di mostrare la superiorit\u00e0 dei loro rivoluzionari motori costruiti con materiale ceramico. Questa dichiarazione provoca il malumore generale, i piloti si sentono presi in giro, Giulio in particolare ribadisce l\u2019importanza della passione che dovrebbe sempre prevalere sulla tecnica. Nonostante la manifesta inferiorit\u00e0 della CR-X rispetto all\u2019auto dell\u2019avversaria, Marco corre l\u2019ultima frazione mettendoci tutto s\u00e9 stesso e riesce a cogliere una stupenda vittoria per poi essere portato in trionfo.\nDopo qualche tempo e altre avventure Marco viene contattato proprio dalla scuderia Auto Bahn che lo vuole ingaggiare come tecnico e pilota. Lui non ha la minima intenzione di lasciare la sua officina ma Ivano e Luca lo spingono ad accettare l\u2019offerta, convinti di agire per il bene dell\u2019amico e garantirgli un futuro in una grande azienda che possa valorizzare il suo talento. Alla Auto Bahn Marco corre assieme al giovane pilota Paul e sperimenta delle innovazioni tecnologiche a dir poco futuristiche: oltre al motore in materiale ceramico le auto hanno un sofisticato sistema di navigazione elettronico che aiuta il pilota indicandogli cosa fare per tenere le traiettorie migliori ed evitare incidenti e situazioni pericolose. In breve Marco capisce di non condividere la filosofia della nuova squadra e la abbandona per tornare dai suoi amici alla Mecha-Doc.\nPer partecipare alla gara che si terr\u00e0 a breve, questa volta su un percorso che include tre autodromi giapponesi (i circuiti del Fuji, Suzuka e Tsukuba) e dei tratti stradali tra l'uno e l'altro, Marco sceglie di usare la nuova Nissan Fairlady Z 300ZX (Z31), modificata per avere la trazione integrale e ribattezzata \u201cGracer Jet\u201d per l\u2019occasione. Tra i suoi avversari ci sono Roby, che chiede e ottiene di correre con lui per il team MD, e un terzetto di piloti Mugen composto da Sara, Paul e Nabe. Tutti sono sorpresi che il vecchio campione sia tornato e che lo abbia fatto con una squadra apparentemente senza scrupoli come la Auto Bahn, la verit\u00e0 \u00e8 che Nabe era amico del padre di Paul e si \u00e8 preso a cuore il suo futuro.\nL\u2019inizio della gara \u00e8 concitato, con Roby che si porta in testa seguito da Paul, Nabe e Marco che per\u00f2 \u00e8 leggermente distaccato. Nella seconda parte della gara Paul si ferma improvvisamente con il navigatore/computer di bordo guasto: il calore prodotto dal motore ceramico (che \u00e8 senza impianto di raffreddamento) lo ha messo fuori uso. Il ragazzo pensa di non essere in grado di andare avanti da solo ma Nabe lo incoraggia attraverso l\u2019auricolare e Paul, anche a causa di uno scatto d\u2019orgoglio, riprende la gara proprio quando vede arrivare l\u2019auto di Marco. La corsa prosegue e un pilota della scuderia Plot si comporta in modo scorretto cercando di mandare fuori strada prima Sara (che riesce a rientrare) e poi Marco. Questo secondo tentativo di speronamento viene interrotto da Sara che investe il pilota della Plot provocando il ritiro di entrambi. Soccorsa da Marco e Paul, fa in tempo a rivelargli il segreto di Nabe: l\u2019uomo sta perdendo gradualmente la vista ed \u00e8 in cerca di un suo degno successore nel mondo delle corse. La rivelazione spinge ancora di pi\u00f9 i tre giovani piloti a dare il proprio meglio nella gara.\nVerso la fine della gara Nabe \u00e8 in testa ma improvvisamente la sua malattia agli occhi si aggrava lasciandolo praticamente cieco e scoraggiandolo al punto da farlo fermare in mezzo alla pista. Roby se ne accorge e lo incoraggia a proseguire quindi Nabe commosso riparte e quando i suoi occhi smettono di vedere del tutto continua a correre ad occhi chiusi, conoscendo ormai a memoria il percorso e aiutandosi col computer-navigatore. I quattro piloti all\u2019ultimo giro giungono sul rettilineo finale appaiati, ma sar\u00e0 Marco a prevalere e vincere la gara al foto-finish. Nabe potr\u00e0 quindi ritirarsi serenamente avendo trovato non uno ma ben tre piloti degni di succedergli."}
{"id": "1149430", "revid": "76963", "url": "https://it.wikipedia.org/wiki?curid=1149430", "title": "Franco Mazzei", "text": "Biografia.\nDopo gli iniziali studi all'Universit\u00e0 Cattolica di Milano, si \u00e8 laureato in Lingue e Civilt\u00e0 Orientali presso l'allora Istituto Universitario Orientale di Napoli. Specializzatosi presso l'Istituto Storiografico di Tokyo, \u00e8 stato dal 1968 al 1971 \"visiting professor\" all'Universit\u00e0 di Studi Stranieri di Tokyo. Dopo una breve esperienza nel corpo diplomatico, nel 1979 \u00e8 diventato professore presso l'Orientale; dapprima docente di \"Storia e Civilt\u00e0 dell'Estremo Oriente\", ha occupato le cattedre di \"Storia moderna del Giappone\" e \"Relazioni Internazionali\". \u00c8 stato poi Preside della facolt\u00e0 di Scienze Politiche dell'Orientale. Attualmente \u00e8 titolare o ricopre comunque l'insegnamento di \"World politics\", \"Geopolitica e geoeconomia dell'Estremo Oriente\", \"Storia e istituzioni dell'Asia\", \"Storia e istituzioni della Cina\".\nDal 1985 al 1993, Mazzei \u00e8 stato consigliere presso l'Ambasciata d'Italia di Tokyo; continua a collaborare con il Ministero degli Affari Esteri. Nel 1993, per meriti culturali, ha ricevuto dall'Imperatore del Giappone l'Ordine del Tesoro Sacro. Nel 2006 ha ricevuto l'Ordine del Sol Levante.\nDall'anno accademico 2010/11 si \u00e8 attivato per l'insegnamento della prima laurea magistrale in \"International Relations\" in lingua inglese della LUISS Guido Carli."}
{"id": "1149432", "revid": "1442080", "url": "https://it.wikipedia.org/wiki?curid=1149432", "title": "Gaisone", "text": "Gaisone era un ufficiale del comandante delle truppe renane Magnenzio, il quale si ribell\u00f2 contro l'imperatore Costante I il 18 gennaio 350. Costante, avendo perso il sostegno delle truppe, si rifugi\u00f2 sui Pirenei, ma Gaisone lo cattur\u00f2 e lo uccise. Era probabilmente il \"magister militum\" di Magnenzio.\nFu console per l'anno 351 assieme a Magnenzio, ma entrambi furono riconosciuti solo nella parte occidentale dell'impero."}
{"id": "1149433", "revid": "125019", "url": "https://it.wikipedia.org/wiki?curid=1149433", "title": "Scissura di Rolando", "text": ""}
{"id": "1149435", "revid": "120684920", "url": "https://it.wikipedia.org/wiki?curid=1149435", "title": "Telegatti 1984", "text": "La 1\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Manzoni, il 10 maggio 1984. La serata venne poi trasmessa su Canale 5 in due parti trasmesse il 13 e il 14 maggio 1984. A condurre la serata fu il presentatore televisivo Mike Bongiorno, affiancato da Fabrizia Carminati, annunciatrice di Canale 5, e da Gabriella Golia, annunciatrice di Italia 1. Essi furono affiancati anche da Cinzia Lenzi, annunciatrice di Rete 4, emittente che era ancora di propriet\u00e0 di Mondadori.\nNel corso della serata si sono esibiti Franco Battiato, Alice e Gino Paoli; Franco Franchi e Ciccio Ingrassia hanno regalato alla platea un paio di gag divertenti.\nGrandi attesi e protagonisti della serata sono stati i divi di \"Dallas\", Larry Hagman e Linda Gray che hanno ritirato il premio per il miglior telefilm straniero.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 10 Telegatti\nTotale Fininvest: 12 Telegatti"}
{"id": "1149437", "revid": "62853", "url": "https://it.wikipedia.org/wiki?curid=1149437", "title": "Niccol\u00f2 Marini", "text": ""}
{"id": "1149438", "revid": "124540785", "url": "https://it.wikipedia.org/wiki?curid=1149438", "title": "Domenico Balsamo", "text": "Biografia.\nNato a Napoli da madre insegnante e padre impiegato, diplomato al liceo artistico, si laurea con il massimo dei voti presso la facolt\u00e0 di Architettura \"Luigi Vanvitelli\" della Seconda universit\u00e0 degli studi di Napoli, sede di Aversa.\nNel 1997 inizia a studiare recitazione; l'anno successivo recita in due lavori teatrali di Eduardo de Filippo, \"Questi fantasmi\" e \"Le voci dentro\".\nNel 2001 \u00e8 protagonista del film \"Luna rossa\", regia di Antonio Capuano, e nel 2003 di \"Pater familias\", regia di Francesco Patierno.\nLe sue prime partecipazioni televisive sono nella serie tv di Rai 3, \"La squadra\", e in \"Rosafuria\", regia di Gianfranco Albano, in onda nel 2003 su Rai 2. Nel 2003 \u00e8 anche tra i protagonisti della miniserie TV \"Salvo D'acquisto\", diretta da Alberto Sironi e trasmessa da Rai Uno, dove riappare l'anno successivo nella miniserie \"Mai storie d'amore in cucina\", regia di Giorgio Capitani e Fabio Jephcott.\nNell'estate del 2006 acquista una discreta popolarit\u00e0, interpretando il ruolo di \"Alberto\" in \"Un posto al sole d'estate - Cercasi Elena disperatamente\", versione estiva della soap opera di Rai Tre, \"Un posto al sole\". Nella prima met\u00e0 del 2007 appare su Mediaset nelle miniserie \"Donne sbagliate\", regia di Monica Vullo, e \"L'uomo della carit\u00e0 - Don Luigi Di Liegro\", regia di Alessandro Di Robilant.\nNel 2008 \u00e8 tra gli interpreti della miniserie di Canale 5, \"Il sangue e la rosa\", diretta da Salvatore Samperi, Luigi Parisi e Luciano Odorisio. Nello stesso anno ritorna, dopo qualche anno d'assenza, sul grande schermo con i film \"Altromondo\", regia di Fabio Massimo Lozzi, e \"L'ultimo Pulcinella\", regia di Maurizio Scaparro, a cui fanno seguito, nel 2009, \"Sogno il mondo il venerd\u00ec\", regia di Pasquale Marrazzo, e \"L'ultimo re\", regia di Antonello Grimaldi."}
{"id": "1149439", "revid": "120519467", "url": "https://it.wikipedia.org/wiki?curid=1149439", "title": "Telegatti 1985", "text": "La seconda edizione del Gran Premio Internazionale dello Spettacolo si \u00e8 tenuta a Milano, al Teatro Manzoni, il 21 maggio 1985. La serata venne poi trasmessa su Canale 5 in due parti, il 26 e il 27 maggio 1985. A condurre la serata, per la seconda volta consecutiva, il presentatore televisivo Mike Bongiorno, affiancato dalle annunciatrici delle reti Fininvest: Susanna Messaggio e Fiorella Pierobon (di Canale 5), Gabriella Golia (di Italia 1), Cinzia Lenzi e Alessandra Buzzi (di Rete 4).\nOspiti musicali delle serate sono stati Lucio Dalla, Loredana Bert\u00e8, Ornella Vanoni, Gino Paoli e i Pooh; Claudio Cecchetto invece \u00e8 il primo deejay a ricevere il Telegatto. Ospiti comici sono stati Gigi e Andrea e Beppe Grillo.\nDall'estero sono giunti personaggi come Henry Winkler, il Fonzie della storica serie \"Happy Days\", le attrici S\u00f4nia Braga, Ver\u00f3nica Castro, Connie Sellecca e in collegamento telefonico da Cannes l'attore Harrison Ford, reduce dal successo di Indiana Jones e il tempio maledetto.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 14 Telegatti\nTotale Fininvest: 25 Telegatti"}
{"id": "1149441", "revid": "1961455", "url": "https://it.wikipedia.org/wiki?curid=1149441", "title": "Rifugio Cesare Dalmazzi al Triolet", "text": "Il rifugio Cesare Dalmazzi al Triolet \u00e8 un rifugio situato nel comune di Courmayeur, in Val Ferret, nelle Alpi Graie, a \"2590\"\u00a0m s.l.m.\nStoria.\nLa prima costruzione di un ricovero sul luogo risale al 1892. Il rifugio \u00e8 stato costruito nel 1932 e, in seguito, ampliato negli anni 1980. \u00c8 stato completamente ristrutturato nel 2004.\n\u00c8 intitolato a Cesare Dalmazzi, alpinista torinese.\nCaratteristiche e informazioni.\n\u00c8 collocato sul bordo del ghiacciaio del Triolet sotto il gruppo di Leschaux e quello di Triolet, gruppi montuosi nel massiccio del Monte Bianco.\nAccessi.\nL'accesso avviene dalla val Ferret in circa tre ore di camminata. Percorsa la valle fino alla localit\u00e0 Arnouvaz (1769\u00a0m), si continua ancora un po' per la valle principale e poi si imbocca il sentiero sulla sinistra che sale al rifugio."}
{"id": "1149443", "revid": "24443", "url": "https://it.wikipedia.org/wiki?curid=1149443", "title": "Rifugio Dalmazzi al Triolet", "text": ""}
{"id": "1149446", "revid": "29990", "url": "https://it.wikipedia.org/wiki?curid=1149446", "title": "Piccolo Trianon", "text": ""}
{"id": "1149448", "revid": "547034", "url": "https://it.wikipedia.org/wiki?curid=1149448", "title": "Telegatti 1986", "text": "La terza edizione del Gran Premio Internazionale dello Spettacolo si \u00e8 tenuta a Milano, per la prima volta al Teatro Nazionale, il 6 maggio del 1986. A condurre la serata, per la terza volta consecutiva, il presentatore televisivo Mike Bongiorno, affiancato da Milly Carlucci.\nIl premio speciale per i \"Fantastici 7\", che finirono poi in copertina su Tv Sorrisi e Canzoni, andava ai sette personaggi pi\u00f9 importanti dell\u2019Italia, ognuno di loro rappresentava un ruolo. I premiati furono Giuliano Gemma (per il cinema), Alberto Cova (per lo sport), Mike Bongiorno (per la televisione), Riccardo Pazzaglia (per il giornalismo), Sandro Pertini (per la politica), Alberto Bevilacqua (per la poesia) e infine Claudio Baglioni (per la musica)quest\u2019ultimo \u00e8 l\u2019unico che sar\u00e0 presente anche nei \"Fantastici 7\" dell\u2019anno successivo.\nIn questa edizione viene assegnato per la prima volta il Telegatto ad un lettore della rivista TV Sorrisi e Canzoni, organizzatrice dell'evento, in rappresentanza di tutti coloro che hanno votato.\nIn occasione del premio \"Miglior trasmissione per ragazzi\" si \u00e8 esibito il Piccolo Coro dell'Antoniano di Bologna; si sono esibiti anche Loredana Bert\u00e8 e una St\u00e9phanie di Monaco in un'insolita versione rockstar. Altri cantanti presenti in platea quella sera sono stati Vasco Rossi, Renato Zero, Lucio Dalla, Bryan Ferry e i Matia Bazar.\nVincitori.\nDi seguito vengono elencate le varie categorie di premi, e i rispettivi vincitori dell'anno. I premi sono assegnati alle trasmissioni andate in onda l'anno precedente alla cerimonia.\nStatistiche emittente/vittorie.\nTotale Rai: 6 Telegatti\nTotale Fininvest: 5 Telegatti"}
{"id": "1149449", "revid": "322321", "url": "https://it.wikipedia.org/wiki?curid=1149449", "title": "Gibellina", "text": "Gibellina (\"Jibbi\u1e0d\u1e0dina\" in siciliano) \u00e8 un comune italiano di abitanti del libero consorzio comunale di Trapani in Sicilia.\nIl centro abitato attuale, noto anche come \"Gibellina Nuova\", \u00e8 sorto dopo il terremoto del Bel\u00ecce del 1968 in un sito che in linea d'aria dista circa 11\u00a0km dal precedente. Il vecchio centro, distrutto dal sisma, \u00e8 stato abbandonato e negli anni ottanta \u00e8 stato trasformato nel Cretto di Burri, un'opera di land art dell'artista Alberto Burri.\nStoria.\nLe origini.\nIl nome si suppone derivi dall'arabo \"Gebel\" (Montagna, Altura) e \"Zghir\" (Piccola); il nome completo significa, pertanto, \"piccola montagna\", \"piccola altura\".\nSecondo alcuni storici fondata dagli Arabi nell'Alto medioevo, il centro medioevale si form\u00f2 nel secolo XIV intorno al castello edificato da Manfredi Chiaromonte.\nL'era Corrao e la ricostruzione.\nDopo il terremoto del 1968 e le devastazioni, fu lentamente avviata la ricostruzione del paese. Tuttavia, invece di riedificare nelle vicinanze dell'antica Gibellina, essa fu ripresa una ventina di chilometri pi\u00f9 a valle. La scelta del sito avrebbe potuto seguire la logica della vicinanza alla costruenda autostrada sino a Mazara del Vallo, se non fosse che il terreno di nuova edificabilit\u00e0 era dei cugini Ignazio e Nino Salvo, boss della mafia.\nGibellina nuova sorse quindi sul territorio del comune di Salemi, in \"contrada Salinella\", a seguito di una votazione del consiglio comunale.\nPer la ricostruzione della cittadina l'ex sindaco della citt\u00e0 Ludovico Corrao ebbe l'illuminata idea di \"umanizzare\" il territorio chiamando a Gibellina diversi artisti di fama mondiale come Pietro Consagra e Alberto Burri; quest'ultimo si rifiut\u00f2 di inserire una sua opera nel nuovo contesto urbano che si stava costruendo e realizz\u00f2 il Cretto di Burri, o \"Grande Cretto\", sulla vecchia Gibellina, a memoria del sisma che la distrusse. All'appello del sindaco risposero, altres\u00ec, Mario Schifano, Andrea Cascella, Arnaldo Pomodoro, Mimmo Paladino, Franco Angeli, Leonardo Sciascia. La citt\u00e0 divenne subito un immenso laboratorio di sperimentazione e pianificazione artistica, in cui artisti e opere di valore rinnovarono lo spazio urbano secondo una prospettiva innovativa.\nMonumenti e luoghi d'interesse.\nIl Cretto di Burri.\nI resti del terremoto sono ancora visibili, in parte sotto il Cretto di Alberto Burri, monumento della morte che ripercorre le vie e vicoli della vecchia citt\u00e0. Esso infatti sorge nello stesso luogo dove una volta vi erano le macerie, attualmente \"cementificate\" dall'opera di Burri. Dall'alto l'opera appare come una serie di fratture di calcestruzzo sul terreno, il cui valore artistico risiede nel congelamento della memoria storica di un paese. \nIl Meeting.\nIl \"Meeting\" \u00e8 una scultura-monumento realizzata da Pietro Consagra.\nLa chiesa madre.\nNel 1970 Ludovico Quaroni riceve l'incarico per la progettazione della chiesa parrocchiale di Gibellina sulla sommit\u00e0 di una leggera collina, nel punto pi\u00f9 alto del paese. Il progetto \u00e8 completato nel 1972 insieme a Luisa Anversa. La geometria della chiesa di Gibellina rappresenta una novit\u00e0, non solo nello schema tipologico dell'edificio e nel suo rapporto con il luogo, ma anche nel linguaggio per le forme architettoniche. Le varie funzioni sono raccolte e distribuite all'interno di un parallelepipedo a base quadrata di circa 50 metri di lato, ulteriormente diviso in moduli e sottomoduli, mentre il centro simbolico e geometrico del monumento \u00e8 una grande sfera liscia, di cemento che costituisce un riferimento puntuale del sacro. I lavori iniziarono nel 1985.\nIl 15 agosto 1994 crolla la copertura del tetto, senza provocare vittime. L'inchiesta ha portato all'invio di avvisi di garanzia per il direttore dei lavori. I lavori di restauro, iniziati nel 2002, sono stati ultimati all'inizio del 2010.\nLa piazza del comune e la torre civica.\nLa piazza del comune \u00e8 circondata da un portico realizzato da Vittorio Gregotti e Giuseppe Samon\u00e0, alle cui pareti si trovano delle ceramiche decorate da Carla Accardi. Al bordo della piazza si trovano delle sculture di metallo bianco - originariamente scenografia per l'opera teatrale \"Edipo Re\" - intitolate \"La citt\u00e0 di Tebe\" di Pietro Consagra, la scultura in travertino \"Citt\u00e0 del sole\" di Mimmo Rotella e \"La torre\" di Alessandro Mendini.\nRealizzata nel 1988 da Alessandro Mendini, la torre civica \u00e8 posizionata nella piazza XV gennaio 1968. Quando funziona, dalla torre, quattro volte al giorno (che corrispondevano ai quattro momenti pi\u00f9 importanti per il popolo gibellinese), fuoriusciva un mix di suoni (urla, venditori ambulanti...) caratteristici della vita quotidiana della \"vecchia\" Gibellina.\nIl sistema delle piazze.\nIl cosiddetto sistema delle piazze a Gibellina \u00e8 un allineamento di piazze cinte da strutture architettoniche laterali progettate da Franco Purini e Laura Thermes. Del sistema delle piazze fanno parte:\nSociet\u00e0.\nEvoluzione demografica.\nA seguito del terremoto molti cittadini decisero di emigrare altrove come il Canada, gli USA, il Venezuela, l'Australia e molti altri a causa dell'assenza di reali opportunit\u00e0 lavorative che offriva il paese o per studiare altrove. Per questa ragione la demografia del paese ne risulta vistosamente influenzata.\nCultura.\nIl Museo d'arte contemporanea.\nLa collezione d'arte contemporanea di Gibellina, si forma dal 1980 attraverso il contributo di numerosi artisti ed \u00e8 raccolta nel Museo d'arte contemporanea Ludovico Corrao, con una collezione di circa 2.000 opere d\u2019arte.\nVi sono opere di artisti tra cui Mario Schifano, Giulio Turcato, Arnaldo Pomodoro, Gino Severini, Alighiero Boetti, Fausto Melotti, Giuseppe Uncini, Pietro Consagra, Carla Accardi.\nIl 15 gennaio 2012, in occasione del XLIV anniversario del terremoto del Belice, il museo viene intitolato a Ludovico Corrao.\nLa sede attuale del museo, dopo una lunga chiusura, \u00e8 stata inaugurata nel luglio 2021.\nLe Orestiadi.\nDal 1981 vi svolgono ogni anno le \"Orestiadi\", un festival internazionale con manifestazioni che vanno dalle rappresentazioni teatrali a quelle musicali, dalla pittura alla scultura, al cinema.\nSono organizzate dalla \"Fondazione Orestiadi\", che nella sua sede nel Baglio Di Stefano, ha istituito il \"Museo delle Trame Mediterranee\".\nEconomia.\nL'economia \u00e8 prevalentemente basata sull'agricoltura, con coltivazioni di meloni gialli, cereali, viti, ulivi (Oliva Nocellara del Belice), alberi da frutto, agrumi e allevamenti di ovini. Operano anche varie aziende nel settore edile, alimentare e chimico (vernici). Da notare \u00e8 anche il turismo, soprattutto da parte dei turisti stranieri che visitano le opere di arte contemporanea presenti nel paese.\nSport.\nLa squadra di calcio ASD Gibellina gioca nel campionato di Prima Categoria Sicilia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1149453", "revid": "1825453", "url": "https://it.wikipedia.org/wiki?curid=1149453", "title": "Associazione Sportiva Edera", "text": "L'Associazione Sportiva Edera \u00e8 una societ\u00e0 polisportiva fondata a Trieste il 20 settembre 1904.\nLa societ\u00e0 polisportiva, una delle pi\u00f9 antiche d'Europa, ha contato nel momento di massima gloria ben 37 discipline tra cui calcio maschile e femminile, calcio a 5, nuoto, pallanuoto, rugby, baseball, cricket, pallavolo, hockey su prato, triathlon, atletica leggera, canoa polo e, in epoche meno recenti, basket, ciclismo, pattinaggio artistico e hockey su pista. Nuove sezioni sono state aggiunte recentemente, in particolare football americano, motociclismo.\nIl Consiglio nazionale del CONI, nella XXX sessione del 7 maggio 1969, ha conferito all'A.S. Edera Trieste la Stella d'oro al merito sportivo.\nDal 2013 la societ\u00e0 cura oltre al pattinaggio artistico l'attivit\u00e0 di hockey in-line giovanile.\nCalcio.\nLa squadra di calcio maschile ha vinto il campionato di Seconda Divisione 1927-1928, poi si \u00e8 fusa con il Ponziana diventando A.S.P.E. (Associazione Sportiva Ponziana Edera). Con questo nome e con maglia bianca cerchiata di nero, rosso e azzurro sormontati dalla Torre di Trieste e al braccio un nastrino tricolore a ricordare il titolo di Seconda Divisione appena conquistato, ha disputato il campionato di Prima Divisione 1928-1929. Ritornata col nome di Edera, nel dopoguerra ha militato in Serie C fino al 1952.\nPallacanestro.\nLa squadra di pallacanestro maschile ha giocato in Serie A nel 1946-47, arrivando terza nel girone IV. Nel 1948-49 \u00e8 arrivata terza nel girone B di Serie B, sfiorando la promozione.\nHockey su pista.\nLa sezione di hockey su pista maschile \u00e8 nata nel 1945. Con l'allenatore Luigi Gallina ha conquistato nel 1947 il Trofeo Citt\u00e0 di Trieste e nel 1948 lo scudetto, il Torneo del 1\u00ba maggio e il Torneo internazionale di Trieste. Si \u00e8 ritirata nel 1956. \u00c8 ritornata nel 2010 partecipando alla Serie B ma si \u00e8 ritirata nel campionato 2011-2012.\nHockey in-line.\nL'attivit\u00e0 di hockey in-line maschile, nata nel 2003, ha partecipato a diversi campionati vincendo il campionato di serie B 2002 - 2003, il campionato di serie A2 2003 - 2004, fino a conquistare il titolo di campione d'Italia 2011. Nel 2012, dopo la conquista della finale di playoff in serie A1 la squadra Senior viene sciolta. Dal 2013 la societ\u00e0 cura l'attivit\u00e0 giovanile."}
{"id": "1149455", "revid": "721282", "url": "https://it.wikipedia.org/wiki?curid=1149455", "title": "Telegatti 1987", "text": "La 4\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 5 maggio del 1987. A condurre la serata, per la quarta volta consecutiva, il presentatore televisivo Mike Bongiorno, affiancato da Carol Alt e Ren\u00e9e Simonsen (quest'ultima, ritenendo riduttivo il ruolo di \"valletta\", dopo venti minuti lascia il palcoscenico). \nLa serata \u00e8 stata animata dai comici Beppe Grillo (premiato anche per il miglior spot televisivo), Roberto Benigni e Francesco Salvi. Quest'edizione ha visto continuare il successo della trasmissione \"Quark\", arrivata al suo quarto telegatto consecutivo; stesso dicasi per la serie \"Dallas\".\nVengono premiati per la prima volta insieme il personaggio maschile e quello femminile dell'anno.\nVincitori.\nDi seguito vengono elencate le varie categorie di premi, i rispettivi vincitori dell'anno assieme al loro premiatore, ove possibile.\nI premi sono assegnati alle trasmissioni andate in onda l'anno precedente alla cerimonia.\nStatistiche emittente/vittorie.\nTotale Rai: 7 Telegatti\nTotale Fininvest: 7 Telegatti"}
{"id": "1149457", "revid": "721282", "url": "https://it.wikipedia.org/wiki?curid=1149457", "title": "Telegatti 1988", "text": "La 5\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 10 maggio del 1988. A condurre la serata, per la quinta volta consecutiva, il presentatore televisivo Mike Bongiorno, affiancato da Gabriella Carlucci.\nRenzo Arbore trionfa vincendo due premi, tra i pi\u00f9 prestigiosi: rispettivamente personaggio maschile dell'anno e trasmissione dell'anno. Per l'occasione si esibisce con il suo amato clarinetto con \"Io faccio 'o show\" insieme al maestro Claudio Mattone.\nTra le star internazionali presenti quella sera, sia in veste di candidati al premio che premiatori ricordiamo Alec Baldwin, Charlton Heston, Omar Sharif e Sophia Loren.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 7 Telegatti\nTotale Fininvest: 11 Telegatti"}
{"id": "1149461", "revid": "120519857", "url": "https://it.wikipedia.org/wiki?curid=1149461", "title": "Telegatti 1989", "text": "La 6\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 9 maggio del 1989. A condurre la serata, per la sesta volta consecutiva, il presentatore televisivo Mike Bongiorno, affiancato da Heather Parisi.\nTrionfa Marco Columbro, che conquista ben due statuette come personaggio maschile dell'anno (sorpassando Mike Bongiorno e Michele Placido) e per la migliore trasmissione di gioco in TV.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 9 Telegatti\nTotale Fininvest: 10 Telegatti\nTotale TV locali: 11 Telegatti"}
{"id": "1149467", "revid": "3082", "url": "https://it.wikipedia.org/wiki?curid=1149467", "title": "Gaiso", "text": ""}
{"id": "1149470", "revid": "721282", "url": "https://it.wikipedia.org/wiki?curid=1149470", "title": "Telegatti 1990", "text": "La 7\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, l'8 maggio del 1990. Dopo sei anni consecutivi di conduzione del programma, Mike Bongiorno lascia il posto a Corrado, affiancato da Elisabetta Gardini.\nOspiti internazionali della serata sono stati Sylvester Stallone, Gregory Peck e Glenn Ford; Stallone in particolare ha divertito il pubblico sfidando a braccio di ferro Salvatore Cascio, allora bambino e reduce dal successo del film \"Nuovo Cinema Paradiso\" di Giuseppe Tornatore. A \"sorpresa\", il bambino vince.\nL'incasso della serata \u00e8 stato devoluto all'A.I.R.E.O..\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 9 Telegatti\nTotale Fininvest: 9 Telegatti"}
{"id": "1149472", "revid": "122976805", "url": "https://it.wikipedia.org/wiki?curid=1149472", "title": "Telegatti 1991", "text": "La 8\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 7 maggio 1991. Conduttore della serata, per il secondo anno consecutivo, Corrado, affiancato da Raffaella Carr\u00e0.\nOspiti della serata da Hollywood gli attori Robert De Niro, che ha incontrato, commosso, il suo doppiatore italiano Ferruccio Amendola, e Robert Mitchum, per il Telegatto alla carriera.\nAlla serata come ospite d\u2019onore per la musica internazionale si presentarono Sting e Claudio Baglioni.\nL'incasso della serata \u00e8 stato devoluto all'Associazione Italiana Sclerosi Multipla.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 9 Telegatti\nTotale Fininvest: 9 Telegatti"}
{"id": "1149474", "revid": "122892158", "url": "https://it.wikipedia.org/wiki?curid=1149474", "title": "Telegatti 1992", "text": "La 9\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 5 maggio 1992. Conduttori della serata sono stati Corrado, per il terzo anno consecutivo, e Fabrizio Frizzi affiancati da Antonella Elia.\nQuest'edizione \u00e8 stata la prima (e per ora l'unica) in cui la coppia conduttrice \u00e8 maschile. Torna sul palco Sylvester Stallone, come premiatore, insieme all'amico-rivale Arnold Schwarzenegger, come vincitore: i due si congratulano comunque insieme sul palco, regalando anche qualche occasione di risa per la platea. Presente anche il regista Gabriele Salvatores, rappresentante dell'Italia agli Oscar con il suo \"Mediterraneo\", vincitore come miglior film straniero.\nL'incasso della serata \u00e8 stato devoluto all'Associazione Nazionale Lotta contro l'AIDS.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 8 Telegatti\nTotale Fininvest: 6 Telegatti"}
{"id": "1149476", "revid": "33751", "url": "https://it.wikipedia.org/wiki?curid=1149476", "title": "Cosmin Marius Contra", "text": ""}
{"id": "1149477", "revid": "721282", "url": "https://it.wikipedia.org/wiki?curid=1149477", "title": "Telegatti 1993", "text": "La 10\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, l'11 maggio 1993. Conduttori della serata sono stati Corrado, per il quarto anno consecutivo, e Milly Carlucci.\nIn questa edizione Mike Bongiorno conquista il decimo Telegatto, Maurizio Costanzo ed Enzo Biagi il nono. Da oltreoceano l'attore Dustin Hoffman insieme a Michael Douglas e Sharon Stone, entrambi interpreti del film \"Basic Instinct\", e Gene Hackman.\nStanding ovation per l'attore Raymond Burr, volto inconfondibile dell'avvocato Perry Mason, premiato da un intimidito Paolo Villaggio.\nL'incasso della serata \u00e8 stato devoluto alla Lega per la Ricerca sul Cancro.\nPer la miglior trasmissione per ragazzi arriva Carlo Conti, per la prima volta su di una rete Mediaset.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 5 Telegatti\nTotale Fininvest: 10 Telegatti\nUn anno di TV in due minut.\nIl video d'apertura di questa edizione con il meglio della televisione della stagione 1992/1993 \u00e8 accompagnata dalla canzone \"Somebody to Love\" dei Queen."}
{"id": "1149479", "revid": "287204", "url": "https://it.wikipedia.org/wiki?curid=1149479", "title": "Telegatti 1994", "text": "L'11\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 10 maggio 1994. Conduttori della serata sono stati Corrado, per il quinto anno consecutivo, affiancato da Alba Parietti.\nL'incasso della serata \u00e8 stato devoluto all'ONAOMAC, \"Opera Nazionale orfani Carabinieri\" e alla LIFE, \"Associazione Ammalati AIDS\".\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi ed i rispettivi vincitori dell'anno.\nStatistiche emittente/vittorie.\nTotale Rai: 4 Telegatti\nTotale Fininvest: 9 Telegatti\nInoltre, per la seconda volta nella storia dei Telegatti, c'\u00e8 un premio non assegnato ai duopolisti, quello vinto dal programma \"Roxy Bar\".\nUn anno di TV in due minuti.\nIl video d'apertura di questa edizione con il meglio della televisione della stagione 1993/1994 \u00e8 accompagnata dalla canzone \"Living on My Own\" dei Queen."}
{"id": "1149480", "revid": "1305772", "url": "https://it.wikipedia.org/wiki?curid=1149480", "title": "Good Riddance (Time of Your Life)", "text": "Good Riddance (Time of Your Life) \u00e8 un singolo del gruppo pop punk statunitense Green Day pubblicato nel 1997, estratto dall'album \"Nimrod\". Figura anche nel greatest hits della band \"International Superhits!\".\nStruttura.\nLo strumento prevalente \u00e8 la chitarra acustica di Billie Joe Armstrong accompagnata da alcuni violini e un contrabbasso in sottofondo.\nContenuto.\nLa canzone, scritta da Billie Joe Armstrong gi\u00e0 nel 1994, esorta a cogliere i momenti pi\u00f9 belli della propria vita e di inciderli nella memoria per ricordarli per sempre, come dice la frase del ritornello: \"It's something unpredictable, but in the end is right, I hope you had the time of your life\" (\"\u00c8 qualcosa di imprevedibile, ma alla fine \u00e8 giusto, spero che tu ti sia goduto il momento\").\nIl carattere retrospettivo l'ha resa molto popolare negli Stati Uniti, dove viene riproposta sovente in occasione di cerimonie, addii, anniversari, matrimoni e lauree. Diffuso \u00e8 anche l'uso televisivo del brano, che fu trasmesso pure come sigla dell'ultima puntata della serie televisiva \"E.R. - Medici in prima linea\".\nLa canzone parla di una scelta decisiva nella vita di una persona, infatti Billie la scrisse dopo che la sua relazione sentimentale fall\u00ec con una ragazza, Amanda, che lasci\u00f2 Berkeley per unirsi al Peace Corps. Anche molte altre canzoni della band sono riferite a questa ragazza, come per esempio \"She's a rebel\", \"Whatsername\", l'omonima \"Amanda\" e cos\u00ec via.\nVersioni.\nNella versione contenuta nell'album Nimrod si pu\u00f2 sentire il cantante Billie Joe Armstrong che sbaglia due volte l'attacco del riff di chitarra e bisbiglia \"fuck\". Questa parte \u00e8 stata omessa sia dalla versione radio che dal video. La copertina del singolo presenta il titolo invertito \"Time of Your Life (Good Riddance)\".\nVideo.\nIl video mostra Billie Joe Armstrong che suona la chitarra acustica in una stanza (il video \u00e8 stato girato dentro l'Hotel Ambassador) mentre si vede gente ferma in momenti di vita quotidiana. Mike Dirnt e Tr\u00e9 Cool compiono dei cammei rispettivamente nel ruolo di benzinaio (Dirnt) e ciclista ferito (Tr\u00e9). Grazie a questo video i Green Day hanno vinto il loro primo MTV Video Music Award per il Miglior video alternative nel 1998."}
{"id": "1149481", "revid": "59406722", "url": "https://it.wikipedia.org/wiki?curid=1149481", "title": "Kraven il cacciatore", "text": ""}
{"id": "1149482", "revid": "110157", "url": "https://it.wikipedia.org/wiki?curid=1149482", "title": "Jacuzzi", "text": "La Jacuzzi \u00e8 una multinazionale statunitense, fondata dai fratelli italiani Jacuzzi in California nel 1915 e famosa per la produzione di vasche idromassaggio.\nStoria.\nAll'inizio arrivano in California dal Friuli Venezia Giulia Francesco, Rachele e Valeriano Jacuzzi, originari di Casarsa della Delizia. Poco dopo li raggiungono altri quattro fratelli: Gelindo, Giocondo, Giuseppe e Candido. E nel 1915 fondano a Berkeley la Jacuzzi Bros per realizzare eliche di legno da loro progettate e che saranno poi utilizzate dall'aeronautica militare americana durante la Prima Guerra Mondiale. Nel 1920 i sette fratelli progettano e producono anche un monoplano monoposto e un monoplano cabinato di sette posti e con fusoliera in legno laminato da utilizzare per il collegamento di San Francisco con l'Alaska. Ma l'iniziativa, realizzata come Jacuzzi Bros Propellers, non ha successo. Nel 1921 Giocondo Jacuzzi, un pilota e due impiegati della societ\u00e0 muoiono quando uno dei loro aerei si schianta a Modesto.\nL'azienda s'indirizza al mondo degli agricoltori creando in quel periodo pompe per l'irrigazione e Frostifugo, una superventola in grado di soffiare aria calda per combattere le gelate. Poi nel 1943 il pi\u00f9 giovane dei sette fratelli, Candido, scopre che suo figlio Kenneth, per tutti Ken, sofferente di una grave artrite remautoide sviluppata pochi mesi dopo la nascita, sta meglio quando si sottopone alle sessioni idroterapiche in ospedale. Cos\u00ec, grazie all'esperienza maturata con le pompe per l'acqua destinate all'agricoltura, realizza un dispositivo applicabile alla vasca di casa. Nel 1956 sviluppa la prima pompa ad immersione: nasce cos\u00ec la J-300. \u00c8 il primo passo verso il prodotto di maggior successo dell'azienda, realizzato da Roy Jacuzzi, terza generazione della famiglia: aggiunge bocchette integrate e un sistema idromassaggiante. Ispirata alle antiche terme romane e commercializzata dal 1968, si tratta della prima vasca idromassaggio al mondo. Da allora l'attivit\u00e0 produttiva, effettuata in vari stabilimenti (Stati Uniti, Messico, Canada, Brasile) viene prevalentemente incentrata in vasche idromassaggio di lusso ed altri sistemi per il benessere del corpo, come saune, hammam o piscine multifunzione. Diventa anche uno status symbol grazie allo spot televisivo girato dall'attrice Jayne Mansfield in una Jacuzzi dorata a forma di cuore. Altre testimonial: Rita Hayworth e Marilyn Monroe.\nNel 1970 la famiglia Jacuzzi decide di realizzare in Italia, a Valvasone, nella provincia di Pordenone, uno stabilimento per lo sviluppo in Europa. Ed in Italia nel marzo 1974 Ken Jacuzzi, che poi racconter\u00e0 nel 2005 la sua storia in un libro autobiografico e scomparir\u00e0 nel gennaio 2017 a 74 anni, sposa Daniela Manzini.\nNegli anni l'azienda viene quotata a Wall Street come Jacuzzi Brands Inc, i discendenti della famiglia Jacuzzi (qualche centinaio) prendono strade diverse (un ramo si dedica al vino in California), l'indebitamento cresce e nel 2006, quando il giro d'affari \u00e8 di 573 milioni di dollari, \u00e8 acquisita da un fondo americano di private equity, Apollo Managment Fund, per 990 milioni di dollari in contanti (con un premio sulla quotazione del 215) e assumendosi il debito di 260 milioni di dollari.\nNel 2008 Jacuzzi trasferisce il suo quartier generale mondiale a Chino Hills, in California. Nel maggio 2012 acquisisce ThermoSpas, un'azienda produttrice di spa e vasche idromassaggio di Wallingford, nel Connecticut. Sponsorizza gli atleti della squadra di sci americana, e i loro impianti di allenamento sono dotati di vasche idromassaggio Jacuzzi e attrezzature per l'idromassaggio.\nNel 2017 Jacuzzi acquisisce Hydropool Hot Tubs e Swim Spas, e BathWraps.\nNel gennaio 2019 il fondo Investindustrial annuncia l'acquisizione di Jacuzzi Brands (e di altri marchi del medesimo settore)."}
{"id": "1149483", "revid": "125491726", "url": "https://it.wikipedia.org/wiki?curid=1149483", "title": "Corrado di Marburgo", "text": "Svolse anche il ruolo di inquisitore: gli fu ordinato dal Papa di combattere gli albigesi, che la Chiesa cattolica considerava eretici. Era conosciuto per il suo uso di metodi estremi e anche per la morte prematura che questi metodi gli portarono.\nBiografia.\nNon si conosce molto della giovent\u00f9 di Corrado, ma fonti ecclesiastiche dell'epoca lo descrivono come ben istruito, ed \u00e8 possibile che abbia ricevuto un'educazione universitaria. Era anche conosciuto per il suo forte ascetismo e per il suo zelo nella difesa della Chiesa. Anche se storicamente \u00e8 sempre stato considerato un membro dell'ordine domenicano, Nei documenti apostolici \u00e8 definito \u00abPredicatore della Parola di Dio\u00bb (\u00abmagister Cunradus de Marburch predicator Verbi Dei\u00bb). La maggior parte dei suoi primi incarichi all'interno della Chiesa erano collegati alla soppressione delle eresie ed ebbe un ruolo attivo nella crociata albigese. Papa Innocenzo III, che aveva bandito la quarta crociata ed era un sostenitore dell'inquisizione medievale fu uno dei primi sostenitori di Corrado.\nAlla fine Corrado ritorn\u00f2 nella nat\u00eca Germania e gradualmente si guadagn\u00f2 una certa influenza alla corte di Ludovico IV, langravio di Turingia. In particolare Corrado si costru\u00ec un potere notevole sulla moglie di Ludovico, Elisabetta d'Ungheria, della quale egli era consigliere religioso e confessore. Corrado imperson\u00f2 quest'ultimo ruolo in un modo estremamente severo, richiedendo da Elisabetta comportamenti quasi impossibili da mantenere. Tra le punizioni che si dice le abbia inflitto Nel 1231, forse proprio a causa del trattamento che Corrado le riservava, Elisabetta mor\u00ec. Fu presto santificata come Santa Elisabetta e divenne una delle sante pi\u00f9 importanti del medioevo. \nCorrado intanto si era anche dedicato all'estirpazione dell'eresia sia in Turingia che in Hesse e rapidamente si guadagn\u00f2 la reputazione di irragionevole ed ingiusto. Stando alla maggior parte delle fonti Corrado prendeva quasi ogni accusa come veritiera e considerava i sospettati colpevoli finch\u00e9 non veniva provato il contrario. Coloro che erano accusati di eresia erano rapidamente rintracciati dagli uomini di Corrado e veniva ordinato loro di abiurare o sarebbero stati arsi sul rogo. Gli accusati di eresia erano pure incoraggiati a denunciare, anche falsamente, altre persone, facendo capire loro che se avessero agito cos\u00ec potevano essere risparmiati. L'attivit\u00e0 inquisitoria di Corrado tocc\u00f2 popolani, nobili e preti: Heinrich Minnike, prevosto di Goslar, fu uno dei primi obbiettivi di Corrado e fu arso sul rogo. Nel 1227 Papa Gregorio IX ordin\u00f2 a Corrado di eliminare tutte le eresie in Germania, dandogli il permesso di ignorare la regolare procedura ecclesiastica per l'investigazione delle eresie. Secondo molte fonti, la sola notizia che Corrado stava per attraversare un territorio causava quasi sempre panico di massa.\nNel 1233 Corrado accus\u00f2 Enrico II, conte di Sayn, di prendere parte a \"orge sataniche\". Enrico per\u00f2 si appell\u00f2 a un'assemblea di vescovi a Magonza e fu dichiarato innocente. Corrado rifiut\u00f2 di accettare la decisione e chiese che il verdetto fosse mutato ma alla fine lasci\u00f2 Magonza per fare ritorno a Marburgo. Sulla strada fu assalito da un gruppo di cavalieri, che uccisero sia lui sia il suo assistente. Non si sa se i cavalieri fossero o meno al servizio di Enrico.\nUn'altra versione dice che Corrado avesse criticato il re di Germania per le sue numerose amanti e che quest'ultimo lo avesse convocato perch\u00e9 potesse discolparsi. Raggiunto dalle guardie reali che lo invitavano a seguirle alla corte del re, egli rispose che rispondeva del suo operato solo a Dio, di conseguenza il comandante delle guardie lo uccise.\nDopo la morte.\nDopo la sua morte Papa Gregorio dichiar\u00f2 Corrado un difensore della fede cristiana, e ordin\u00f2 che i suoi assassini fossero puniti. In Germania tuttavia, i sentimenti verso Corrado erano molto meno favorevoli, e il suo solo ricordo bast\u00f2 ad alimentare per molti anni sentimenti contrari all'inquisizione.\n Il luogo del suo assassinio, Hof Kapelle, vicino Marburgo, \u00e8 segnato con una pietra (all'interno di una fattoria privata); per molto tempo le tradizioni locali descrissero il luogo come maledetto, e Una fontana sulla \"Steinweg\", una delle strade principali di Marburgo, era sormontata, dopo un tentativo di restauro neogotico, da un'effigie di un generico monaco, ritenuto essere, da molti dei locali, Corrado, e l'effigie fu oggetto di un continuo lancio di pietre da parte degli studenti dell'universit\u00e0, finch\u00e9 l'effigie non fu sostituita con un ornamento architettonico.\nCorrado in letteratura e nei fumetti.\nCorrado compare in un'opera del novellista inglese Charles Kingsley che scrisse la sua \"Saint's Tragedy\" su Elisabetta d'Ungheria.\nCorrado di Marburgo \u00e8 anche il personaggio principale della striscia a fumetti francese \"Il Terzo Testamento\" di Xavier Dorison e Alex Alice. Nel fumetto troviamo Corrado datosi alla macchia per venti anni dopo essere stato incastrato da Enrico II, conte di Sayn, e condannato a morte dal Tribunale dell'Inquisizione, un triste e stanco Corrado (somigliante all'attore Sean Connery) si trova a confrontarsi di nuovo col Conte di Sayn in una gara per trovare un testo leggendario, il \"Terzo Testamento\". La storia \u00e8 parte di una serie di quattro storie pubblicata da Gl\u00e9nat.\nKonrad von Marburg, nella sua veste di spietato inquisitore, \u00e8 uno dei personaggi che appaiono nel romanzo di Marcello Simoni Il labirinto ai confini del mondo, terzo libro della Trilogia del Mercante di reliquie."}
{"id": "1149487", "revid": "9", "url": "https://it.wikipedia.org/wiki?curid=1149487", "title": "Kraven il Cacciatore", "text": ""}
{"id": "1149490", "revid": "1305772", "url": "https://it.wikipedia.org/wiki?curid=1149490", "title": "Holiday (Green Day)", "text": "Holiday \u00e8 una canzone dei Green Day, terzo singolo estratto del loro settimo album \"American Idiot\" (pubblicato nel 2004).\nAnche se la canzone \u00e8 un preludio a \"Boulevard of Broken Dreams\", \"Holiday\" \u00e8 stata pubblicata come singolo pi\u00f9 tardi, nella primavera del 2005. La canzone ha raggiunto notevole popolarit\u00e0 in tutto il mondo e si \u00e8 piazzata in buone posizioni nelle classifiche. Negli Stati Uniti, ha raggiunto la diciannovesima posizione nella Billboard Hot 100 e la prima sulle classifiche Alternative Songs e Hot Mainstream Rock Tracks. Essa ha debuttato all'undicesima posizione nel Regno Unito e al ventunesimo in Canada.\n\"Holiday\" \u00e8 stato svolto nel film \"Accepted\" e parti della canzone sono state suonate nel film \"Surf's Up - I re delle onde\".\nDescrizione.\nLa canzone \u00e8 una contestazione alla politica mondiale e americana ma anche una protesta verso la guerra. Infatti, mentre nella canzone originale vi \u00e8 il pezzo \"The representative of California has the floor\" (\"Il rappresentante della California ha la parola\"), nel concerto \"Bullet in a Bible\" (che poi usc\u00ec anche in DVD) tenutosi a Londra e in molti altri concerti in molte altre nazioni, Billie Joe Armstrong sostitu\u00ec queste frasi con il pezzo \"The representative of United Kingdom now has the floor\" (\"Il rappresentante del Regno Unito ha, ora, la parola\", ovviamente cambiando la frase a seconda del paese in cui suonavano), facendo cos\u00ec capire che non era contrario solo alla politica americana ma anche a molte altre politiche mondiali. Proprio annunciando questa canzone nel film-documentario Bullet in a Bible, Billie Joe specifica che la canzone non \u00e8 contro gli americani ma contro la guerra (\"This is not anti americans it's anti war\"). Verso la fine della canzone si sente la voce del cantante leggere i titoli di un telegiornale urlando e parlando esplicitamente di alcuni politici."}
{"id": "1149491", "revid": "125642214", "url": "https://it.wikipedia.org/wiki?curid=1149491", "title": "Telegatti 1995", "text": "La 12\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 8 maggio 1995. Conduttori della serata sono stati Corrado, per il sesto anno consecutivo, affiancato da Mara Venier.\nDue anni dopo il figlio Michael, giunge al teatro Nazionale Kirk Douglas, per ritirare il Telegatto alla carriera. Momento commovente della serata \u00e8 stato il bacio tra Sophia Loren e Marcello Mastroianni in occasione del Telegatto per il cinema italiano in TV.\nPresente anche l'attore Steven Seagal, premiato per il cinema in TV.\nL'incasso della serata \u00e8 stato devoluto all\u2019Istituto Nazionale per lo Studio e la Cura dei Tumori.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale RAI: 6 Telegatti\nTotale Fininvest: 10 Telegatti\nTotale TV locali: 2 Telegatti\nUn anno di TV in due minuti.\nIl video d'apertura di questa edizione con il meglio della televisione della stagione 1994/1995 \u00e8 accompagnata dalla canzone \"Hound Dog\", nella versione interpretata da Elvis Presley."}
{"id": "1149493", "revid": "110157", "url": "https://it.wikipedia.org/wiki?curid=1149493", "title": "Circondario di Fulda", "text": "Il circondario di Fulda \u00e8 uno dei circondari situati nello stato dell'Assia.\nFa parte del distretto governativo di Kassel."}
{"id": "1149494", "revid": "1442080", "url": "https://it.wikipedia.org/wiki?curid=1149494", "title": "Telegatti 1996", "text": "La 13\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 7 maggio 1996. Conduttori della serata sono stati Corrado, per il settimo (e ultimo) anno consecutivo, affiancato da Mara Venier.\nLa conduttrice Mara Venier \u00e8 anche la mattatrice della serata con ben tre statuette vinte, per personaggio femminile dell'anno, miglior quiz TV e miglior film TV.\nNell'anno della sua morte, Gino Bramieri riceve il Telegatto per il telefilm \"Norma e Felice\", insieme alla \u201cspalla\u201d nel telefilm, l'attrice Franca Valeri.\nTra gli ospiti internazionali, gli attori Gillian Anderson e G\u00e9rard Depardieu. Ritorna sul palco anche Larry Hagman a ritirare l'ennesimo premio per \"Dallas\" come telefilm cult.\nL'incasso della serata \u00e8 stato devoluto all'ADMO (Associazione Donatori di Midollo Osseo) e all'ALMIS (Associazione per la Ricerca sulle Lesioni al Midollo Spinale).\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i vincitori (in grassetto). In corsivo i nominati\nUn anno di TV in due minuti.\nIl video d'apertura di questa edizione con il meglio della televisione della stagione 1995/1996 \u00e8 accompagnata dalla canzone \"Boombastic\" di Shaggy.\nStatistiche emittente/vittorie.\nTotale Rai: 5 Telegatti\nTotale Fininvest: 10 Telegatti"}
{"id": "1149497", "revid": "1573940", "url": "https://it.wikipedia.org/wiki?curid=1149497", "title": "Chiesa di San Giovanni Fuorcivitas", "text": "La chiesa di San Giovanni Evangelista, detta San Giovanni Fuorcivitas \u00e8 un importante complesso romanico nel centro di Pistoia. L'appellativo Fuorcivitas ricorda che la chiesa, all'epoca della sua fondazione longobarda, si trovava al di fuori della prima cerchia di mura cittadine.\nStoria.\nL'edificio longobardo non ha lasciato traccia: la prima attestazione documentaria \u00e8 del 1119, quando la chiesa viene definita dal vescovo Ildebrando praticamente in rovina (\"paene destructa\"). L'attuale edificio fu iniziato probabilmente poco dopo. I lavori si protrassero fino al 1344.\nNei documenti dell'Archivio vescovile di Pistoia sono documentate le commissioni dei lavori di completamento del fianco nord (1323) e del lato absidale ad est (1344).\nDescrizione.\nL'esterno e il chiostro.\nL'edificio si presenta regolarmente orientato, col lato settentrionale, parallelo alle scomparse mura, in grande evidenza mentre il lato meridionale d\u00e0 sul chiostro, e facciata e lato absidale sono malamente visibili, a causa degli edifici che quasi toccano la fabbrica. Il fianco nord, di conseguenza, \u00e8 stato sempre considerato la vera facciata ed infatti reca al centro il ricco portale con l'architrave scolpita e firmata dal maestro Gruamonte che vi raffigur\u00f2 l\"'Ultima Cena\" (datato 1166). L'opera mostra Ges\u00f9 a tavola con undici apostoli, mentre Giuda \u00e8 raffigurato in basso davanti a lui, a sottolineare la sua estraneit\u00e0 alla santit\u00e0 del gruppo. Le figure sono fisse e schematicamente ripetute, con le pieghe ritmiche della tovaglia che creano ampie onde davanti a ciascun personaggio, sembrando quasi un prolungamento delle toghe.\nLa fiancata presenta un'ornamentazione caratteristica del romanico a Pistoia, che imita il paramento murario tipico del romanico pisano, a file di arcatelle su lesene o colonnette con finestrelle e losanghe che si inscrivono negli archi, ma realizzata impiegando una decorazione dicroma bianca e verde (marmo e serpentino di Prato) che diventa cos\u00ec fitta da sovrastare otticamente il pur complesso partito architettonico. La chiesa cos\u00ec ricostruita, a navata unica con abside ad est, fu sottoposta al Proposto di Santo Stefano di Prato, sotto il cui patronato rimase circa un secolo. Alla fine di questo periodo la chiesa fu ampliata, distruggendo l'abside, prolungando il fianco nord e inglobando il lato nord del chiostro. Assunse cos\u00ec la pianta ad aula monoabsidata rettangolare che conserva a tutt'oggi.\nCi\u00f2 che resta del chiostro del secolo XII rappresenta l'unico esempio a Pistoia di costruzione romanica con paramento misto di pietre e laterizio: sono in pietra le colonnine, adorne di capitelli con teste di leoni e di buoi, in mattoni gli archi e i muri piani. Nel XIV secolo il chiostro fu sopraelevato con una loggia.\nInterno.\nEntrando a sinistra dell'ingresso, sul muro meridionale \u00e8 collocato il gruppo in terracotta invetriata bianca che rappresenta la \"Visitazione\", opera di Luca della Robbia. Si tratta del primo esempio conservato di terracotta invetriata a tutto tondo realizzato nella bottega dei della Robbia con la tecnica dell'invetriatura. In origine le due figure erano arricchite da dorature a freddo sui capelli e sulle vesti. L'opera fu commissionata nel 1445 dalla famiglia pistoiese dei Fioravanti e fu collocata probabilmente qui. La separazione del piedistallo delle due figure, che pure si toccano, espediente tecnico per ridurre il rischio di fratture durante la cottura, rende pi\u00f9 significativo l'allacciarsi delle braccia e l'incontro degli sguardi tra la Vergine, che invita a rialzarsi Santa Elisabetta e quest'ultima, genuflessa e in adorazione.\nDi grande importanza \u00e8 l'acquasantiera marmorea (XII-XIII secolo), al centro della navata, con le \"Virt\u00f9 Cardinali\", forse di Giovanni Pisano nella parte superiore, sostenuta dalle cariatidi delle tre \"Virt\u00f9 teologali\", per cui \u00e8 stato proposto come autore un allievo della taglia di Nicola Pisano. \nAddossato alla parete sud il \"Pergamo\" di Fra Guglielmo da Pisa, per il quale \u00e8 stata suggerita anche una collaborazione di Arnolfo di Cambio. Realizzato nel 1270, fu collocato inizialmente nel presbiterio romanico, poi smontato nel 1625 e ricollocato nella posizione attuale (1778). Le sculture ad altorilievo di marmo apuano risaltavano su uno sfondo in vetri policromi solo in parte conservati. Vi sono raffigurati \"Evangelisti\" (negli angoli della cassa e al centro del lato lungo) e \"Scene del Vangelo\". I due leoni stilofori, collocati parallelamente alla navata nel 1778, sono stati riportati alla posizione originaria nel 1947.\nFra le pitture, da segnalare sulla parete sinistra del presbiterio il polittico di Taddeo Gaddi dipinto nel 1350-1353 raffigurante la \"Madonna col Bambino e i santi Iacopo, Giovanni Evangelista, Pietro e Giovanni Battista\". Al di sopra delle figure maggiori, entro archetti gotici e colonnine tortili altre figure di santi a mezza figura e nella cimasa l\"'Annunciazione\" in una bifora sovrastata dalla figura del Padre Eterno inserita in una cornice polilobata. Del 1307, sono gli affreschi con \"Storie della Passione\" nel coro, attribuiti al Maestro del 1310."}
{"id": "1149499", "revid": "339392", "url": "https://it.wikipedia.org/wiki?curid=1149499", "title": "RAI International", "text": ""}
{"id": "1149501", "revid": "721282", "url": "https://it.wikipedia.org/wiki?curid=1149501", "title": "Telegatti 1997", "text": "La 14\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 6 maggio 1997. Conduttori della serata sono stati Pippo Baudo, affiancato da Milly Carlucci.\nEvento della serata l'arrivo della popstar Michael Jackson, debutto nella televisione italiana; altri ospiti della serata sono stati Luciano Pavarotti, Sophie Marceau, Eli Wallach e Johnny Depp.\nL'incasso della serata \u00e8 stato devoluto all'Associazione Amici Epatologia di Niguarda Ca' Granda.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 7 Telegatti\nTotale Mediaset: 8 Telegatti\nUn anno di TV in due minuti.\nIl video d'apertura di questa edizione con il meglio della televisione della stagione 1996/1997 \u00e8 accompagnata dalla canzone \"Wannabe\" delle Spice Girls."}
{"id": "1149502", "revid": "1386850", "url": "https://it.wikipedia.org/wiki?curid=1149502", "title": "Darren Star", "text": "Biografia.\nDarren \u00e8 nato a Potomac, una citt\u00e0 dello stato del Maryland. Sua madre era una scrittrice freelance, suo padre un ortodontista.\nCarriera.\nPi\u00f9 volte nominato e vincitore di 2 Emmy Awards per \"Sex and the City\".\nVita privata.\nStar ha delle residenze a New York e a Los Angeles; la principale si trova a Bel Air."}
{"id": "1149504", "revid": "33689", "url": "https://it.wikipedia.org/wiki?curid=1149504", "title": "Petit Trianon", "text": "Il Petit Trianon \u00e8 una zona del parco del castello di Versailles, nelle Yvelines, in Francia, che comprende un piccolo castello circondato da giardini di diversi stili.\nNei prati e nei boschetti ad est del Grand Trianon, Luigi XV, su volere di Madame de Pompadour, affid\u00f2 nel 1748 a Claude Richard, assistente dieci anni dopo di Bernard de Jussieu, la pianificazione di un \"giardino di piante\" che tradisce il suo interesse passionale per le esperienze botaniche. L'architetto Gabriel progett\u00f2 una giardino \"alla francese\" e un serraglio per animali ordinari, al contrario del vicino Serraglio reale, pi\u00f9 esotico, di Luigi XIV.\nNel 1762, il re domand\u00f2 al suo Primo architetto di costruire un castello di un nuovo genere, che fornisse un'ampia vista sui diversi giardini. Conosciuto come un capolavoro d'architettura neoclassismo nascente, questo edificio, su pianta quadrata, semplice e raffinato, dalle quattro facciate decorate in corinzio, coniuga i talenti di Gabriel, dello sculture Guibert e dei decoratori che apportarono all'interno l'ultima tendenza estetica, pi\u00f9 raffinata che ricca, nella quale un posto privilegiato \u00e8 riservato alla natura e all'atmosfera campestre. Il pianterreno \u00e8 dedicato al servizio, il piano nobile comprende sale di ricevimento con tre sale riservate per l'uso della Regina e l'attico \u00e8 formato dagli \"appartamenti dei signori\". La contessa du Barry, che succedette come favorita di Luigi XV alla marchesa di Pompadour, inaugur\u00f2 il castello nel 1769.\nAlla morte di suo nonno, Luigi XVI offr\u00ec il Petit Trianon alla sua giovane sposa Maria Antonietta, che vi cre\u00f2 un universo personale e intimo, lontano dai fasti della corte. Fece costruire il Th\u00e9\u00e2tre de la Reine (un teatro di societ\u00e0), poi sacrific\u00f2 la botanica e fece disporre un giardino all'inglese, in contrasto con la monotonia del resto del parco. Richard Mique vi eresse molti edifici, tra il 1777 e il 1782: un tempio dedicato all'Amore, un \"giardino alpino\", con un suo belvedere ed un gioco di fontane. In uno stile pi\u00f9 rustico, un borghetto (\"Hameau)\" del pittore Hubert Robert, completa l'insieme, secondo l'ispirazione di Rousseau.\nStoria.\nNel 1749, sotto richiesta della sua favorita Madame de Pompadour, che voleva sottrarsi alla noia, Luigi XV cre\u00f2 un nuovo luogo di piacere a Trianon. In questa prospettiva, e ispirato dalla dottrina di dottore Quesnay. Fu progettato da Ange-Jacques Gabriel, per volere di Luigi XV, per la sua amante pi\u00f9 celebre, Madame de Pompadour. Fu edificato tra il 1762 e il 1768.\nMadame de Pompadour mor\u00ec un anno prima che l'edificio fosse concluso; di conseguenza questo venne occupato da Madame du Barry, la nuova preferita del re. Il costruttore non aveva ideato questo piccolo palazzo come stabile dimora per una famiglia reale, ma soltanto come \"maison de plaisir\". Per quest'uso, come sicuro nido d'amore, se n'era servito volentieri Luigi XV assieme alla Du Barry o ad altre favorite del momento. Un accorto meccanico aveva inventato per le cenette intime una tavola rientrabile, cos\u00ec che i manicaretti salivano imbanditi dalle cucine sotterranee, senza che alcun servitore potesse assistere alle scene, non sempre regali, di quei simposi privati.\nDopo essere salito al trono nel 1774, Luigi XVI diede in dono il Petit Trianon e la zona di parco circostante alla regina Maria Antonietta, per i suoi svaghi personali.\nAncora pregno di amorosi ricordi, questo palazzo fu, essenzialmente e senza esagerazioni, il centro della vita di Maria Antonietta. Qui ella si rifugiava dall'asfissiante corte di Versailles con pochi eletti, qui l'etichetta e le formalit\u00e0 erano completamente assenti, non c'era restrizione alcuna e la vita trascorreva leggera e senza preoccupazioni di sorta. La famosa regina infatti detestava qualsiasi tipo d'impegno o costrizione mentale, nonostante fosse donna di spiccata intelligenza, e il Petit Trianon si figur\u00f2 come luogo perfetto per le sue aspirazioni di vita all'insegna della spensieratezza.\nRicevuto come dono di nozze dal consorte, ella pass\u00f2 moltissimi anni a ristrutturare i giardini e ad abbellire l'edificio, tant'\u00e8 che successivamente vi si trasfer\u00ec in modo permanente. Ci\u00f2 provoc\u00f2 scandalo e dissenso da parte non solo del popolo, che vedeva inappropriato da parte di una regina immergersi in una vita pseudo bucolica, ma anche della corte intera, in quanto una parte di questa viveva per potersi asservire totalmente alla regina. D'un tratto si trovarono \"disoccupati\" (al Petit Trianon, come detto, l'etichetta era completamente abolita, perci\u00f2 le varie contesse e duchesse, oltre a non essere ammesse nel Trianon, non poterono pi\u00f9 usufruire del privilegio di porgere i guanti alla regina, o la salvietta, o il nuovo paio di scarpe) e ci\u00f2 fu causa di aspre lamentele e rancori da parte di molti aristocratici.\nParadossalmente, in un certo senso, il Petit Trianon fu una delle cause del declino di Maria Antonietta: se fosse rimasta a Versailles, in mezzo all'aristocrazia francese e alle sue tradizioni, avrebbe avuto al suo fianco, anche nell'ora del pericolo i principi e l'esercito dei nobili. Se d'altra parte si fosse accostata maggiormente al popolo, al pari del fratello Giuseppe, le folle di Parigi e della Francia l'avrebbero idolatrata. Maria Antonietta invece non si accattiv\u00f2 le simpatie n\u00e9 dei nobili n\u00e9 dei popolari; anche a causa del Trianon guast\u00f2 i suoi rapporti col primo, col secondo e col terzo stato. Volle malauguratamente troppo a lungo essere sola nella fortuna: si trov\u00f2 isolata nella sventura.\nArchitettura e stile.\nIl Petit Trianon \u00e8 un magnifico esempio dell'architettura del periodo di transizione dal rococ\u00f2 al neoclassicismo. La costruzione ha forma cubica. L'esterno dell'edificio \u00e8 semplice e calibrato; ciascuna facciata \u00e8 stata disegnata per accordarsi con la parte della tenuta su cui si affaccia. L'uso dei gradini compensa il dislivello su cui sorge l'edificio.\nDi architettura semplice, vagamente ispirata a forme classiche, spiccante nella sua bianchezza fra il bel verde dei giardini, isolato e pur vicino a Versailles, questo palazzo, prima di una favorita e poi di una sovrana, non \u00e8 neppure lussuoso, avendo in tutto sette o otto locali, un'anticamera, una sala da pranzo, un salottino e una sala, il bagno e infine una piccola biblioteca. In questo palazzo Maria Antonietta nel corso di tanti anni non ha mai portato mutamenti essenziali, e neppure vi ha introdotto lusso o fasto di arredi; nulla di indiscretamente prezioso in queste camere che cercano effetti intimi; al contrario, ella intona tutto a una chiarezza delicata e riservata, a quel nuovo stile discreto e semplicissimo, tanto pi\u00f9 vicino al nostro moderno sentire e che ingiustamente ha preso il nome da \"Louis Seize.\" Da lei, da questa donna gentile, agile, elegante dovrebbe aver nome: stile Maria Antonietta dovremmo dire, perch\u00e9 quelle forme fragili e graziose non rammentano certo il massiccio Luigi XVI, n\u00e9 il suo gusto grossolano. \nArmonico dal letto al portacipria, dal clavicembalo al ventaglio d'avorio, dal divano alle miniature, sempre si avvale del materiale pi\u00f9 scelto e meno vistoso, di fragile apparenza eppure durevole, armonizzando linee antiche e grazia francese, il gusto per la delicatezza che sostituisce la drammatica pompa del \"Louis Quinze \"e del \"Louis Quatorze\". Il salotto, dove si chiacchierava e ci si intratteneva con disinvolta tenerezza, diventa centro della casa al posto dei pretenziosi e lussuosi saloni; i rivestimenti in legno a doratura sostituiscono il gelido marmo, la mutevole lucentezza della seta e la lievit\u00e0 tenue della batista soppiantano l'opprimente velluto e il pesante broccato, i teneri colori crema pallido, fior di pesco, azzurro di primavera iniziano i loro discreto trionfo; non si mira alla grandiosit\u00e0 prepotente e alla imponente teatralit\u00e0, ma alla discrezione pi\u00f9 lieve, non si vuole sottolineare il potere di una regina, ma la grazia di una giovane donna che trova la sua eco in tutti gli oggetti di cui si circonda.\nSolo nell'ambito di tale cornice preziosa e armonica acquistano la giusta misura e il loro vero senso le statuette di Clodion, i quadri di Watteau e di Pater, l'argentea musica di Boccherini e tutte le altre elette creazioni di quest'arte minuta, incomparabile espressione della spensieratezza della vigilia del terrore.\nI giardini.\nI giardini sono stati completamente ristrutturati da Maria Antonietta e rivisti in chiave bucolica e \"rousseauiana\". Radun\u00f2 i migliori e pi\u00f9 raffinati artisti del tempo, affinch\u00e9 escogitassero nel pi\u00f9 artificioso modo possibile quel colmo di naturalezza. In questo giardino \"anglo-cinese\" non si volle rappresentare solo la natura, ma la natura intera nello scorcio di pochi chilometri quadrati: piante francesi, indiane, africane, tulipani d'Olanda, magnolie del Sud, un laghetto e un ruscello, un monte e una grotta, una rovina romantica e casette campestri, templi ellenici e pagode cinesi, mulini a vento di Fiandra, il Nord e il Sud, l'Oriente e l'Occidente, tutto artificioso e per tutto autentico (da principio l'architetto avrebbe voluto inserire anche un vulcano eruttante fuoco, ma il progetto risult\u00f2 troppo dispendioso).\nVenne creato il ruscello che si riforniva di acqua da Marly, con chilometri di tubi. Questo poi sbocca nel laghetto artificiale con l'isoletta artificiale e passa docile mormorando sotto ponti minuscoli, popolato dal leggiadro candore dei cigni. Venne eretta la grotta d'amore e il romantico Belvedere; nulla lascia supporre che questo paesaggio cos\u00ec commovente ed ingenuo sia stato preparato su innumerevoli disegni a colori, e che di tutto il giardino siano stati fatti per prova venti modelli in gesso. \nIn apparenza sparsi casualmente, in realt\u00e0 esattamente calcolati dal romantico architetto, piccoli gioielli stanno disseminati nel giardino ad aumentarne la grazia. Un tempietto dedicato alla divinit\u00e0 di quell'epoca, il Tempio d'Amore, si erge su una collinetta, e la sua classica rotonda ospita una delle pi\u00f9 belle statue di Bouchardon, un Amore che si ritaglia dalla clava di Ercole un arco lungisaettante. Il boschetto \u00e8 percorso da sinuosi sentieri, i prati sono costellati di rari fiori, occhieggia fra il verde un piccolo padiglione per la musica, un ottagono candido, e tutto \u00e8 disposto con tanto gusto che in realt\u00e0 fra tanta grazia non si avverte pi\u00f9 l'artificio. \nPer naturalizzare ancora pi\u00f9 astutamente la natura, per dare alle quinte la raffinatezza della verit\u00e0, si fecero venire in questo preziosissimo e perfettissimo scenario pastorale le comparse adatte: veri contadini e contadine, veri stallieri con autentiche mucche e vitelli e maiali e conigli e pecore, veri mietitori e pastori e cacciatori e lavandai, che mietessero, lavassero, mungessero e ingrassassero. Poco dopo, venne creato, sempre per ordine di Maria Antonietta, accanto al Trianon, un villaggio a grandezza naturale, con le sue stalle, i granai, la piccionaia e il pollaio: l\"'Hameau\".\nIl grande architetto Mique e il pittore Hubert Robert disegnarono e costruirono otto case coloniche perfettamente simili a quelle in uso in Francia, con i loro tetti di paglia e i loro pollai. Per dare un tocco di realismo, vennero simulate esteriormente decadenza e miseria: si praticarono fessure nei muri a martellate, si fece s\u00ec che l'intonaco si sbriciolasse romanticamente; Robert pratic\u00f2 raschiature nel legno per dargli un aspetto fradicio e vecchio, i fumaioli vennero affumicati. All'interno per\u00f2 alcune di quelle casupole in apparenza miserrime, furono corredate di ogni comodit\u00e0."}
{"id": "1149506", "revid": "721282", "url": "https://it.wikipedia.org/wiki?curid=1149506", "title": "Telegatti 1998", "text": "La 15\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 5 maggio 1998. Conduttori della serata sono stati Pippo Baudo, affiancato da Milly Carlucci.\n\"Striscia la notizia\" giunge al suo ottavo Telegatto; Enzo Biagi arriva invece a quota tredici. Prima edizione, dal 1984, in cui Mike Bongiorno non viene premiato.\nOspiti della serata sono stati la cantante Cher, il ballerino spagnolo Joaqu\u00edn Cort\u00e9s, Tobias Moretti (arrivato per il Telegatto per il miglior film straniero) e Jean-Paul Belmondo per il Telegatto di platino.\nL'incasso della serata \u00e8 stato devoluto alla fondazione Nostra signora del Buon Consiglio di Tirana.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nUn anno di TV in due minuti.\nIl video d'apertura di questa edizione con il meglio della televisione della stagione 1997/1998 \u00e8 accompagnata da tre canzoni: \"Tubthumping\" dei Chumbawamba, \"Barbie Girl\" degli Aqua, ed \"Everybody (Backstreet's Back)\" dei Backstreet Boys.\nStatistiche emittente/vittorie.\nTotale Rai: 6 Telegatti\nTotale Mediaset: 8 Telegatti"}
{"id": "1149508", "revid": "519091", "url": "https://it.wikipedia.org/wiki?curid=1149508", "title": "Football Club Internazionale 1913-1914", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1913-1914.\nVittorie e piazzamenti.\nL'Inter vince il girone gestito dal Comitato Regionale Lombardo e si qualifica alle finali nazionali, dove per\u00f2 chiude terza dietro al , campione d'Italia, ed al Genoa."}
{"id": "1149509", "revid": "115549", "url": "https://it.wikipedia.org/wiki?curid=1149509", "title": "Edera Trieste", "text": ""}
{"id": "1149510", "revid": "1748167", "url": "https://it.wikipedia.org/wiki?curid=1149510", "title": "Telegatti 1999", "text": "La 16\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 4 maggio 1999. Conduttori della serata sono stati Pippo Baudo, affiancato per la terza edizione consecutiva da Milly Carlucci.\nL'incasso della serata \u00e8 stato devoluto all'Associazione Malattie del Sangue e all'Associazione Amici Epatologia di Niguarda Ca' Granda.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nUn anno di TV in due minuti.\nIl video d'apertura di questa edizione con il meglio della televisione della stagione 1998/1999 \u00e8 accompagnato da due canzoni: \"Strong Enough\" di Cher e \"La copa de la vida\" di Ricky Martin.\nStatistiche emittente/vittorie.\nTotale Rai: 10 Telegatti\nTotale Mediaset: 5 Telegatti"}
{"id": "1149511", "revid": "729019", "url": "https://it.wikipedia.org/wiki?curid=1149511", "title": "Il giocoliere", "text": "Il giocoliere \u00e8 un dipinto (110x79 cm) realizzato nel 1943 dal pittore Marc Chagall.\n\u00c8 conservato nel The Art Institute di Chicago. \u00c8 firmato in basso a destra \"Chagall Marc, 1943\".\nIl soggetto centrale del quadro, un giocoliere, \u00e8 in realt\u00e0 un'allegoria con la quale Chagall intende raffigurare la natura dell'umanit\u00e0: questi, infatti, pur conservando una figura antropomorfa, possiede ali e testa di uccello mentre il corpo, umano, racchiude altre figure come il violinista sulla sinistra della tela, che rappresenta l'arte. Sul braccio destro il giocoliere porta appeso un orologio, simbolo del tempo che scorre. La figura del giocolatore si inscrive in una pista circense, nella quale si intravedono altre figure e degli spettatori che assistono all'essere dell'umanit\u00e0."}
{"id": "1149512", "revid": "1793900", "url": "https://it.wikipedia.org/wiki?curid=1149512", "title": "La madre profuga", "text": "La madre profuga \u00e8 un dipinto a olio su tela (91 x 96 eseguito nel 1918 circa dal pittore italiano Filippo Castelli.\n\u00c8 conservato nei Musei Civici di Monza.\nIl soggetto pittorico \u00e8 una donna che tiene in braccio la sua bimba, mentre le rivolge uno sguardo amoroso. L'ambiente non descrittivo che fa da sfondo al quadro, nel quale si scorge solo l'alto schienale della sedia su cui siede la donna con la figlia in grembo, sembra voler dare risalto alla figura, nel suo gesto di avvolgente e rassicurante protezione."}
{"id": "1149513", "revid": "721282", "url": "https://it.wikipedia.org/wiki?curid=1149513", "title": "Telegatti 2000", "text": "La 17\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 16 maggio 2000. Conduttori della serata sono stati Paolo Bonolis e Raffaella Carr\u00e0.\nMattatore della serata \u00e8 stato Luca Laurenti, con ben quattro premi, come personaggio maschile dell'anno, due volte con \"Striscia la notizia\" e \"Buona Domenica\". Da Hollywood l'attore James Coburn per il Telegatto alla carriera, George Clooney e Danny DeVito. Momenti di comicit\u00e0 sono stati regalati da Aldo, Giovanni e Giacomo insieme a Danny DeVito; Giorgio Panariello, personaggio rivelazione, ha salutato il premio dicendo \u201cspero non sia l'ultimo Telegatto: vincerei anche quello come personaggio femminile dell'anno...\u201d.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 2 Telegatti\nTotale Mediaset: 12 Telegatti\nUn anno di TV in due minuti.\nIl video d'apertura di questa edizione con il meglio della televisione della stagione 1999/2000 \u00e8 accompagnata dalla canzone \"Cartoon Heroes\" degli Aqua."}
{"id": "1149514", "revid": "1543377", "url": "https://it.wikipedia.org/wiki?curid=1149514", "title": "Peugeot Type 63, 99, 108 e 118", "text": "Le Type 63, 99, 108 e 118 sono quattro modelli di autovettura prodotte tra il 1904 ed il 1909 dalla casa automobilistica francese Peugeot.\nProfilo.\nNate per sostituire sia la Type 33 sia l'innovativa Type 36, erano delle vetture progettate per proporre alla clientela delle vetture di fascia media, ma dotate di grandi numeri in fatto di abitabilit\u00e0 interna.\nLa prima di queste quattro vetture ad essere lanciata sul mercato fu la Type 63, una torpedo di dimensioni tipiche per una vettura media di quei tempi. I suoi ingombri erano di 3.15 m di lunghezza per 1.50 di larghezza. La vettura garantiva una buona abitabilit\u00e0 grazie anche al passo generoso di 2.1 metri. La Type 63 montava un bicilindrico da 1078 cm\u00b3 e fu prodotta nel solo anno 1904 in 136 esemplari.\nDopo l'uscita di scena della Type 63, per due anni non vi fu una vettura in grado di riprenderne l'eredit\u00e0: si dovette quindi aspettare fino al 1907, anno in cui fu lanciata la Type 99, una vettura che riprendeva grosso modo le caratteristiche della Type 63, ma leggermente pi\u00f9 in piccolo, essendo equipaggiata da un monocilindrico da 1039\u00a0cm\u00b3. Anche il corpo vettura era leggermente pi\u00f9 ridotto di dimensioni, con i suoi 2.9 metri di lunghezza per 1.4 di larghezza. Invariato era invece il passo. La Type 99 fu proposta nel solo 1907 e fu venduta in 324 esemplari.\nFu sostituita nel 1908 dalla Type 108, una vettura che mostrava una certa maturit\u00e0 nel progetto, dal momento che era notevolmente cresciuta negli ingombri, con i suoi 3.60 metri di lunghezza, ed era equipaggiata da un bicilindrico da 1527\u00a0cm\u00b3. Il successo non tard\u00f2 ad arrivare: in totale ne furono prodotti 301 esemplari, molti dei quali utilizzati come taxi.\nLa Type 108 fu sostituita nel 1909 dalla Type 118, una vettura di ingombri analoghi che montava pure lo stesso motore dell'antenata. Fu prodotta solo nel 1909 in 150 esemplari."}
{"id": "1149515", "revid": "2091899", "url": "https://it.wikipedia.org/wiki?curid=1149515", "title": "Al Moulin Rouge", "text": "Al Moulin Rouge \u00e8 un dipinto del pittore francese Henri de Toulouse-Lautrec, realizzato nel 1892-95 e conservato all'Art Institute di Chicago.\nDescrizione.\nLuci ed ombre di Montmartre.\nQuando Toulouse-Lautrec giunse a Parigi, nel 1882, la grande stagione dell'Impressionismo era ormai tramontata. Se l'Impressionismo aveva potuto tanto, grazie al fondamentale contributo di artisti come Monet o Renoir che avevano restituito nelle loro tele l'abbacinante luminosit\u00e0 delle visioni \"en plein air\", Toulouse-Lautrec sapeva che occorreva andare oltre, e lo fece inseguendo non la luce delle campagne francesi, bens\u00ec le ombre della citt\u00e0, a Montmartre.\nAlla fine del XIX secolo Montmartre aveva consolidato il proprio aspetto festaiolo e gaudente con l'apertura di innumerevoli cabaret, circhi, \"caf\u00e9-chantants\", locali notturni e case di tolleranza. In questo sobborgo brioso e incontenibile, dunque, si consumavano eccitanti stravaganze sessuali e notti folli e lussuriose dove l'alcol scorreva a fiumi, al ritmo indiavolato di danze come il can-can o lo chahut: erano moltissimi i parigini che, varcando le soglie di questa \u00abzona franca\u00bb, si lasciavano trascinare nella vorticosit\u00e0 di questo quartiere dove \u00abtutto gira, gira, gira ... tutto danza, danza, danza\u00bb, per citare le parole di un'operetta di Offenbach, e dove i continui stimoli edonistici erano talmente vigorosi da giustificare la sospensione, anche se per una sola notte, degli ipocriti costumi borghesi.\nDi Montmartre, tuttavia, Toulouse-Lautrec esplor\u00f2 non solo le luci, ma anche le ombre: come osservato dai critici Giorgio Cricco e Francesco di Teodoro, \u00abi lustrini dei cabaret e le luci delle ribalte spesso nascondevano un'umanit\u00e0 dolente e sfruttata\u00bb, siccome \u00abla vita notturna dei locali alla moda [...] \u00e8 anche quello dei lenoni, delle ballerine che all'occasione si trasformano anche in prostitute, dei personaggi equivoci, dei ricchi borghesi alla ricerca di avventure a pagamento, di esseri soli che restano tali anche in mezzo alle danze vorticose, alle risate e alla musica assordante\u00bb.\nToulouse-Lautrec e il suo dipinto.\n\"Al Moulin Rouge\" \u00e8, insieme a \"Ballo al Moulin Rouge\", il risultato culminante di tutta la serie di ricerche condotte da Toulouse-Lautrec sulla vita dei locali di Montmartre. A essere raffigurato, come suggerisce il titolo, \u00e8 proprio il \"promemoir\" del Moulin Rouge, celebre locale notturno aperto nel 1889 e particolarmente amato dai parigini e frequentato, per questo motivo, da una vasta umanit\u00e0. Toulouse-Lautrec era particolarmente affascinato dalla \"com\u00e9die humaine\" che gravitava intorno al Moulin Rouge e, con questo dipinto, ha afferrato la rapinosit\u00e0 di un attimo notturno di questo locale trasgressivo, cogliendolo in tutta la sua verit\u00e0 istantanea. La stessa inquadratura d\u00e0 il senso di una visione improvvisa e casuale: si notano, in tal senso, evidenti debiti nei confronti de \"L'assenzio\" di Edgar Degas. Tangenze tecniche con la pittura impressionista si riscontrano anche nella tessitura luministica e cromatica del dipinto, individuato da pennellate rapide e sciolte e da colori accesi e uniformi. \nUna balaustra taglia trasversalmente la composizione. A destra si affaccia una donna dalla capigliatura bionda, dalle labbra carnose e vistosamente scarlatte e dal volto ombreggiato di verde (si ricordino a tal proposito le ombre colorate, altro palese prestito impressionista): la sua presenza sulla tela \u00e8 fugace, come se da un momento all'altro ella potesse sottrarsi agli occhi dello spettatore e scomparire. L'identificazione degli altri personaggi che popolano questa tela \u00e8 risultata abbastanza agevole. Partendo da sinistra troviamo un tavolo attorno al quale sono accerchiati il critico Edouard Dujardin, il fotografo Paul Sescau e il pittore Maurice Guibert con le relativi accompagnatrici a pagamento: la ballerina spagnola Macarona, vista frontalmente, ha il volto pesantemente truccato, a tal punto da sembrare una maschera grottesca e volgare, ed \u00e8 affiancata da Jane Avril, incorniciata da capelli che fiammeggiano di un bell'arancione, colore indiscriminatamente correlato al meretricio in virt\u00f9 di una soffocante uniformit\u00e0 che investiva tutte le \"filles de maison\". Dietro quest'improbabile tavolata troviamo una presenza familiare: sul retro del \"promemoir\", infatti, Toulouse-Lautrec raffigura proprio s\u00e9 stesso in bombetta con il cugino Gabriel de C\u00e9leyran, decisamente pi\u00f9 alto di lui (l'artista, non a caso, era affretto da una malattia con sintomatologie non dissimili dal nanismo). Ancora a destra troviamo altre due stelle del Moulin Rouge: M\u00f4me Fromage, dalle proverbiali pose baldanzose ed esuberanti, e la Goulue [Ingorda], cos\u00ec soprannominata per via del suo insaziabile appetito, che si sta aggiustando i capelli.\nIn quest'atmosfera, inquinata dall'acre odore del tabacco e dall'aroma dell'assenzio, i personaggi si presentano in maniera ambivalente: la tavolata di destra sembra infatti coinvolta in una chiacchierata che appare abbastanza animosa, nonostante la stanchezza che aleggia sui loro volti (dopotutto l'ora si \u00e8 fatta tarda, e Toulouse-Lautrec \u00e8 maestro quando si tratta di cogliere il fascino decadente delle notti di Parigi). Gli altri personaggi, al contrario, sono chiusi in un isolamento disturbante e quasi surreale: nessuno parla, nessuno ride o piange, tutti gli sguardi sono smorti e divergenti: anche in un tempio del divertimento come il Moulin Rouge, dunque, \u00e8 possibile trovare momenti di tristezza e di emaciata solitudine, proprio come ha fatto Toulouse-Lautrec con il suo pennello, e come si \u00e8 avuto modo di ribadire alla fine del paragrafo \"Luci ed ombre di Montmartre\"."}
{"id": "1149517", "revid": "1317408", "url": "https://it.wikipedia.org/wiki?curid=1149517", "title": "Ballerina in posa per il fotografo", "text": "Ballerina in posa per il fotografo \u00e8 un dipinto del pittore francese Edgar Degas, realizzato intorno al 1875 e conservato al museo d'Orsay di Parigi.\nDescrizione.\nIn quest'opera l'implacabile occhio di Degas coglie una ballerina dietro la ribalta. La fanciulla non si sta infatti esibendo per un pubblico, bens\u00ec per un fotografo che deve immortalarla in un servizio: per questo motivo ella sta cercando una bella posizione con l'ausilio di uno specchio. Come in altre opere di Degas, il gesto della danzatrice non \u00e8 ripreso nel momento della sua intensa e partecipata esecuzione artistica, bens\u00ec nell'attimo in cui i suoi arti, assestandosi, assumono un aspetto bizzarramente deforme, quasi grottesco. Contemplando le pose goffe, paradossali, innaturali che Degas assegnava a queste giovani muse Huysmans lo avrebbe rimproverato di rendere le loro movenze con \u00aborrore\u00bb. Si tratta di un'affermazione un po' forte, ma che rende eccellentemente la volont\u00e0 di Degas di staccarsi dall'iconografia tradizionale e idealizzata per sostituirvi una rappresentazione realistica, talvolta vitale, talvolta intensamente drammatica. Anche in questo dipinto, infatti, Degas rinuncia esplicitamente ad abbellire il corpo o la posa della ballerina, nel segno di un'aderenza al vero autentica e vigorosa.\nNegli scritti di Paul Val\u00e9ry troviamo magistralmente definito il \u00abcredo pittorico\u00bb di Degas:"}
{"id": "1149519", "revid": "721282", "url": "https://it.wikipedia.org/wiki?curid=1149519", "title": "Telegatti 2001", "text": "La 18\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Ventaglio Nazionale, il 22 maggio 2001. Conduttori della serata sono stati il presentatore Gerry Scotti, affiancato da Maria De Filippi.\nQuest'edizione \u00e8 stata la prima ad avere una contestazione: Alessandro Cecchi Paone, conduttore di \"La macchina del tempo\" non ha gradito l'inserimento del suo programma assieme alla prima edizione del reality show \"Grande Fratello\", che poi ha vinto nella categoria \u201cmiglior trasmissione di costume e cultura\u201d. Fiorello vince tre statuette come personaggio maschile dell'anno e per le trasmissioni \"Stasera pago io\" e \"Festivalbar\".\nOspiti della serata sono stati Liz Taylor, per il telegatto alla carriera, Sean Penn e G\u00e9rard Depardieu: Liz Taylor, rimasta evidentemente affascinata da Depardieu, gli chiede se \u00e8 sposato; quest'ultimo risponde di si e l'attrice commenta: \u00abPeccato!\u00bb. L'incasso della serata \u00e8 stato devoluto all'Associazione per la Ricerca e Chirurgia Oncologica.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i rispettivi vincitori dell'anno.\nStatistiche emittente/vittorie.\nTotale Rai: 3 Telegatti\nTotale Mediaset: 11 Telegatti\nUn anno di TV in due minuti.\nIl video d'apertura di questa edizione con il meglio della televisione della stagione 2000/2001 \u00e8 accompagnata dalla canzone \"Mambo No. 5\" di Lou Bega."}
{"id": "1149523", "revid": "709565", "url": "https://it.wikipedia.org/wiki?curid=1149523", "title": "Wednesday 13 (gruppo musicale)", "text": ""}
{"id": "1149525", "revid": "125680953", "url": "https://it.wikipedia.org/wiki?curid=1149525", "title": "Telegatti 2002", "text": "La 19\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Nazionale, il 7 maggio 2002. Conduttori della serata sono stati il presentatore Pippo Baudo, affiancato da Alessia Marcuzzi.\nL'attenzione della serata \u00e8 tutta concentrata su quattro grandi attori del cinema: Sean Connery, Patrick Swayze, Peter O'Toole e Matt Dillon.\nL'incasso della serata \u00e8 stato devoluto all'Universit\u00e0 Campus - Bio Medico di Roma.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i vincitori (in grassetto). In corsivo i nominati.\nStatistiche emittente/vittorie.\nTotale Rai: 6 Telegatti\nTotale Mediaset: 11 Telegatti\nUn anno di TV in due minuti.\nIl video d'apertura di questa edizione con il meglio della televisione 2001/2002 \u00e8 accompagnato dalle canzoni \"Can't Get You Out of My Head\" e \"In Your Eyes\" di Kylie Minogue."}
{"id": "1149528", "revid": "1543377", "url": "https://it.wikipedia.org/wiki?curid=1149528", "title": "Salihorsk", "text": "Salihorsk (in bielorusso: \u0421\u0430\u043b\u0456\u0433\u043e\u0440\u0441\u043a; in russo: \u0421\u043e\u043b\u0438\u0433\u043e\u0440\u0441\u043a, traslitt. \"Soligorsk\") \u00e8 un'importante citt\u00e0 mineraria della voblasc' di Minsk.\nStoria.\nLa citt\u00e0 \u00e8 uno dei pi\u00f9 nuovi insediamenti previsti dalla Bielorussia, la sua costruzione \u00e8 iniziata nel 1958.\nAl 1\u00ba gennaio 1964 la citt\u00e0 aveva gi\u00e0 pi\u00f9 di 18.000 abitanti, e nel maggio 1963 Soligorsk ha guadagnato lo status di citt\u00e0.\nGeografia fisica.\nPer popolazione \u00e8 la terza citt\u00e0 del voblasc' dopo la capitale e Barysa\u016d.\nSi trova a circa 150 km a sud di Minsk sulla strada statale R23. Piuttosto vicina a Salihorsk (a circa 30\u00a0km), sorge la cittadina (di circa 62.000 abitanti) di Slutsk.\nEconomia.\nKalij (zona mineraria).\nLa citt\u00e0 sorge su di un lago artificiale, alimentato dal fiume Slutsk. Le miniere si trovano poco distante la citt\u00e0, in un'area chiamata Kalij, che si estende fin quasi alla vicino centro di Ljuban.\nSport.\nIl fatto di essere citt\u00e0 mineraria \u00e8 riscontrabile anche nel nome delle locali squadra sportive: lo \u0160achc\u00ebr Salihorsk (calcio) e l'HK Shakhtar Soligorsk (hockey su ghiaccio)."}
{"id": "1149529", "revid": "320578", "url": "https://it.wikipedia.org/wiki?curid=1149529", "title": "Saligorsk", "text": ""}
{"id": "1149530", "revid": "767487", "url": "https://it.wikipedia.org/wiki?curid=1149530", "title": "Telegatti 2003", "text": "La 20\u00aa edizione del Gran Premio Internazionale dello Spettacolo si \u00e8 tenuta a Milano, al Teatro Nazionale, il 15 maggio 2003. Conduttori della serata sono stati il presentatore Pippo Baudo, affiancato da Alessia Marcuzzi.\nI premi sono assegnati alle trasmissioni andate in onda l'anno precedente alla cerimonia.\nVincitori.\nI premi sono assegnati alle trasmissioni andate in onda l'anno precedente alla cerimonia. Di seguito vengono elencate le varie categorie di premi, e i vincitori (in grassetto). In corsivo i nominati.\nStatistiche emittente/vittorie.\nTotale Rai: 4 Telegatti\nTotale Mediaset: 12 Telegatti"}
{"id": "1149539", "revid": "767487", "url": "https://it.wikipedia.org/wiki?curid=1149539", "title": "Extended Versions (Stryper)", "text": "Extended Versions \u00e8 un live album degli Stryper pubblicato il 31 ottobre 2006 per l'Etichetta discografica Sony BMG."}
{"id": "1149541", "revid": "798702", "url": "https://it.wikipedia.org/wiki?curid=1149541", "title": "La casa del sortilegio", "text": "La casa del sortilegio (noto anche come \"La casa dei sortilegi\") \u00e8 un film TV del 1989, diretto da Umberto Lenzi.\nDoveva essere uno degli episodi della serie \"Le case maledette\", commissionata da Reteitalia (una vecchia societ\u00e0 di Mediaset), ma i film non furono mai trasmessi dalla televisione, a causa dei contenuti troppo violenti. La serie comprendeva anche: \"La casa nel tempo\" e \"La dolce casa degli orrori\", diretti da Lucio Fulci, e \"La casa delle anime erranti\" diretto da Umberto Lenzi.\nI film sono usciti in videocassetta, senza nessun tipo di divieto, grazie alla rivista \"Nocturno\", e trasmessi nel 2006 dalla tv satellitare Zone Fantasy, visibile su Sky.\nTrama.\nUn ragazzo, Luca, \u00e8 perseguitato da un incubo terribile e inspiegabile; sogna di fuggire finendo in una casa nella campagna dove una strega orribile mette a bollire la sua testa in un calderone d'acqua bollente. Sua moglie, con cui per\u00f2 non va troppo d'accordo, decide di trascorrere un periodo fuori citt\u00e0 con Luca per riposare un po'. La casa, per\u00f2, si rivela la stessa dell'incubo ricorrente; con loro vivono anche un pianista cieco e sua nipote, i proprietari della casa. Ben presto incominceranno una serie di uccisioni misteriose e Luca vedr\u00e0 la strega del suo incubo compiere ognuno degli omicidi, di cui rester\u00e0 vittima anche sua moglie. La nipote del pianista si riveler\u00e0 in realt\u00e0 la terribile strega che ossessiona Luca, e il ragazzo finir\u00e0 decapitato, con la testa in un calderone, proprio come nel suo incubo."}
{"id": "1149546", "revid": "519091", "url": "https://it.wikipedia.org/wiki?curid=1149546", "title": "Football Club Internazionale 1912-1913", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1912-1913.\nStagione.\nL'Internazionale arriva terza nel girone gestito dal Comitato Regionale Lombardo, squadre liguri e lombarde, e non si qualifica per le finali nazionali. Il 2 gennaio 1913 inaugura il nuovo campo di via Goldoni ospitando la Societ\u00e0 Podistica Lazio."}
{"id": "1149547", "revid": "767487", "url": "https://it.wikipedia.org/wiki?curid=1149547", "title": "Telegatti 2004", "text": "La 21\u00aa edizione del Gran Premio Internazionale dello Spettacolo si \u00e8 tenuta a Milano, al Mazda Palace, il 5 aprile 2004. Conduttori della serata sono stati il presentatore Gerry Scotti, affiancato da Raffaella Carr\u00e0.\nI premi sono assegnati alle trasmissioni andate in onda l'anno precedente alla cerimonia.\nVincitori.\nI premi sono assegnati alle trasmissioni andate in onda l'anno precedente alla cerimonia.\nDi seguito vengono elencate le varie categorie di premi, e i vincitori (in grassetto). In corsivo i nominati.\nStatistiche emittente/vittorie.\nTotale Rai: 5 Telegatti\nTotale Mediaset: 9 Telegatti"}
{"id": "1149552", "revid": "721282", "url": "https://it.wikipedia.org/wiki?curid=1149552", "title": "Telegatti 2006", "text": "La 22\u00aa edizione del Gran Premio Internazionale dello Spettacolo si \u00e8 tenuta a Roma, all'Auditorium della Conciliazione, il 25 gennaio 2006. Conduttori della serata sono stati il presentatore Pippo Baudo, affiancato da Michelle Hunziker.\nDa quest'edizione, la cerimonia della consegna dei Telegatti ha subito delle variazioni: sono state aggiunte categorie di premi riguardanti il cinema, la musica e lo sport.\nI premi sono assegnati alle trasmissioni andate in onda l'anno precedente alla cerimonia.\nVincitori.\nDi seguito vengono elencate le varie categorie di premi, e i vincitori (in grassetto) assieme agli altri candidati."}
{"id": "1149553", "revid": "15756", "url": "https://it.wikipedia.org/wiki?curid=1149553", "title": "Cime tempestose (miniserie televisiva 2004)", "text": "Cime tempestose \u00e8 una miniserie televisiva italiana in due puntate andate in onda su Rai 1 nel 2004 per la regia di Fabrizio Costa. Produzione dalla Titanus, \u00e8 ispirata al capolavoro scritto da Emily Bront\u00eb nel 1847 \"Cime tempestose\" e racconta, al pari del libro, il tormentato amore tra il giovane trovatello di origini zingare Heathcliff e la borghese Catherine.\nProdotta da Guido Lombardo, la \"fiction\" \u00e8 stata girata tra la Cecoslovacchia [non esiste pi\u00f9 dal '92] e la Cornovaglia durante reali e intense tempeste di neve. Ci sono volute circa dieci settimane per portarla a termine e alla sua realizzazione ha contribuito una \"troupe\" di 150 persone e numerosi figuranti, con l'impiego di carrozze e mezzi d'epoca.\nI ruoli principali sono stati ricoperti da Alessio Boni (Heathcliff), Anita Caprioli (Catherine) e Franco Castellano (Ivory).\nTrama.\nLa \"fiction\" comincia con un viandante che, persosi durante una tempesta di neve, chiede ospitalit\u00e0 in una casa isolata. Qui l'uomo, spaventato dalle stranezze del giovane padrone di casa e terrorizzato dalla vista dello spirito di una donna che vuole entrare da una finestra, si fa raccontare la storia del misterioso spettro da una vecchia cameriera.\nLa donna comincia a narrare la vicenda di un piccolo zingaro che, senza un nome e senza un soldo, salva il padre di Catherine (lo spirito femminile), in viaggio per affari, dall'assalto di alcuni briganti. L'uomo sar\u00e0 cos\u00ec riconoscente al piccolo che lo porter\u00e0 a casa sua, lo tratter\u00e0 con amore e gli dar\u00e0 il nome del figlio morto anni prima: Heathcliff.\nIl tempo passa e tra Heathcliff e Catherine, figlia naturale dell'uomo che l'ha cresciuto, nasce un amore totalizzante e intenso, che sar\u00e0 terribilmente contrastato dal fratello maggiore di Catherine, Hindley, avido e invidioso, che ha sempre odiato Heathcliff. Le convenzioni sociali dell'Ottocento, inoltre, impedivano un matrimonio tra uno zingaro e una ragazza \"di buona famiglia\".\nA impedire la consacrazione dell'amore tra i giovani interverr\u00e0 anche un destino avverso e una serie di avvenimenti che culmineranno con la morte di Catherine e che impediranno ai due innamorati di stare insieme.\nDopo la morte della giovane donna Heathcliff impazzisce e si rifugia nella sua vecchia e spettrale casa, assieme a qualche inserviente, non riuscendo a rassegnarsi. Sente e vede il fantasma di Catherine, che vuole stare con lui, apparire a ogni tempesta di neve.\nLa storia si conclude con la morte di Heathcliff e l'unione delle due anime, del giovane e di Catherine, che finalmente serene e unite, si allontanano lentamente sotto gli occhi increduli del viandante."}
{"id": "1149555", "revid": "721282", "url": "https://it.wikipedia.org/wiki?curid=1149555", "title": "Telegatti 2007", "text": "La 23\u00aa edizione del Gran Premio Internazionale dello Spettacolo si \u00e8 tenuta a Roma, all'Auditorium della Conciliazione, il 25 gennaio 2007. Conduttori della serata sono stati il comico Claudio Bisio, affiancato da Vanessa Incontrada.\nI premi sono assegnati alle trasmissioni andate in onda l'anno precedente alla cerimonia.\nVincitori.\nDi seguito vengono elencate le varie categorie di premi e i vincitori (in grassetto)."}
{"id": "1149559", "revid": "168716", "url": "https://it.wikipedia.org/wiki?curid=1149559", "title": "San Giuseppe di Cairo", "text": ""}
{"id": "1149560", "revid": "339392", "url": "https://it.wikipedia.org/wiki?curid=1149560", "title": "Busti reliquiario di Badia a Settimo", "text": ""}
{"id": "1149561", "revid": "46291", "url": "https://it.wikipedia.org/wiki?curid=1149561", "title": "Centaurea napifolia", "text": "Il fiordaliso romano (\"Centaurea napifolia\" ) \u00e8 una pianta erbacea annuale angiosperma dicotiledone della famiglia delle Asteraceae (o Compositae).\nEtimologia.\nIl nome della specie deriva dal latino \"napus\" (navone) e \"folia\" (foglia) ed indica la somiglianza delle foglie di questa pianta con quelle del navone, pianta appartenente alla famiglia delle Brassicaceae le cui foglie avvolgono il fusto fondendosi con esso.\nDescrizione.\nI fusti della \"Centaurea napifolia\", alti fino a 180\u00a0cm, si presentano ramosi e striati, marcatamente alati. Questa caratteristica \u00e8 data dalle foglie cauline che sono sessili e decorrenti, di forma lanceolata a margine dentato-mucronato.\nLe foglie inferiori sono invece lirate, con uno o due segmenti laterali.\nI capolini, solitari e di forma ovoidale, hanno un diametro di circa 10\u00a0mm. Sono costituiti da squame glabre con appendice callosa bianco-giallognola da cui si diramano a ventaglio 5 o pi\u00f9 spine erette, lunghe quanto le squame.\nI fiori centrali sono bianchi, quelli esterni roseo-porporini e raggianti. La fioritura avviene da maggio a luglio. Il profumo dei fiori \u00e8 particolarmente delicato e gradevole.\nFormula fiorale: */x K formula_1, [C (5), A (5)], G 2 (infero), achenio\nI frutti sono acheni a ilo ampio, con pappo grande met\u00e0 dell'achenio.\nDistribuzione.\nIl suo areale \u00e8 ristretto ad un ambito geografico sub-mediterraneo, vegeta infatti in campi incolti e sterili di Lazio, Campania, Calabria e nelle isole Sicilia, Sardegna e Corsica. Rilevata sporadicamente in Liguria e Puglia. \u00c8 dubbia la sua presenza nell'isola di Creta e in Spagna. \nDa alcuni anni in Sicilia si sta assistendo ad un incremento della diffusione di questa specie che, da ruderale, sta divenendo infestante delle colture di cereali vernini. L'invasione dei seminativi di tutta l'Isola comporta ingenti danni sulla redditivit\u00e0 del frumento.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\n\u00c8 descritta un'unica sottospecie, endemica della penisola balcanica, la \"C. napifolia\" subsp. \"thirkei\" (Schultz-Bip.) Dost\u00e1l anche se altrove la stessa \u00e8 sottospecie della \"C. napulifera\" Rochel. Tuttavia, l'attribuzione alla \"C. napulifera\" sembra la pi\u00f9 consistente, visto che quest'ultima condivide l'areale della sottospecie, assente invece nell'areale della \"C. napifolia\".\nEtnobotanica, farmacognosia e genetica.\n\"Centaurea napifolia\" unitamente alla \"Centaurea sphaerocephala\" L. era utilizzata nella Calabria rurale come alimento.\nDalle parti aeree della \"Centaurea napifolia\" si estrae il sesquiterpene lactone cnicina, la 4'-acetossicnicina, la melitensina, la deidromelitensina, due esteri noti della deidromelitensina, il lappaolo e un suo isomero, e infine un glucosio 1,2-diacilato. L'interesse per queste sostanze deriva dalla scoperta che alcuni sesquiterpene lactoni estratti da congeneri di \"C. napifolia\" hanno mostrato una interessante attivit\u00e0 anti-ulcerogenica e protettiva del tratto gastrico.\nL'unica sequenza di DNA genomico disponibile per questa specie \u00e8 rappresentata da 633 nucleotidi del gene ribosomale 5,8S, comprensivi delle sequenze spaziatrici interne 1 e 2. La comparazione di questi dati molecolari con quelli di altre specie di Centaurea con un approccio di massima parsimonia non \u00e8 stato in grado di svelare la complessit\u00e0 filogenetica del genere."}
{"id": "1149562", "revid": "767487", "url": "https://it.wikipedia.org/wiki?curid=1149562", "title": "I Am Kloot", "text": "Gli I Am Kloot sono un gruppo musicale formato a Manchester (Inghilterra) nel 1999 da John Bramwell (chitarra/voce), Peter Jobson (basso) and Andy Hargreaves (batteria).\nStoria.\nIl gruppo ha realizzato il proprio album d'esordio, \"Natural History\", nel Regno Unito nel marzo del 2001 prodotti dall'amico Guy Garvey, cantante degli Elbow, per la Wall of Sound, seguito nel settembre del 2003 da \"I Am Kloot\", per The Echo Label.\nLa Echo originariamente pianific\u00f2 di lanciare \"Proof\" come singolo per promuovere il secondo album, ma dopo aver deciso la copertina e l'ordine della tracce (e aver commissionato un video diretto da Krishna Stott che aveva come protagonista Christopher Eccleston), l'etichetta accanton\u00f2 questa idea e solo successivamente distribu\u00ec il singolo, ma solamente tramite download (anche se qualche copia fu distribuita in Europa per l'etichetta PIAS). Questa azione \u00e8 comunemente vista come l'inizio della disputa che avrebbe successivamente portato la band a lasciare l'etichetta. La band rimase comunque con la Echo per il suo terzo LP, \"Gods and Monsters\" (2005), ma lasciarono l'etichetta lamentando una mancanza di supporto finanziario, dopo che un altro singolo, \"I Believe\", fu cancellato all'ultimo momento. Il 21 novembre dello stesso anno la band ha distribuito un'edizione limitata del singolo intitolato \"Maybe I Should\", seguito da alcune tra le loro pi\u00f9 grandi performance dal vivo nel Regno Unito, terminate con un concerto al famoso London Astoria.\nNell'aprile del 2006 una nuova canzone, \"Only Role in Town\", \u00e8 stata messa a disposizione per il download gratuito sul loro sito, seguita dall'uscita dell'album delle John Peel session nell'ottobre del 2006, registrato in due sessioni nel 2001 e nel 2004.\nCollegamenti esterni.\nmyspace.com/iamklootmusic"}
{"id": "1149565", "revid": "1776051", "url": "https://it.wikipedia.org/wiki?curid=1149565", "title": "Extended Versions (Cinderella)", "text": "Extended Versions \u00e8 un album dal vivo del gruppo musicale statunitense Cinderella, pubblicato il 25 aprile 2006 dalla BMG.\nNel 2009 l'album \u00e8 stato ristampato dall'etichetta italiana Frontiers Records sotto il titolo Live at the Mohegan Sun, con quattro tracce bonus e una copertina differente."}
{"id": "1149569", "revid": "1543377", "url": "https://it.wikipedia.org/wiki?curid=1149569", "title": "Cristadelfiani", "text": "I cristadelfiani (termine derivato dalla locuzione greca che significa \"fratelli in Cristo\") sono un movimento religioso cristiano che si svilupp\u00f2 nel Regno Unito e nell'America settentrionale nel corso del XIX secolo.\nLa loro presenza \u00e8 stimata in circa 60.000 fedeli.\nStoria.\nOrigini.\nMolte delle credenze a cui oggi credono i cristadelfiani erano gi\u00e0 emerse nell'ambito di alcuni gruppi della Riforma protestante pi\u00f9 radicale, come i sociniani o gli unitariani. In particolare, le opinioni di Fausto Sozzini e John Biddle sulla cristologia. Il Restaurazionismo e i movimenti avventisti della met\u00e0 del XIX secolo avevano portato alla nascita di diversi piccole comunit\u00e0 che propugnavano simili principi e che spesso si associarono gli uni agli altri.\nL'inizio dei cristadelfiani come gruppo distinto pu\u00f2 essere fatto risalire alla pubblicazione nel 1848 del libro \"Elpis Israel\" da parte di John Thomas, nel quale questi spiegava la propria interpretazione dei principali insegnamenti della Bibbia. I gruppi che gli furono legati presero molti diversi nomi: \"Believers\" (\"Credenti\"), \"Baptised Believers\" (\"Battezzati credenti\"), \"Baptised Believers in the Kingdom of God\" (\"Battezzati credenti nel Regno di Dio\"), \"The Antipas\". Al tempo della Guerra civile americana, la richiesta di affiliazione della Chiesa fu richiesta per poter ottenere lo status di obiettore di coscienza, e ai fini della registrazione John Thomas scelse nel 1865 il nome di \"\"Christadelphian\" (\"cristadelfiani\").\nI primi anni (1865-1914).\nI diversi gruppi che si riconoscevano negli insegnamenti di John Thomas si consolidarono in un'unica comunit\u00e0, nella quale si era stabilito un certo grado di omogeneit\u00e0 nelle credenze e nelle pratiche del culto. La denominazione si espanse nel mondo anglofono e soprattutto nelle Midlands inglesi e in alcune zone dell'America settentrionale.\nLe Guerre mondiali (1915-1945).\nLa posizione cristadelfiana sull'obiezione di coscienza venne alla ribalta in occasione della coscrizione durante la prima guerra mondiale. Vari gradi di esenzione dal servizio militare furono garantiti ai cristadelfiani nel Regno Unito, in Canada, Nuova Zelanda e Stati Uniti.\nNegli anni trenta i pochi cristadelfiani in Russia furono esiliati in Siberia. I pochissimi presenti in Italia emigrarono, con l'assistenza dei parenti, nella chiesa italiana in Garfield, New Jersey. Durante la seconda guerra mondiale l'esenzione signific\u00f2 dover intraprendere lavori civili al comando delle autorit\u00e0. La chiesa in Germania divenne sotterranea e due dei suoi membri pi\u00f9 importanti furono condannati a morte.\nIl dopoguerra (dal 1945 ad oggi).\nAll'inizio degli anni cinquanta la maggioranza della \"Berean Fellowship\" si riun\u00ec nuovamente alla \"Temperance Hall Fellowship\", mentre la minoranza continu\u00f2 come comunit\u00e0 indipendente. Nel 1957 e 1958 si riun\u00ec al gruppo principale anche la \"Suffolk Street Fellowship\", la quale aveva a sua volta gi\u00e0 riassorbito la maggioranza della \"Unamended Fellowship\" fuori dall'America settentrionale. I gruppi riuniti, che comprendevano la grande maggioranza dei cristadelfiani, divennero noti come \"Central Fellowship\", che prese il nome dalla \"Birmingham Central ecclesia\". I gruppi non riuniti formarono invece la \"Old Paths Fellowship\".\nIl periodo post-bellico vide inoltre un accentuarsi della cooperazione e dell'interazione tra le diverse comunit\u00e0, che risultarono nell'istituzione di corsi biblici non solo domenicali e nella nascita di associazioni nazionali, quali la \"Christadelphian Bible Missions\" per la predicazione e la \"Christadelphian Meal-A-Day Fund\"\" per attivit\u00e0 pastorali e umanitarie. Tali attivit\u00e0 furono accompagnate dall'espansione nei paesi in via di sviluppo, che attualmente raccolgono circa il 40% dei cristadelfiani.\nCredenze.\nI cristadelfiani affermano che le loro credenze si basano interamente sulla Bibbia e non accettano alcun altro testo come ispirato da Dio. Credono che Dio sia il creatore dell'universo, padre dei veri credenti, e che sia distinto dal proprio figlio Ges\u00f9 Cristo e che lo Spirito Santo sia il potere di Dio usato per la creazione e per la salvezza.\nGes\u00f9 Cristo \u00e8 secondo loro il Messia promesso, nel quale le profezie e le promesse del Vecchio Testamento trovano il proprio compimento. Lo considerano partecipe della natura umana e Figlio di Dio in virt\u00f9 della sua miracolosa concezione da parte del potere di Dio e ritengono che, sebbene sottoposto alle tentazioni, non abbia mai commesso alcun peccato e che per questo motivo fosse un perfetto sacrificio per portare alla salvezza l'umanit\u00e0 peccatrice. Dio gli don\u00f2, quindi, l'immortalit\u00e0 e lo fece ascendere al Cielo. Ritengono, inoltre, che Ges\u00f9 ritorner\u00e0 fisicamente sulla terra per instaurarvi il Regno di Dio, a compimento delle promesse fatte ad Abramo e a Davide.\nI cristadelfiani ritengono che le persone si siano separate da Dio a causa dei loro peccati, ma che possono riconciliarsi con Lui diventando discepoli di Ges\u00f9, credendo nei suoi insegnamenti, facendo penitenza e attraverso il battesimo con totale immersione nell'acqua. La salvezza avviene per la grazia di Dio, ma ci si aspetta che i credenti vivano in modo coerente con gli insegnamenti della Bibbia.\nDopo la morte sostengono che i credenti entrino in uno stato di \"non esistenza\" senza accorgersi di nulla fino alla loro Resurrezione, al ritorno di Cristo, e in quel momento sar\u00e0 loro donata (a seguito di un giudizio) l'immortalit\u00e0 e vivranno con Cristo su una terra restaurata, assistendolo nella realizzazione del Regno di Dio e governando sulla popolazione mortale per un millennio.\nIl matrimonio e la vita familiare sono importanti e le relazioni sessuali sono consentite solo nei matrimoni eterosessuali tra credenti battezzati.\nI Cristadelfiani rifiutano una serie di dottrine tradizionalmente ammesse dalle denominazioni cristiane ortodosse, tra le quali immortalit\u00e0 dell'anima, il trinitarismo, la preesistenza di Cristo, il battesimo degli infanti, la personalizzazione dello Spirito Santo e l'attuale possibilit\u00e0 di ottenerne i doni. Ritengono che tali dottrine siano state introdotte nel Cristianesimo dopo il I secolo e che non possano essere tratte dalla Bibbia.\nCredono che il diavolo e Satana siano simbolici riferimenti al peccato e alla natura umana, in contrapposizione a quella divina, e che possano inoltre essere attribuiti a specifici sistemi politici o individui, in opposizione o in conflitto con Dio. L'inferno \u00e8 inteso come riferito alla morte e alla tomba, piuttosto che come un luogo di tormenti eterni. Essi distinguono attentamente Sheol/Ades e Geenna.\nSuddivisioni.\nLa maggior parte dei cristadelfiani, 55.000 di 60.000, aderiscono ad un credo: chiunque vi aderisca pubblicamente e sia membro di una comunit\u00e0, \u00e8 generalmente benvenuto nelle attivit\u00e0 di qualsiasi altra comunit\u00e0.\nAltri gruppi aderiscono invece a credi differenti, che differiscono da quello sopra citato per alcuni aspetti.\nOrganizzazione.\nNon esiste un'organizzazione centrale o una gerarchia. I cristadelfiani sono organizzati in congregazioni locali, spesso chiamate \"ecclesia\", del tutto autonome, ma collaborano tra loro sulla base della comune accettazione di un credo.\nIl culto di queste comunit\u00e0, che di solito si tiene alla domenica \u00e8 centrato sul ricordo della morte e resurrezione di Ges\u00f9 Cristo e con l'assunzione del pane e del vino. Altri incontri sono organizzati per pregare o per studiare la Bibbia e per l'evangelizzazione, che si svolge in forma di conferenze pubbliche e corsi sull'insegnamento biblico e di gruppi di studio e lettura. Si tengono anche corsi per corrispondenza, in particolare in area dove manchi la presenza cristiana.\nNon esistono ministri di culto, ma i membri maschi della comunit\u00e0 sono elegibili per l'insegnamento o la predicazione e i compiti vengono svolti a rotazione.\nSolo i credenti battezzati sono considerati membri effettivi della \"ecclesia\". Tuttavia i figli dei membri sono incoraggiati a partecipare alle scuole domenicali e ai gruppi giovanili. Sono incoraggiati gli incontri tra giovani delle diverse comunit\u00e0 locali, attraverso raduni regionali e nazionali.\nI cristadelfiani ritengono che la Bibbia stabilisca una differenza di ruolo tra uomini e donne e nella maggior parte delle comunit\u00e0 le donne non possono essere scelte per l'insegnamento nelle riunioni formali dell\"ecclesia\" se sono presenti credenti uomini. Tuttavia partecipano alle discussioni e insegnano ai bambini o ai non credenti, suonano musica, discutono e votano di questioni profane e sono impegnate in molte attivit\u00e0.\nEsistono comitati appoggiati alle comunit\u00e0 ed eletti democraticamente per coordinare le attivit\u00e0 di evangelizzazione, l'insegnamento ai giovani e le scuole domenicali, le questioni relative al servizio militare, la cura degli anziani e altre opere umanitarie. Tali comitati non hanno tuttavia alcuna autorit\u00e0 legislativa e dipendono completamente dal supporto dell\"ecclesia\". Le comunit\u00e0 di una stessa zona possono incontrarsi e collaborare regolarmente nelle loro attivit\u00e0.\nLa relativa uniformit\u00e0 dell'organizzazione interna delle comunit\u00e0 \u00e8 probabilmente dovuta ad una guida per la conduzione di una \"ecclesia\" pubblicata gi\u00e0 nel 1883.\nI cristadelfiani sono obiettori di coscienza (ma non pacifisti) e generalmente respingono il coinvolgimento nella politica, far parte dell'esercito o delle forze di polizia. o l'aderire ad altre organizzazioni, quali i sindacati.\nUna forte enfasi \u00e8 data alla lettura e studio individuale della Bibbia (secondo un piano annuale sistematico detto \"Bible Companion\"), sulla preghiera e sulla moralit\u00e0 del comportamento.\nCulto.\nNon esiste una liturgia ufficiale e ciascuna comunit\u00e0 \u00e8 libera di praticare il culto nei modi che ritiene pi\u00f9 opportuni. Nel mondo anglofono tuttavia esiste una certa uniformit\u00e0 e raccolte di inni comuni.\nLe prime raccolte di inni dei cristadelfiani facevano un ampio uso degli inni della Chiesa anglicana e della tradizione protestante inglese e in particolare dal salterio scozzese (\"Scottish Psalter\"). Il primo libro di inni pubblicato specificamente per l'uso da parte dei \"Battezzati credenti nel Regno di Dio\" (\"Baptised Believers in the Kingdom of God\") una denominazione dei cristadelfiani alle origini del movimento, fu pubblicato a Edimburgo nel 1864 da George Dowie. Nel 1869 Robert Roberts pubblic\u00f2 la raccolta denominata \"The Golden Harp\". In seguito la \"Christadelphian Magazine and Publishing Association\" pubblic\u00f2 il \"Libro degli inni\" cristadelfiano nel 1884, 1932, 1964 e 2002. Un pi\u00f9 recente libro di inni (\"Praise the Lord\") ha inserito canti liturgici contemporanei, coerenti con la teologia cristadelfiana e alcuni di essi furono in seguito incorporati nell'edizione del 2002 del \"Libro degli inni\" tradizionale. Altre comunit\u00e0 locali hanno le proprie edizioni di libri di inni.\nIn altri paesi sono stati prodotti libri di inni nella lingua del luogo e lo stile del culto riflette la cultura locale.\nIl canto \u00e8 tradizionalmente accompagnato dall'organo, ma recentemente sono stati introdotti anche altri strumenti: sono emerse bande musicali cristadelfiane ed \u00e8 stata creata una fondazione (\"Christadelphian Art Trust\") per promuovere le arti visuali e drammatiche."}
{"id": "1149580", "revid": "110157", "url": "https://it.wikipedia.org/wiki?curid=1149580", "title": "Helsingin kaupungin liikennelaitos", "text": "Helsingin kaupungin liikennelaitos (in svedese: \"Helsingfors stads trafikverk\"; HKL-HST) \u00e8 una societ\u00e0 interamente partecipata dal comune di Helsinki e incaricata della gestione di gran parte del trasporto pubblico della citt\u00e0. Gestisce la metropolitana, la rete tranviaria e i traghetti nella capitale finlandese, gestendo inoltre l'intera infrastruttura del trasporto pubblico locale.\nEsercizio.\nL'azienda gestisce trasporti su rotaia, mediante convogli della metropolitana (1 linea di 22\u00a0km con 17 stazioni, inaugurata nel 1982) e tram (11 linee percorrenti 71\u00a0km), nonch\u00e9 collegamenti marittimi con battelli.\nPrecedentemente operava anche sulle autolinee fino a quando si \u00e8 unita ad un'altra societ\u00e0, la \"Suomen turistiauto\" per dar vita ad una nuova compagnia, la \"Helsingin bussiliikenne\". Nonostante ci\u00f2, pur non disponendo pi\u00f9 di autobus, ne progetta ancora le linee con gli instradamenti nella citt\u00e0 e ne controlla il servizio."}
{"id": "1149581", "revid": "122669907", "url": "https://it.wikipedia.org/wiki?curid=1149581", "title": "La casa delle anime erranti", "text": "La casa delle anime erranti \u00e8 un film per la televisione del 1989 diretto da Umberto Lenzi.\nDoveva essere uno degli episodi della serie \"Le case maledette\", commissionata da Mediaset a Reteitalia, ma il materiale girato non venne mai mandato in onda a causa del contenuto violento. La serie comprendeva anche: \"La casa nel tempo\" e \"La dolce casa degli orrori\", diretti da Lucio Fulci, e \"La casa del sortilegio\" diretto sempre da Umberto Lenzi.\nI film sono usciti direttamente in videocassetta, senza nessun tipo di divieto, grazie alla rivista \"Nocturno\", e sono stati trasmessi per la prima volta in televisione nel 2006, dalla tv satellitare Fantasy in onda su Sky al canale 132. Sono tuttora inediti sulla TV in chiaro.\nNel film recita anche Licia Col\u00f2, in seguito nota presentatrice televisiva. In questo film interpreta la piccola parte della giornalista.\nTrama.\nA causa della chiusura di una strada dovuta ad uno smottamento, un gruppo di ragazzi in vacanza-studio \u00e8 costretto a rifugiarsi in un vecchio albergo isolato, denominato \"Hotel dell'eremita\". I ragazzi non possono sapere che vent'anni prima, l'albergo era stato luogo di una terribile strage; i fantasmi senza pace delle vittime si aggirano ancora tra le mura dell'albergo e, disturbati dalla presenza degli ignari ragazzi, incominciano a mietere vittime.\nLocation.\nIl film \u00e8 stato girato interamente nella provincia di Pesaro-Urbino, sebbene nella finzione sia ambientato nella Valtellina, tra Sondrio e Bormio. Anche l'hotel esiste nella realt\u00e0 e si trova nella cittadina di Borgo Pace (PU).\nCuriosit\u00e0.\nLe musiche del film sono state composte da Claudio Simonetti, con lo pseudonimo di Claude King (come nel precedente \"La casa del sortilegio\"), anche se alcune sono riciclate: il brano che accompagna le visioni di Carla proviene dalla colonna sonora di \"Demoni\" di Lamberto Bava, mentre quello che si sente brevemente alla radio da \"Opera\" di Dario Argento."}
{"id": "1149586", "revid": "1305772", "url": "https://it.wikipedia.org/wiki?curid=1149586", "title": "Kronos", "text": ""}
{"id": "1149587", "revid": "830939", "url": "https://it.wikipedia.org/wiki?curid=1149587", "title": "Lolliano Mavorzio", "text": "Biografia.\nLolliano, che era pagano, fu \"consularis Campaniae\" (governatore della Campania) dal 328 al 335, \"comes Orientis\" dal 330 al 336, proconsole d'Africa dal 334 al 337, \"praefectus urbi\" nel 342, console nel 355 e prefetto del pretorio nel 355-356.\nIncoraggi\u00f2 lo scrittore siciliano di rango senatoriale Giulio Firmico Materno a scrivere un trattato astrologico, il \"Matheseos libri VIII\", che gli fu poi dedicato.\nMavorzio e Mamozio.\nNel XVIII secolo fu ritrovata a Pozzuoli una statua acefala di Mavorzio; la statua, restaurata, entr\u00f2 nel folklore locale come \"santo Mamozio\"."}
{"id": "1149588", "revid": "3082", "url": "https://it.wikipedia.org/wiki?curid=1149588", "title": "Quinto Flavio Mesio Egnazio Lolliano", "text": ""}
{"id": "1149589", "revid": "1262220", "url": "https://it.wikipedia.org/wiki?curid=1149589", "title": "Le rive della Marna", "text": "Le rive della Marna \u00e8 un dipinto a olio su tela (65 \u00d7 81\u00a0cm) realizzato tra il 1888 ed il 1890 dal pittore francese Paul C\u00e9zanne. \u00c8 conservato nel Museo dell'Ermitage di San Pietroburgo.\nDescrizione.\nPer dipingere \"en plein air\", C\u00e9zanne era solito recarsi in campagna, dove poteva trovare ispirazione e soggetti per le sue opere. Il quadro ritrae un villino di campagna immerso nel verde, lungo le coste della Marna, uno dei fiumi che percorre l'\u00cele-de-France.\nCollegamenti esterni.\n\u042d\u0440\u043c\u0438\u0442\u0430\u0436 - Sito ufficiale del Museo dell'Ermitage "}
{"id": "1149590", "revid": "11266", "url": "https://it.wikipedia.org/wiki?curid=1149590", "title": "Palio della Costa Etrusca", "text": "Il Palio della Costa Etrusca \u00e8 una competizione equestre nata nel 1995 che mette in competizione i comuni toscani appartenenti al tratto di costa denominato Costa degli Etruschi. La manifestazione si svolge annualmente nel periodo di Pasqua (Luned\u00ec di Pasqua), direttamente sulla spiaggia di San Vincenzo.\nFino all\u2019edizione del 2017 sono stati utilizzati cavalli purosangue, dall\u2019edizione successiva per ragioni di opportunit\u00e0 si \u00e9 deciso di ricorrere all\u2019utilizzo di cavalli angloarabi. \u00c8 capitato pi\u00f9 volte che a correre siano stati gli stessi cavalli (e fantini) impegnati poi nel pi\u00f9 famoso Palio di Siena.\nLa spiaggia di San Vincenzo \u00e8 stata calcata dai pi\u00f9 forti fantini del circuito paliesco, come Andrea Degortes, Giuseppe Pes, Luigi Bruschelli, Giovanni Atzeni, Jonatan Bartoletti e tanti altri.\nIl Palio \u00e8 arrivato alla sua X edizione nel 2004, dopo una sospensione di oltre dieci anni, \u00e8 rinato nel 2017.\nLa nuova formula adottata dalla XI edizione vede la partecipazione di 32 binomi (fantino e cavallo) e consiste in una serie di batterie (4) con 8 partecipanti ciascuna, i migliori 2 di ogni batteria vengono poi assegnati tramite sorteggio a ciascun Comune per contendersi la vittoria finale. Contestualmente a partire dalla XII edizione viene disputata una corsa riservata ad amazzoni, e, il giorno precedente, una quintana (giostra dell\u2019anello).\nCitt\u00e0 partecipanti.\nI partecipanti al Palio della Costa Etrusca sono i 9 comuni, sotto riportati in ordine alfabetico:"}
{"id": "1149592", "revid": "1305772", "url": "https://it.wikipedia.org/wiki?curid=1149592", "title": "Mavorzio", "text": ""}
{"id": "1149593", "revid": "519091", "url": "https://it.wikipedia.org/wiki?curid=1149593", "title": "Football Club Internazionale 1911-1912", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1911-1912.\nStagione.\nL'Inter giunge quarta nella prima sezione, oggi l'avremmo chiamato girone A, del campionato di Prima Categoria e non accede alla finalissima."}
{"id": "1149597", "revid": "287204", "url": "https://it.wikipedia.org/wiki?curid=1149597", "title": "Tempesta a Belle-Ile", "text": ""}
{"id": "1149607", "revid": "125740889", "url": "https://it.wikipedia.org/wiki?curid=1149607", "title": "Lo stagno delle ninfee, armonia verde", "text": "Lo stagno delle ninfee, armonia verde \u00e8 un dipinto ad olio su tela (89,5 x 100\u00a0cm) realizzato nel 1899 dal pittore francese Claude Monet e attualmente conservato al Mus\u00e9e d'Orsay di Parigi.\nIl soggetto \u00e8 ispirato al giardino in stile Giapponese appartenente al pittore, presso Giverny, dove egli coltivava diverse piante esotiche. Esse decoravano un ponticello di legno, che nella rappresentazione divide lo spazio pittorico orizzontalmente, in due parti. Le tonalit\u00e0 predominanti sono quelle del verde, che si fondono tra loro per creare un'armonia di colori.\nQuesto quadro inoltre, nonostante sia stato realizzato in breve tempo, \u00e8 ricco di dettagli.\nMonet ha realizzato una serie di quadri, nei quali ha dipinto sempre lo stesso paesaggio cambiando il punto di vista: nei primi infatti, il ponte si trova pi\u00f9 in lontananza rispetto alle ultime rappresentazioni, dove viene disegnato al centro del quadro. \nSullo sfondo sono presenti salici, canne, nasturzi, mentre nello stagno vi sono isole di ninfee. \nIn ogni quadro della serie, i colori cambiano: in alcuni accanto al verde, per esempio, domina il giallo, in altri l\u2019azzurro, e in altri ancora il rosso."}
{"id": "1149608", "revid": "7067", "url": "https://it.wikipedia.org/wiki?curid=1149608", "title": "Tumore a cellule giganti", "text": ""}
{"id": "1149609", "revid": "1776051", "url": "https://it.wikipedia.org/wiki?curid=1149609", "title": "Live Train to Heartbreak Station", "text": "Live Train to Heartbreak Station \u00e8 un album dal vivo del gruppo musicale statunitense Cinderella, pubblicato esclusivamente in Giappone il 19 settembre 1991. \n\u00c8 stato registrato durante il tour promozionale dell'album \"Heartbreak Station\".\nTracce.\nTutte le canzoni sono state composte da Tom Keifer."}
{"id": "1149610", "revid": "124332979", "url": "https://it.wikipedia.org/wiki?curid=1149610", "title": "Ragazza alla finestra (Dal\u00ec)", "text": "Ragazza alla finestra (\"Muchacha en la ventana\") \u00e8 un dipinto a olio su cartone di 105 \u00d7 74,5\u00a0cm realizzato nel 1925 dal pittore spagnolo Salvador Dal\u00ed.\n\u00c8 conservato nel Museo Nacional Centro de Arte Reina Sof\u00eda di Madrid.\nLa tela, esposta alla Galleria Dalmau di Barcellona nel novembre 1925, raffigura una ragazza affacciata alla finestra della casa dei Dal\u00ec a Cadaqu\u00e9s, localit\u00e0 marittima spagnola. Si tratta della sorella di Dal\u00ed, A\u00f1a Maria, che nel 1925 aveva 17 anni.\nI colori predominanti sono sulle tonalit\u00e0 del blu: la ragazza, mora, \u00e8 ripresa di spalle, e di fronte a lei si apre il panorama della riviera. In questo modo, Dal\u00ed pone l'attenzione dell'osservatore non solo al soggetto pittorico rappresentato dalla sorella, ma soprattutto al paesaggio che lei osserva, in parte nascosto alla vista dall'interno domestico che lo incornicia."}
{"id": "1149612", "revid": "1386670", "url": "https://it.wikipedia.org/wiki?curid=1149612", "title": "Ritratto di giovane donna (Degas)", "text": "Ritratto di giovane donna (\"Portrait de jeune femme\") \u00e8 un dipinto del pittore francese Edgar Degas, realizzato nel 1867 e conservato al Mus\u00e9e d'Orsay di Parigi.\nDescrizione.\nSebbene presenti problemi di datazione - indicata fra il 1862 e il 1870 - l'opera pu\u00f2 essere avvicinata cronologicamente al 1867; esposta alla terza mostra Impressionista, nel 1877, l'opera pervenne alla sua sede attuale nel 1986, quando fu trasferita dal Louvre al museo d'Orsay, trovando cos\u00ec la sua collocazione definitiva. Sin da subito fu oggetto delle entusiastiche lodi di Georges Rivi\u00e8re, prodigo di plausi verso il fascino ultraterreno, quasi metafisico emanato dal piccolo quadro: \u00abQuesto ritratto \u00e8 una meraviglia di disegno, esso \u00e8 bello come il pi\u00f9 bello dei Clouet, il pi\u00f9 grande dei primitivi\u00bb.\nL'opera raffigura Laure Degas, zia del pittore, sposata al barone napoletano Gennaro Bellelli e gi\u00e0 oggetto di raffigurazione pittorica in un'altra tela degassiana, nella fattispecie \"La famiglia Bellelli\". In quest'opera di piccolo formato Laure presenta lo sguardo perso nel vuoto, come se stesse inseguendo il filo invisibile dei suoi pensieri. Questa tela \u00e8 particolarmente rivelante in quanto \u00e8 un mirabile \"trait d'union\" tra antico e moderno, tradizione ed innovazione. Pur ricevendo le suggestioni della pittura sacra, infatti, Degas sceglie di trasporre la solenne ieraticit\u00e0 di quelle opere in un dipinto dal carattere intimo, prensile anche alle istanze del realismo e della pittura contemporanea. Il \"Ritratto di giovane donna\", oggi catalogato con il numero d'inventario RF 2430, reca la firma del pittore in alto a destra: \u00abDegas\u00bb."}
{"id": "1149613", "revid": "287204", "url": "https://it.wikipedia.org/wiki?curid=1149613", "title": "Maurice Barres", "text": ""}
{"id": "1149616", "revid": "767487", "url": "https://it.wikipedia.org/wiki?curid=1149616", "title": "John Bramwell", "text": "\u00c8 il leader degli I Am Kloot, e ha precedentemente pubblicato materiale solista con il nome \"Johnny Dangerously\" e con una band chiamata The Ignition. Per un breve periodo ha smesso di suonare e ha cercato fortuna in televisione presentando show musicali per la Granada TV. In uno di questi show incontr\u00f2 la co-presentatrice Tara Newley (figlia dell'attrice Joan Collins e del cantante Anthony Newley) con la quale ebbe una storia. Dopo la fine della sua carriera in TV inizi\u00f2 a lavorare al Night &amp; Day Cafe di Manchester organizzando le apparizioni delle band. Nel 1999 con Peter Jobson e Andy Hargreaves fond\u00f2 gli I Am Kloot."}
{"id": "1149620", "revid": "22229", "url": "https://it.wikipedia.org/wiki?curid=1149620", "title": "Normativa italiana sulla privacy informatica", "text": ""}
{"id": "1149621", "revid": "246675", "url": "https://it.wikipedia.org/wiki?curid=1149621", "title": "Esotico (gatto)", "text": ""}
{"id": "1149622", "revid": "519091", "url": "https://it.wikipedia.org/wiki?curid=1149622", "title": "Football Club Internazionale 1910-1911", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1910-1911.\nStagione.\nPrima Categoria: l'Inter giunge sesta nella Prima Sezione, oggi l'avremmo chiamato girone A, e non accede alla finalissima."}
{"id": "1149623", "revid": "1005847", "url": "https://it.wikipedia.org/wiki?curid=1149623", "title": "Elezioni presidenziali in Ucraina del 1999", "text": "Leelezioni presidenziali in Ucraina del 1999 si tennero il 31 ottobre (primo turno) e il 14 novembre (secondo turno); videro la vittoria del Presidente uscente Leonid Ku\u010dma, che sconfisse al ballottaggio Petro Symonenko, esponente del Partito Comunista d'Ucraina."}
{"id": "1149625", "revid": "118519949", "url": "https://it.wikipedia.org/wiki?curid=1149625", "title": "Gnetophyta", "text": "Le Gnetofite, conosciute anche col nome di Clamidosperme per la particolare protezione che esse hanno attorno ai semi, che sembrano quasi racchiusi in un frutto, sono una divisione di piante a seme (Spermatofite), tradizionalmente compresa nelle Gimnosperme.Raggruppa tre famiglie di piante legnose, \"Ephedraceae\", \"Gnetaceae\" e \"Welwitschiaceae\", molto differenti fra di loro.\nTassonomia ed evoluzione.\nLa divisione Gnetophyta contiene la sola classe Gnetopsida con tre generi viventi ognuno appartenente ad un diverso ordine:\nL'interesse delle Gnetofite \u00e8 notevole, per le caratteristiche anatomiche e fisiologiche che esse posseggono, che sotto vari aspetti risultano intermedie tra quelle delle Coniferofite e quelle delle Angiosperme. Per questo motivo si ipotizza la derivazione delle Angiosperme da piante che avevano fiori simili a quelli dell\"'Ephedra\".\nI resti fossili sono tutti abbastanza recenti. Questo ha fatto escludere la possibilit\u00e0 che dalle Gnetofite si fossero sviluppate le Angiosperme. Tuttavia la questione \u00e8 stata riaperta dopo la scoperta in giacimenti permiani di pollini con solchi longitudinali, identici a quelli osservabili nei pollini delle Efedre attualmente viventi.\nSecondo studi filogenetici basati su dati morfologici, \u00e8 la divisione di spermatofite attuali pi\u00f9 vicina alle piante a fiore (Angiosperme). Infatti gli elementi vascolari sono molto simili a quelli delle Angiosperme: il loro legno \u00e8 eteroxilo. Gli studi molecolari invece avvicinano maggiormente le Gnetophyta alle altre gimnosperme, e in particolar modo alle conifere, che non alle Angiosperme: in definitiva le due tipologie di dato sono in conflitto e la posizione di questa divisione \u00e8 ancora oggetto di studio.\nPotrebbe trattarsi di un caso di convergenza evolutiva.\nDistribuzione.\nGli areali di queste tre famiglie sono differenti. \nLe \"Welwitschiaceae\" comprendono una sola specie, la \"Welwitschia mirabilis\" la quale vive unicamente in alcuni deserti dell'Angola; le \"Ephedraceae\" sono invece pi\u00f9 numerose, esse occupano una larga fascia delle regioni temperate calde dell'emisfero settentrionale (varie specie si trovano anche nel bacino del Mediterraneo) e dell'America meridionale; le \"Gnetaceae\", infine, hanno un areale pi\u00f9 frammentario, comprendente le coste atlantiche del Golfo di Guinea e del Brasile settentrionale, e le regioni che si estendono dall'India e dalla Cina fino all'Australia.\nMorfologia.\nAnche l\"'habitus\" di queste piante \u00e8 molto diverso.\nLa \"Welwitschia\" differenzia una radice possente, che serve a raggiungere le profonde falde d'acqua dei deserti. Il fusto \u00e8 ridotto a un tozzo cilindro alla cui sommit\u00e0 si trovano due grandi foglie, sfilacciate all'apice, persistenti e perenni, per la presenza di un tessuto meristematico situato presso la loro base. Esse posseggono moltissimi stomi su ambedue le facce, che sono di importanza determinante per la possibilit\u00e0 di vita di queste piante che assorbono l'acqua attraverso gli stomi durante i periodi di nebbia dei deserti dell'Angola.\nLe \"Ephedraceae\" (con l'unico genere \"Ephedra\" che comprende 25 specie diverse), hanno aspetto cespuglioso, con rami ginestriformi, provvisti ai nodi di foglie opposte, rudimentali o aghiformi, riunite tra di loro, alla base, in una specie di collaretto.\nIn \"Gnetum\", l'unico genere delle \"Gnetaceae\", vi \u00e8 molta maggiore variabilit\u00e0 per le foglie, sono larghe e con nervature reticolate, cos\u00ec da rassomigliare a quelle di numerose Angiosperme.\nUna delle caratteristiche anatomiche di maggiore importanza riguarda la presenza di vasi aperti o trachee nel legno secondario, che per\u00f2 sarebbero derivati da fibrotracheidi areolate e quindi sarebbero diverse per origine da quelle delle angiosperme.\nMolto interessanti sono le caratteristiche morfologico-anatomiche degli apparati riproduttori e dei semi. \nIn \"Ephedra\" le sacche polliniche sono poste alla sommit\u00e0 di una specie di filamento (che si pensa derivato da una brattea) cos\u00ec da rassomigliare molto ad un abbozzo di stame di angiosperma, tanto pi\u00f9 che alla sua base si trovano delle bratee interpretate come un rudimentale perianzio. \nGli apparati riproduttori femminili sono costituiti da ovuli nei quali la nucella \u00e8 avvolta da un tegumento che si prolunga molto al disopra del micropilo, cos\u00ec da dare origine ad una specie di stilo. La protezione dell'ovulo \u00e8 aumentata dalla presenza di una serie di bratee, interpretate come un perianzio, che, a maturit\u00e0 del seme, diventano carnose, cos\u00ec da dare origine ad un frutto.\nIn alcune specie si trovano delle infiorescenze bisessuali, fatto davvero strano per piante che sono state collocate tra le Gimnosperme."}
{"id": "1149626", "revid": "123758715", "url": "https://it.wikipedia.org/wiki?curid=1149626", "title": "Selma Blair", "text": "Biografia.\nSelma nasce a Southfield, nel Michigan, il 23 giugno del 1972 da una famiglia ebraica, ultimogenita dei quattro figli di Elliot I. Beitner, un procuratore distrettuale, politicamente attivo nel Partito Democratico, e di Molly Ann Cooke, un giudice. In seguito al divorzio dei genitori, avvenuto quando lei aveva 23 anni, modific\u00f2 legalmente nome. Studi\u00f2 presso il Kalamazoo College ed in seguito alla University of Michigan. Terminati gli studi, si trasferisce a New York, con l'intento di diventare fotografa, ma ben presto si appassiona alla recitazione, che studia con Stella Adler.\nDebutta nel 1997, nel film di Frank Oz \"In &amp; Out\", successivamente lavora in varie produzioni televisive, compreso il ruolo principale di Zoe in \"Zoe, Duncan, Jack &amp; Jane\"; fino al 1999, quando si fa notare nel film \"Cruel Intentions - Prima regola non innamorarsi\", versione moderna de \"Le relazioni pericolose\", che include un bacio saffico con l'attrice Sarah Michelle Gellar. Nel 2001 recita ne \"La rivincita delle bionde\" con Reese Witherspoon e di seguito \"La cosa pi\u00f9 dolce...\" con Cameron Diaz. Nel 2004 interpreta Elizabeth Sherman in \"Hellboy\" di Guillermo del Toro, e prende parte anche a film come \"In Good Company\" e \"A Dirty Shame\" di John Waters, in seguito ha recitato in film come \"The Fog - Nebbia assassina\", \"Purple Violets\" e \"\".\nNel 2012 ricopre come protagonista il ruolo di Abigail Clayton nel film \"Columbus Circle\" diretto dal regista e produttore cinematografico George Gallo affiancando attori come Amy Smart, Giovanni Ribisi, Jason Lee e Kevin Pollak. Dallo stesso anno fa parte del cast della serie televisiva \"Anger Management\", al fianco di Charlie Sheen. A causa di una lite con Sheen, l'attrice viene licenziata e costretta ad abbandonare il cast della serie. Dopo aver interpretato il ruolo di Karen Miller nel film \"Ordinary World\", nel 2019 torna sul grande schermo interpretando Carol Young, madre di Tessa nel film \"After\".\nVita privata.\nNell'ottobre 2018, per mezzo di un post sul social network Instagram, dichiara di essere affetta da sclerosi multipla, che l'ha portata a camminare con un bastone e a soffrire di disartria.\nDoppiatrici italiane.\nNelle versioni in italiano dei suoi film, Selma Blair \u00e8 stata doppiata da:"}
{"id": "1149630", "revid": "110157", "url": "https://it.wikipedia.org/wiki?curid=1149630", "title": "Gods and Monsters (I Am Kloot)", "text": "Gods and Monsters \u00e8 il terzo album degli I Am Kloot, pubblicato l'11 aprile 2005. Ha raggiunto la posizione n.74 nelle classifiche britanniche."}
{"id": "1149631", "revid": "1776051", "url": "https://it.wikipedia.org/wiki?curid=1149631", "title": "Live at the Key Club (Cinderella)", "text": "Live at the Key Club \u00e8 un album dal vivo del gruppo musicale statunitense Cinderella, pubblicato il 20 luglio 1999 dalla Cleopatra Records.\nTracce.\nTutte le canzoni sono state composte da Tom Keifer, ad eccezione di \"Hot and Bothered\" composta da Tom Keifer ed Eric Brittingham.\nRiedizioni.\nInspiegabilmente, l'album originale del 1999 \u00e8 stato negli anni pubblicato pi\u00f9 volte da diverse etichette discografiche sotto titoli diversi, tutte con un'unica copertina radicalmente diversa rispetto a quella originale. Un paio di queste riedizioni sono:\n2004 \u2013 \"Live From Gypsy Road\" &lt;br&gt;\n2009 \u2013 \"In Concert\" &lt;br&gt;\n2009 \u2013 \"Live from the Gypsy Road \u2013 In Concert: Remastered Edition!\" &lt;br&gt;\n2011 \u2013 \"Caught in the Act\" &lt;br&gt;\n2014 \u2013 \"Stripped\" "}
{"id": "1149643", "revid": "1457847", "url": "https://it.wikipedia.org/wiki?curid=1149643", "title": "Costituzione dell'Ucraina", "text": " \nLa Costituzione dell'Ucraina () \u00e8 stata adottata nella quinta sessione della Verkhovna Rada (\"Parlamento\") dell'Ucraina il 28 giugno 1996. La Costituzione \u00e8 stata approvata con 315 voti favorevoli su 450 (il minimo richiesto era 300); il testo costituisce la legge fondamentale dello Stato: le leggi e gli altri atti legali devono essere conformi ad essa. Il diritto di modificare la Costituzione attraverso una speciale procedura legislativa appartiene al solo Parlamento; il solo corpo che pu\u00f2 interpretare la Costituzione e determinare se le leggi siano conformi ad essa \u00e8 la Corte Costituzionale dell'Ucraina.\nStoria della Costituzione.\nFino all'8 giugno 1995 la legge suprema dell'Ucraina era la Costituzione (Legge Fondamentale) della Repubblica Socialista Sovietica Ucraina, adottata nel 1978 con numerose modifiche successive. L'8 giugno 1995 il Presidente Leonid Ku\u010dma e il Presidente del Parlamento Oleksandr Moroz hanno firmato l'Accordo Costituzionale per il periodo durante il quale si sarebbe dovuto procedere con la stesura di una nuova costituzione.\nL'attuale Costituzione \u00e8 stata adottata durante una drammatica seduta parlamentare del 27 giugno-28 giugno 1996, nota come la \"notte costituzionale del 1996\". La Legge n\u00b0254/96-BP che ratific\u00f2 la Costituzione annullando la precedente fu firmata e promulgata durante una cerimonia ufficiale a met\u00e0 del luglio 1996. Secondo un decreto della Corte Costituzionale, comunque, l'attuale Costituzione \u00e8 entrata in vigore al momento dell'approvazione da parte del Parlamento, cio\u00e8 il 28 giugno 1996 alle 9 del mattino (ora di Kiev).\nStoria degli emendamenti.\nL'8 dicembre 2004 il Parlamento ha approvato la legge n\u00b0222-IV che modificava la Costituzione. La legge fu approvata con la maggioranza del 90% (402 favorevoli, 21 contrari e 19 astensioni; per l'approvazione erano richiesti 300 \"S\u00ec\") contemporaneamente ad altre misure legislative volte alla risoluzione della crisi dell'elezione presidenziale. La legge fu firmata quasi immediatamente nella camera parlamentare dal presidente uscente Leonid Ku\u010dma e fu promulgata lo stesso giorno.\nLa maggior parte delle entrate in vigore delle modifiche erano previste per il 1\u00ba settembre 2005, a condizione che fosse approvata una serie di riforme dei governi locali. Dato che la riforma non \u00e8 stata attuata, le modifiche alla Costituzione sono entrate in vigore senza condizioni il 1\u00ba gennaio 2006; le restanti modifiche sono entrate in vigore il 25 maggio 2006, quando il nuovo parlamento si \u00e8 riunito per la prima volta dopo le elezioni parlamentari ucraine del 2006.\nNel 2019 venne approvata un emendamento per la legge costituzionale sull'ingresso della NATO nella costituzione ucraina."}
{"id": "1149647", "revid": "15756", "url": "https://it.wikipedia.org/wiki?curid=1149647", "title": "Florence (Alabama)", "text": "Florence \u00e8 la capitale della Contea di Lauderdale, situata nel nordovest dell'Alabama, negli Stati Uniti. Secondo le stime del censimento 2005, la popolazione ammonterebbe a 36.480.\nFlorence \u00e8 la citt\u00e0 pi\u00f9 grande e pi\u00f9 importante dell'area che comprende Muscle Shoals, Sheffield e Tuscumbia, conosciuta come \"The Shoals\". \u00c8 considerato l'hub economico principale del nordovest Alabama.\nStoria.\nFlorence fu fondata il 12 marzo 1818 dalla Cypress Land Company mediante il lavoro di tre uomini, il generale John Coffee, il perito Hunter Peel, e l'ingegnere toscano Ferdinando Sannoner, che la chiam\u00f2 come la traduzione inglese della sua citt\u00e0 (Firenze, capoluogo della Toscana). Vi si tiene dal 1987 una Fiera del Rinascimento.\nLe prove di insediamenti umani nell'area di Florence risalgono almeno al 500 a.C., quando fu costruito il Florence Indian Mound, il pi\u00f9 grande del suo tipo nella valle del Tennessee. Prima dell'arrivo dei coloni bianchi alla fine del 1700, l'area dell'attuale Florence era occupata dalla nazione Chickasaw, che cedette le sue terre al governo federale attraverso una serie di trattati all'inizio del 1800. Il famoso generale John Coffee, il futuro giudice della Corte Suprema degli Stati Uniti John McKinley e altri cinque amministratori fondarono la Cypress Land Company per fondare una citt\u00e0 su una collina che domina il fiume Tennessee. La compagnia acquist\u00f2 il terreno e sperava che la posizione di Florence lungo la Jackson's Military Road e alla fine delle pericolose rapide di Muscle Shoals ne facesse un importante centro commerciale.\nNel 1819, Coffee incaric\u00f2 un giovane ingegnere italiano, Ferdinand Sannoner, del rilievo e della pianificazione della citt\u00e0. Come ricompensa per il suo lavoro nella pianificazione della citt\u00e0, Sannoner fu autorizzato a scegliere il nome del nuovo insediamento, decise di intitolarlo a Firenze, la capitale della regione Toscana in Italia. Speculatori e coloni, tra cui il generale Andrew Jackson e il presidente James Monroe, hanno acquistato gli appezzamenti di terreno quando sono stati venduti dalla Cypress Land Co. Florence divenne rapidamente un centro commerciale sul fiume Tennessee, ma non raggiunse il livello sperato dai suoi fondatori. Tuttavia, Florence crebbe abbastanza rapidamente da essere incorporata dalla legislatura dello Stato nel 1826.\nFlorence Female Academy \u00e8 stata fondata a Florence nel 1847. Entro il 1850, la scuola \u00e8 stata convertita nel Florence Synodical Female College. Chiuse nel 1893. Un monumento storico commemora il sito.\nDati demografici.\n2010\nSecondo il censimento del 2010:\n2000\nSecondo il censimento del 2000, c'erano 36.264 persone, 15.820 famiglie e 9.555 famiglie residenti in citt\u00e0. La densit\u00e0 di popolazione era di 1.454,6 persone per miglio quadrato (561,6 / km2). C'erano 17.707 unit\u00e0 abitative con una densit\u00e0 media di 710,2 per miglio quadrato (274,2 / km2). La composizione razziale della citt\u00e0 era 78,39% bianchi, 19,20% neri o afroamericani, 0,24% nativi americani, 0,62% asiatici, 0,03% isolani del Pacifico, 0,54% da altre razze e 0,97% da due o pi\u00f9 razze. L'1,34% della popolazione era ispanica o latina di qualsiasi razza.\nLe famiglie erano 15.820, di cui il 25,9% aveva figli di et\u00e0 inferiore ai 18 anni che convivevano con loro: il 43,6% erano coppie sposate che convivono, il 14,0% aveva una donna capofamiglia senza marito presente e il 39,6% non erano famiglie. Quasi il 33,8% di tutte le famiglie era composto da individui e il 13,3% aveva qualcuno che viveva da solo che aveva 65 anni o pi\u00f9. La dimensione media della famiglia era 2,20 e la dimensione media della famiglia era 2,82.\nIn citt\u00e0, la popolazione era distribuita, con il 21,4% sotto i 18 anni, il 13,7% tra i 18 e i 24 anni, il 25,7% tra i 25 e i 44 anni, il 21,7% tra i 45 e i 64 anni e il 17,5% che aveva 65 anni o pi\u00f9 vecchio. L'et\u00e0 media era di 37 anni. Per ogni 100 femmine, c'erano 84,0 maschi. Per ogni 100 donne dai 18 anni in su, c'erano 79,7 maschi.\nIl reddito medio per una famiglia in citt\u00e0 era di $ 28.330 e il reddito medio per una famiglia era di $ 40.577. I maschi avevano un reddito medio di $ 34.398 contro $ 21.385 per le femmine. Il reddito pro capite per la citt\u00e0 era di $ 19.464. Circa il 14,4% delle famiglie e il 20,4% della popolazione erano al di sotto della soglia di povert\u00e0, compreso il 25,9% di quelli di et\u00e0 inferiore a 18 anni e il 13,3% di quelli di et\u00e0 pari o superiore a 65 anni.\nSistema scolastico.\nSituata a Florence e fondata nel 1830 come LaGrange College, l'Universit\u00e0 del Nord Alabama, \u00e8 un istituto di istruzione superiore pubblico, co-educativo. L'Universit\u00e0 \u00e8 la pi\u00f9 grande del Nord Alabama, con un'iscrizione che ha superato le 7.000 iscrizioni per la prima volta nel 2007. Gli studenti internazionali ora costituiscono circa il 10% della popolazione studentesca. L'universit\u00e0 \u00e8 situata su 130 acri (53 ettari) e circondata da quartieri storici. Si trova appena a nord del quartiere degli affari del centro. La Kilby Laboratory School, gradi K-6, \u00e8 affiliata all'universit\u00e0 ed \u00e8 l'unica scuola di laboratorio nello stato.\nFlorence City Schools \u00e8 l'organizzazione del sistema scolastico pubblico K-12. Florence High School (classi 10-12) \u00e8 la scuola superiore principale, con un'iscrizione di circa 1.000 studenti. \u00c8 stato creato dalla fusione tra le due precedenti scuole superiori cittadine, la Bradshaw High School e la Coffee High School. Florence High si trova presso l'ex sito Bradshaw nella parte orientale della citt\u00e0. La fusione ha portato anche alla creazione della Florence Middle School (classi 7\u20138) e del Florence Freshman Center (classe 9). La scuola media si trova presso l'ex campus della Coffee High, a est del centro, e il Florence Freshman Center si trova presso il campus della Florence High School.\nCi sono cinque scuole private a Florence: Riverhill School for K-6, St. Joseph Regional Catholic School per i gradi K-8 e Mars Hill Bible School, Shoals Christian School e Florence Christian Academy, che sono multi-denominazionali, K\u2013 12 scuole.\nCultura ed eventi.\nIl Comune di Florence ospita numerosi musei, siti storici e numerosi parchi per soddisfare le esigenze culturali e ricreative di cittadini e turisti. Una variet\u00e0 di festival si svolgono anche durante tutto l'anno.\nMusei\nFestival\nI festival sono elencati cronologicamente.\nTrasporti.\nFlorence \u00e8 il punto di fusione di due importanti autostrade statunitensi, oltre a diverse autostrade dell'Alabama. Sia la US Highway 43 che la US Highway 72 si uniscono appena ad est dei confini della citt\u00e0 a Killen e sono firmate per tutta la loro lunghezza attraverso la citt\u00e0. L'autostrada 43, che corre da nord a sud, aiuta a collegare la citt\u00e0 a Lawrenceburg e Columbia a nord nel Tennessee, cos\u00ec come Tuscaloosa e Mobile a sud. L'autostrada 72 aiuta a collegare la citt\u00e0 a Huntsville e Chattanooga, nel Tennessee, a est, e a Memphis, nel Tennessee, a ovest. L'Interstate 65 \u00e8 accessibile a circa quarantacinque minuti a est sull'autostrada 72. Entrambe queste strade attraversano il fiume Tennessee sul ponte O'Neal, che collega Firenze a Sheffield.\nLe autostrade statali dell'Alabama che servono la citt\u00e0 includono State Route 13, State Route 17, State Route 20, State Route 133 e State Route 157. Alabama 133 ha collegato Florence e Muscle Shoals tramite Wilson Dam fino al 2002, quando il nuovo a sei corsie \"Patton Island Bridge \"ha terminato la costruzione. Il ponte fa parte di un nuovo corridoio che alla fine vedr\u00e0 l'ampliamento di Wilson Dam Road a Muscle Shoals in Alabama 20 e la costruzione di una nuova strada dal ponte a Florence Blvd a Florence. La State Route 157, una strada per Florence e la zona di Shoals, funge da collegamento a quattro corsie per l'Interstate 65 a Cullman. il progetto \u00e8 stato completato nell'estate del 2007. La strada \u00e8 conosciuta come \"University of North Alabama Highway\".\nL'area di Florence and the Shoals non ha un collegamento diretto con un'autostrada interstatale. Una soluzione discussa \u00e8 stata la Memphis to Atlanta Highway, proposta per collegare le due citt\u00e0 tramite un'autostrada attraverso il nord dell'Alabama. Tuttavia, negli ultimi anni il Mississippi ha concentrato i suoi finanziamenti negli Stati Uniti 78 (Interstate 22), noto anche come \"Corridoio X\". Sebbene gli Stati Uniti 72 attraverso il Mississippi siano a quattro corsie, non ci sono piani per aggiornarlo allo stato di autostrada. Lo stato della Georgia non si \u00e8 inoltre impegnato nei lavori necessari per collegare l'autostrada dal confine di stato dell'Alabama ad Atlanta. L'autostrada rimane in fase di pianificazione con il Dipartimento dei trasporti dell'Alabama.\nUn altro piano recentemente discusso \u00e8 quello di estendere l'Interstate 565 a ovest dal suo attuale capolinea appena fuori Decatur, lungo Alabama 20 / Alternate U.S. 72. Il piano ha ricevuto il sostegno dei funzionari di Decatur.\nFlorence \u00e8 servita dal Northwest Alabama Regional Airport a Muscle Shoals. L'aeroporto \u00e8 utilizzato per l'aviazione commerciale e generale, \u00e8 servito commercialmente da Boutique Air che fornisce diversi voli giornalieri per Atlanta e Nashville. L'aeroporto internazionale di Huntsville, un'altra opzione per i residenti di Firenze, offre un servizio per undici destinazioni nazionali ed \u00e8 a un'ora di macchina da Firenze.\nL'industria locale \u00e8 servita dalla Tennessee Southern Railroad (TSRR), che va da Firenze a Columbia, nel Tennessee e al porto di Firenze sul lago Pickwick.\nClima.\nIl clima in questa zona \u00e8 caratterizzato da estati calde e umide e inverni generalmente da miti a freschi. Secondo il sistema di classificazione climatica K\u00f6ppen, Florence ha un clima subtropicale umido, abbreviato \"Cfa\" sulle mappe climatiche.\nLa temperatura media di Firenze \u00e8 di 15 \u00b0C. La precipitazione media annua a Florence \u00e8 di 144,9 cm. In media, Florence riceve 2,25 pollici (5,7 cm) di neve all'anno, che \u00e8 al di sopra della media per l'Alabama di 0,57 pollici (1,4 cm).\nMentre Florence si trova a quasi 480 km dal Golfo del Messico, forti uragani hanno portato il maltempo nella zona. Ad esempio, nel 2005, il percorso dell'uragano Katrina \u00e8 arrivato molto vicino alla citt\u00e0, provocando venti di quasi 110 km / h e alcuni danni da tempesta."}
{"id": "1149648", "revid": "171091", "url": "https://it.wikipedia.org/wiki?curid=1149648", "title": "Ciarforon", "text": "Il Ciarforon o Charforon (pron. fr. : ) \u00e8 una montagna delle Alpi Graie, alta 3.642\u00a0m.\nPronuncia.\nIl toponimo in francese \"Charforon\" si pronuncia \"Sharfor\u00f2n\".&lt;br&gt;\nLa grafia \"Ciarfor\u00f2n\" altro non \u00e8 che la grafia adattata in italiano della pronuncia in patois valsavarein \"Tcharfor\u00f2n\".\nDescrizione.\nSi trova nel Parco nazionale del Gran Paradiso, nel massiccio del Gran Paradiso, e domina la Valsavarenche.\nLa parete nord (verso la Valsavarenche) si presenta coperta dal ghiacciaio; la parete sud (verso il Piemonte) ha invece un aspetto roccioso di forma trapezoidale.\nAscesa alla vetta.\nL'ascesa alla vetta avviene normalmente dal Rifugio Vittorio Emanuele II, da cui si pu\u00f2 ammirare la parete nord della montagna. Le vie di ascensione hanno tutte carattere alpinistico, non banali. Gli itinerari pi\u00f9 semplici percorrono i versanti ovest o est, il primo roccioso, il secondo parzialmente nevoso. La parete nord, un ampio scivolo di ghiaccio di 45-50 gradi di pendenza, un tempo tagliato a met\u00e0 da un grande seracco (ora quasi scomparso), costituisce un'ascensione su ghiacciaio di media difficolt\u00e0."}
{"id": "1149650", "revid": "125173327", "url": "https://it.wikipedia.org/wiki?curid=1149650", "title": "Football Club Internazionale 1909-1910", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1909-1910.\nStagione.\nPur a fronte di uno stentato avvio nel Campionato 1909-10, la cui novit\u00e0 in senso regolamentare fu costituita da un calendario spalmato dall'autunno 1909 alla primavera seguente, l'Inter risollev\u00f2 le proprie sorti con un filotto di 11 vittorie consecutive: la striscia incluse peraltro un doppio successo contro i rivali del Milan, dapprima battuti per 5-0 il 6 febbraio 1910 \u2014 data cui \u00e8 legato il primo trionfo nerazzurro in un derby \u2014 e successivamente per 5-1. Al termine delle 16 giornate regolamentari la squadra collezion\u00f2 25 punti sui 32 disponibili, a pari merito con la Pro Vercelli.\nL'assegnazione del titolo fu quindi rimessa alla disputa di uno spareggio, sulla cui data le formazioni non riuscirono ad accordarsi: i vercellesi si dichiararono disponibili a svolgere il \"match\" solo dal 1\u00ba maggio, per l'assenza di calciatori impegnati in partite amichevoli nei giorni 17 e 24 aprile, mentre i meneghini, che a loro volta avevano preso degli impegni nel mese di maggio, chiesero di giocare la sfida proprio ad aprile; sempre a maggio, inoltre, erano previsti a Milano la preparazione e l'esordio della Nazionale di calcio dell'Italia. Inizialmente la FIGC era orientata ad assecondare la posizione della Pro Vercelli, tuttavia la mancata partecipazione vercellese al torneo studentesco del 17 aprile spinse la Federazione a ritenere pretestuosa la posticipazione richiesta dai vercellesi, per cui si stabil\u00ec che lo spareggio si sarebbe tenuto il giorno 24; i piemontesi non accettarono la decisione e, per protesta, schierarono una squadra di giovani.\nContro avversari di et\u00e0 adolescenziale, la compagine nerazzurra non ebbe difficolt\u00e0 ad imporsi col risultato di 10-3 (sebbene altre fonti quantifichino in 9 o 11 le reti interiste) aggiudicandosi il suo primo titolo nazionale ad appena un biennio dalla nascita. I vercellesi, invece, subirono una sanzione dalla FIGC per aver subordinato incontri di campionato a quelli di enti privati, nonch\u00e9 per comportamento antisportivo. A comporre l'undici-base nerazzurro erano Campelli tra i pali, con Fronte e Zoller laterali difensivi: a sostegno della retroguardia agiva il mediano Fossati \u2014 il quale, alternatosi tra campo e panchina, divenne il 15 maggio 1910 il primo nerazzurro a vestire la maglia della Nazionale italiana \u2014 affiancato da Yenni e Stebleri, con la cerniera di centrocampo costituita da Moretti e Payer. Il tridente offensivo recava infine i nomi delle ali Capra e Sch\u00fcler, con Peterly punta centrale.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 24 aprile 1910\".\nStatistiche dei giocatori.\nFossati (16/1); Payer (16/4); Sch\u00fcler (16/5); Zoller (16/1); Engler (15/6); Peterly (15/23); Streit (15); Capra (12/12); Fronte (13); Moretti (12/1); Campelli (8/?); M\u00fcller (8/?); Stebler (3); Aebi (2); Cadoni (2/1); Furter (2); Yenni (2); Cocchi (1); Crespi (1); De Magistris (1/?)."}
{"id": "1149651", "revid": "709565", "url": "https://it.wikipedia.org/wiki?curid=1149651", "title": "Sorelle incipriate", "text": ""}
{"id": "1149662", "revid": "1543377", "url": "https://it.wikipedia.org/wiki?curid=1149662", "title": "Futbol'ny Klub Dynama Minsk", "text": "Il Futbol'ny Klub Dynama Minsk (, \"Futbol'ny Klub Dynama Minsk\"; ), meglio noto come Dinamo Minsk, \u00e8 una societ\u00e0 calcistica bielorussa con sede nella citt\u00e0 di Minsk. Milita nella Vy\u0161\u0117j\u0161aja Liha, la massima divisione del campionato bielorusso.\nFu l'unico club della RSS Bielorussa ad essere presente nella massima divisione del campionato sovietico di calcio, cui partecip\u00f2 per 39 delle 54 stagioni in cui esso si disput\u00f2 e che vinse nel 1982 sotto la guida dell'allenatore \u0116duard Malafee\u016d. Ha vinto inoltre 7 campionati bielorussi e 3 Coppe di Bielorussia.\nStoria.\nEpoca sovietica.\nLa Dinamo Minsk fu fondata nel 1927 come sezione calcistica della Societ\u00e0 Sportiva Dinamo. Dopo aver trascorso alcuni anni nelle categorie inferiori del campionato sovietico di calcio, nel 1940 fu promossa nella Vys\u0161aja Liga, divenendo in tal modo la prima squadra bielorussa a partecipare alla massima divisione sovietica. Nel 1952 retrocesse, ma torn\u00f2 immediatamente in massima serie l'anno dopo. Nel 1954 si piazz\u00f2 terza, miglior piazzamento di sempre nel campionato sovietico, e si sciolse per poi ricostituirsi con il nome di \"Spartak Minsk\". Nel 1959 divenne \"Belarus Minsk\", tre anni dopo torn\u00f2 al nome originario di \"Dinamo Minsk\". Nel 1955 e nel 1957 soffr\u00ec due altre retrocessioni dalla massima serie, in cui fece ritorno nel 1960. Dopo una nuova retrocessione, nel 1973, arriv\u00f2 un'altra promozione in massima serie nel 1975, ma nel 1976 la Dinamo retrocesse ancora una volta. Nel 1978 fu promossa ancora nella Vys\u0161aja Liga.\nNel 1982 la Dinamo Minsk si aggiudic\u00f2 il campionato sovietico di massima divisione per la prima e unica volta nella sua storia, sotto la guida dell'allenatore \u0116duard Malafee\u016d, che aveva militato nel club di Minsk come calciatore dal 1963 al 1972. Nella stagione 1983-1984 debutt\u00f2 quindi nella Coppa dei Campioni, dove elimin\u00f2 gli svizzeri del e gli ungheresi del Raba, prima di essere eliminata dai rumeni della ai quarti di finale. Nella stagione 1984-1985 la Dinamo raggiunse i quarti di finale della Coppa UEFA dopo aver superato HJK Helsinki, Sporting Lisbona e Widzew \u0141\u00f3d\u017a, prima di cadere eliminata contro gli jugoslavi dello \u017deljezni\u010dar. Anche nella Coppa delle Coppe 1987-1988 furono fatali per i bielorussi i quarti di finale: dopo aver eliminato Gen\u00e7lerbirli\u011fi e Real Sociedad, la squadra si arrese ai belgi del Malines.\nLa Dinamo Minsk partecip\u00f2 anche al campionato della Repubblica Socialista Sovietica Bielorussa, ma dalla met\u00e0 degli anni '50 le sue apparizioni in questo torneo furono sporadiche e negli ultimi anni prima della dissoluzione dell'URSS a rappresentare la Dinamo nella competizione furono formazioni giovanili. Il club conta 7 vittorie in questo campionato.\nEpoca bielorussa.\nDopo l'indipendenza della Bielorussia, la Dinamo Minsk partecip\u00f2 alla prima edizione del campionato bielorusso di massima serie, che vinse nel 1992. Dal 1992 al 1995 si aggiudic\u00f2 5 titoli nazionali consecutivi, partecipando anche alla UEFA Champions League nel 1993-1994 (eliminazione ai sedicesimi di finale contro il ). Dopo il titolo vinto nel 1997, per\u00f2, la Dinamo riusc\u00ec a ripetersi solo nel 2004. Da allora visse un lungo periodo di astinenza di successi, arrendendosi spesso al nella lotta per il titolo e finendo spesso seconda.\nNel 2014-2015, dopo aver eliminato nei turni preliminari i finlandesi del MyPa, i rumeni del Cluj e i portoghesi del Nacional, si qualific\u00f2 per la fase a gironi di UEFA Europa League, divenendo la seconda bielorussa dopo il BATE a riuscire nell'impresa. Inserita nel gruppo con Fiorentina, Guingamp e PAOK Salonicco, chiuse ultima con 4 punti, frutto del pareggio interno contro il Guingamp (0-0) e della storica vittoria per 2-1 contro una Fiorentina gi\u00e0 qualificata allo Stadio Artemio Franchi, all'ultima giornata.\nPrende parte ai preliminari di UEFA Europa League 2018-2019 dove elimina prima gli irlandesi del Derry City (2-0 in Irlanda e sconfitta casalinga per 2-1) e poi gli slovacchi del DAC Dunajsk\u00e1 Streda (vincente in entrambi i match per 3-1 e 4-1). Dopodich\u00e9 la squadra bielorussa affronta lo Zenit San Pietroburgo e si rende protagonista in negativo di un record, quello della pi\u00f9 ampia rimonta subita in una competizione europea: difatti i bielorussi stravincono a sorpresa in casa per 4-0, ma al ritorno lo Zenit eguaglia il risultato portando la sfida ai supplementari, per poi vincere per 8-1 ed eliminare la Dinamo di Minsk.\nStatistiche.\nStatistiche nelle competizioni UEFA.\nTabella aggiornata alla stagione 2020-2021.\nOrganico.\nRosa 2020.\n\"Aggiornata al 4 aprile 2020\"."}
{"id": "1149663", "revid": "339392", "url": "https://it.wikipedia.org/wiki?curid=1149663", "title": "FK Dinamo Minsk", "text": ""}
{"id": "1149664", "revid": "339392", "url": "https://it.wikipedia.org/wiki?curid=1149664", "title": "Dynamo Minsk", "text": ""}
{"id": "1149666", "revid": "339392", "url": "https://it.wikipedia.org/wiki?curid=1149666", "title": "FK Dynamo Minsk", "text": ""}
{"id": "1149667", "revid": "124542856", "url": "https://it.wikipedia.org/wiki?curid=1149667", "title": "Erich von D\u00e4niken", "text": " \u00c8 noto per i suoi libri di archeologia misteriosa ed \u00e8 uno dei principali sostenitori della cosiddetta \"teoria degli antichi astronauti\".\nBiografia.\nFrequent\u00f2 il College St-Michel di Friburgo in Svizzera dove svilupp\u00f2 un certo interesse per gli scritti antichi di natura religiosa. Nel 1960 ha sposato Elisabeth Skaja e nel 1963 \u00e8 nata sua figlia Cornelia. Cinque anni pi\u00f9 tardi, mentre prestava servizio in un albergo svizzero, port\u00f2 a termine \"Gli extraterrestri torneranno\" (1969), libro che divenne un autentico \"best seller\" internazionale tradotto in numerose lingue. L'opera in questione sostiene che creature aliene, provenienti da un altro sistema solare, visitarono il nostro pianeta circa diecimila anni fa e crearono uomini intelligenti a loro somiglianza alterando il genoma delle scimmie. Esse sarebbero state adorate come dei dal genere umano per le loro immense conoscenze tecniche, delle quali resta una velata tradizione nei miti.\nSuccessivamente ha scritto e fatto pubblicare altri libri, quasi trenta, non sempre tradotti dal tedesco, in cui religione, archeologia e fantascienza si intrecciano costantemente. Infatti ne \"Gli dei erano astronauti\" (2003), lo scrittore svizzero ribadisce il concetto che divinit\u00e0 ed angeli di cui parlano Bibbia, Corano e numerosi testi sacri antichi erano alieni che un tempo visitarono la Terra. Anche alcune apparizioni mariane, comprese quelle celebri di F\u00e1tima, si possono spiegare per von D\u00e4niken in chiave ufologica.\nErich von D\u00e4niken sostiene spesso di non essere competente per la ricerca sugli UFO. Il suo interesse si concentra in gran parte sui reperti archeologici e sui libri religiosi del passato. Nonostante ci\u00f2, ha dichiarato al programma \"Enigmi alieni\" di essere un cattolico osservante e di pregare ogni sera.\nVive a Beatenberg, nel Canton Berna.\nAutori simili.\nDiversi altri scrittori hanno teorizzato la presenza aliena nei testi sacri. Tra questi Mauro Biglino, Zecharia Sitchin, Mario Pincherle, Peter Kolosimo, Walter Raymond Drake, Padre Barry Downing, Padre Enrique Lopez Guerrero, Claude Vorilhon, Corrado Malanga, Biagio Russo, Maurizio Fedeli e Paolo Navone."}
{"id": "1149668", "revid": "767487", "url": "https://it.wikipedia.org/wiki?curid=1149668", "title": "Ole Edvard Antonsen", "text": "Ole Edward Antonsen \u00e8 riconosciuto come uno dei migliori trombettisti mondiali.\nDopo aver vinto nel 1987 il Primo Premio (all'unanimit\u00e0) all'International Music Competition di Ginevra (lo stesso vinto da Maurice Andr\u00e9 nel 1955), e l'UNESCO Competition a Bratislava nel 1989, egli lasci\u00f2 il suo posto nell'Oslo Philharmonic e inizi\u00f2 una brillante carriera di solista e musicista internazionale.\nA partire dal 2003 ha lavorato con le seguenti orchestre sinfoniche: Bergen Philharmonic Orchestra, Berlin Radio Orchestra, Bern Symphony Orchestra, Frankfurter Museumsorchester, Ljubljana Radio Orchestra, Musica Vitae, Norwegian Radio Orchestra, Spanish Brass Luur Metalls, Sendai Philharmonic Orchestra, Stavanger Symphony Orchestra, Tokyo Symphony Orchestra, Trondheim Soloists, Turku Philharmonic Orchestra, W\u00fcrttembergische Kammerorchester Heilbronn, Aalborg Symphony Orchestra, ecc., diretto da grandi direttori d'orchestra internazionali.\nIn qualit\u00e0 di solista compare in numerosi ensembles di musica da camera, o gruppi di ottoni, e di quintetti, in tutto il mondo.\nGli sono stati dedicati oltre 40 lavori di musica contemporanea, per la quale Ole Edvard Antonsen nutre grande interesse.\nHa anche inciso oltre 60 CD di musica in differenti generi musicali, quali musica classica, musica da camera, musica barocca, jazz, rock e musica pop.\nHa collaborato con musicisti del calibro di John Miles, Level 42, Mark King, e Lisa Stansfield.\nIl suo CD \"Tour de Force\" del 1992, ispirato al rock, ha venduto oltre copie nella sola Norvegia."}
{"id": "1149670", "revid": "339392", "url": "https://it.wikipedia.org/wiki?curid=1149670", "title": "FC Dynamo Minsk", "text": ""}
{"id": "1149671", "revid": "339392", "url": "https://it.wikipedia.org/wiki?curid=1149671", "title": "FC Dinamo Minsk", "text": ""}
{"id": "1149683", "revid": "1565034", "url": "https://it.wikipedia.org/wiki?curid=1149683", "title": "Maria Elisabetta Mazza", "text": "Biografia.\nIl campo privilegiato della sua attivit\u00e0 fu l'ambiente scolastico.\nInsegnante elementare dal 1911, Maria Elisabetta Mazza ricopr\u00ec un ruolo dirigenziale in seno all'associazione magistrale cattolica \"Niccol\u00f2 Tommaseo\", che contribu\u00ec a far risorgere nel primo dopoguerra. In tale periodo contribu\u00ec anche a dare impulso ad istituzioni quali il patronato e la mutualit\u00e0 scolastica; progett\u00f2 una nuova istituzione religiosa di maestre, che chiam\u00f2 Congregazione delle piccole apostole della scuola cristiana, attraverso la quale si proponeva di operare in profondit\u00e0 nella societ\u00e0, soprattutto nel campo della scuola, a favore della giovent\u00f9.\nNel secondo dopoguerra appoggi\u00f2 la rinascita della soppressa \"Nicol\u00f2 Tommaseo\", che prese il nome di Associazione italiana maestri cattolici, e gest\u00ec le colonie di Camogli, Riccione e Cesenatico della Solidariet\u00e0 nazionale, del Patronato scolastico e del Centro italiano femminile.\nMor\u00ec nel 1950, di ritorno dalla colonia marina di Cesenatico.\nCulto.\nLa fase diocesana della sua causa di beatificazione si \u00e8 svolta a Bergamo dal 9 maggio 1989 al 4 dicembre 1992. Il 7 luglio 2017 papa Francesco ha approvato il decreto che sancisce l\u2019esercizio delle virt\u00f9 cristiane in grado eroico da parte di Maria Elisabetta Mazza, diventata quindi Venerabile."}
{"id": "1149684", "revid": "767487", "url": "https://it.wikipedia.org/wiki?curid=1149684", "title": "Vollmershain", "text": "Vollmershain \u00e8 un comune della Germania di 342 abitanti situato nel circondario dell'Altenburger Land in Turingia."}
{"id": "1149688", "revid": "33751", "url": "https://it.wikipedia.org/wiki?curid=1149688", "title": "Campionato di calcio svizzero di seconda divisione", "text": ""}
{"id": "1149691", "revid": "1543377", "url": "https://it.wikipedia.org/wiki?curid=1149691", "title": "Ferrari Dino GT4", "text": "La Ferrari Dino 308 GT4 \u00e8 un'autovettura coup\u00e9 prodotta in serie dalla Ferrari tra il 1974 e il 1980 e presentata al Salone dell'automobile di Parigi del 1973. Nel 1975 dalla Ferrari Dino 308 GT4 \u00e8 derivata la Ferrari Dino 208 GT4, vettura con identica carrozzeria ma motore di cilindrata ridotta.\nSecondo i numeri della produzione Ferrari, pur nel periodo della crisi petrolifera di quegli anni, la Dino 308 GT4 \u00e8 stata prodotta in 2826 esemplari e la Dino 208 GT4 in 840 esemplari.\nStoria e caratteristiche.\nPensata come elemento complementare del marchio Dino, in cui era gi\u00e0 presente la due posti Dino 246 GT, la Dino 308 GT4 rappresenta una pietra miliare nella storia della Ferrari per la notevole quantit\u00e0 di novit\u00e0 introdotte. Infatti essa \u00e8 la prima vettura di serie prodotta dalla casa di Maranello ad adottare lo schema V8 a motore posteriore centrale, la prima ad avere il comando degli organi della distribuzione comandato da cinghie dentate in gomma, la prima e unica Ferrari di serie a portare la firma di Bertone. \u00c8 anche stata la prima Ferrari offerta ufficialmente in prova a una testata giornalistica di settore (Quattroruote del Febbraio 1974).\nIl disegno della carrozzeria venne affidato alla Bertone e avrebbe dovuto trovare quella quadratura del cerchio che molti costruttori di automobili sportive cercavano da tempo: l'abitabilit\u00e0 per 4 persone e il motore posteriore centrale (il \"4\" nella sigla era indicativo proprio del numero di posti). Il designer Marcello Gandini realizz\u00f2 una coup\u00e9 dalle linee tese ed equilibrate, molto diverse dai canoni classici del duo Ferrari-Pininfarina e simili a quelle della rivale Lamborghini Urraco, disegnata dallo stesso Gandini.\nSecondo quanto riportato in un'intervista a Piero Ferrari, fu Enzo Ferrari stesso a scegliere Bertone per questa vettura, avendo particolarmente apprezzato il lavoro da questi svolto sulla Fiat Dino coup\u00e9 e, secondo la testimonianza di Gandini, Enzo Ferrari era direttamente coinvolto nello sviluppo della vettura al punto che i suoi collaboratori avevano preparato una struttura mobile dotata di sedili, pedali e motore affinch\u00e9 lui potesse dare suggerimenti sulla posizione di guida.\nRaffinata la meccanica, a partire dal nuovo motore V8 di 2926\u00a0cm\u00b3 con distribuzione bialbero su ogni bancata che, grazie all'alimentazione a 4 carburatori a doppio corpo, erogava 255\u00a0CV SAE, in seguito indicati come DIN con il valore di 230\u00a0CV.\nIl telaio con traliccio centrale era di impostazione sportiva, derivato da quello della 246 GT con passo allungato, le sospensioni a ruote indipendenti con triangoli sovrapposti e i freni con 4 dischi autoventilati. Il cambio era manuale a 5 rapporti con differenziale autobloccante.\nLa Dino 308 GT4 fu subito apprezzata per le notevoli doti dinamiche, la visibilit\u00e0 particolarmente ampia per una vettura sportiva e la comodit\u00e0 d'uso, anche grazie a un discreto bagagliaio.\nEsemplari prodotti (dati forniti da Ferrari SpA):\nTotale generale: 2 826 unit\u00e0.\nFerrari Dino 208 GT4.\nNel 1975, a seguito della crisi energetica che in quel periodo colp\u00ec l'Europa, l'Italia introdusse un aggravio fiscale per le vetture dotate di motori superiori ai 2000\u00a0cm\u00b3, portando diverse case a inserire versioni con cilindrate ridotte dei modelli in listino. La Ferrari decise quindi di affiancare alla Dino 308 GT4, la \"Dino 208 GT4\" mossa dallo stesso V8 con cilindrata ridotta a 1991\u00a0cm\u00b3 (180\u00a0CV). Esteriormente differente in pochi dettagli dalla 3 litri, la Dino 208 GT4 grazie al suo motore di cilindrata ridotta riusciva nell'intento di evitare gli aggravi fiscali vigenti in Italia, mercato a cui era destinata.\nIl motore della Dino 208 GT4 \u00e8 il V8 pi\u00f9 piccolo mai prodotto in serie e mostra un rapporto potenza/cilindrata notevole per l'epoca."}
{"id": "1149693", "revid": "171091", "url": "https://it.wikipedia.org/wiki?curid=1149693", "title": "Toma di Gressoney", "text": "La Toma di Gressoney (in francese: Tomme de Gressoney, in lingua walser: \"Kesch\" in titsch e \"Chiesch\" in t\u00f6itschu) \u00e8 un formaggio da alpeggio (anche sopra i 2200 metri), quindi prodotto soltanto nei mesi estivi. \u00c8 riconosciuta come presidio Slow Food e P.A.T. della Valle d'Aosta.\nAreale.\nI Comuni facenti parte della Valle del Lys, da Pont-Saint-Martin a Gressoney-La-Trinit\u00e9 inclusi.\nDescrizione del prodotto.\n\u00c8 una classica toma delle Alpi a pasta cruda modellata in forme leggermente pi\u00f9 piccole e pi\u00f9 alte di scalzo. La tecnica \u00e8 quella tipica di un formaggio semigrasso: il latte crudo della sera \u00e8 lasciato riposare per 24 ore e poi scremato per affioramento. Quello del mattino subisce una lieve scrematura dopo 12 ore di sosta e viene miscelato al precedente. Poi si riscalda a 35\u00a0\u00b0C, si aggiunge caglio liquido di vitello e si lascia coagulare. Si procede quindi alla rottura fine della cagliata che, una volta estratta, si colloca in fascere di legno e si sala, generalmente a secco.\nLa Toma di Gressoney ha forma tonda: l'altezza dello scalzo varia dai 5 ai 12 centimetri, il diametro delle facce va dai 15 ai 30 centimetri e il peso dai 2 ai 5 chilogrammi. La crosta lavata \u00e8 liscia, leggermente untuosa e ha un colore che, a seconda della stagionatura, va dal rossiccio al grigio-marrone. La pasta \u00e8 leggermente occhiata e di colore giallo paglierino.\nTenera \u00e8 buona, ma diventa eccellente dopo un anno e, d'altra parte, la sua tecnica di lavorazione \u00e8 quella tipica dei formaggi a lunga stagionatura. Tuttavia, per ragioni logistiche e di comodit\u00e0, oggi si tende a venderla fresca. Vi \u00e8 il tentativo di ritornare ad un affinamento prolungato, che era tradizionale nella valle.\nQualit\u00e0 organolettiche.\nLa Toma di Gressoney di almeno tre mesi ha buoni profumi di muschio e di fungo, in bocca sentori di pepe e vaniglia e un finale che ricorda il Parmigiano. La sua stagionatura ideale \u00e8 molto lunga: anche un anno e mezzo."}
{"id": "1149695", "revid": "1543377", "url": "https://it.wikipedia.org/wiki?curid=1149695", "title": "Wildenb\u00f6rten", "text": "Wildenb\u00f6rten \u00e8 una frazione della citt\u00e0 tedesca di Schm\u00f6lln.\nStoria.\nIl 1\u00ba gennaio 2019 il comune di Wildenb\u00f6rten venne aggregato alla citt\u00e0 di Schm\u00f6lln."}
{"id": "1149697", "revid": "519091", "url": "https://it.wikipedia.org/wiki?curid=1149697", "title": "Football Club Internazionale 1908-1909", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1908-1909.\nStagione.\nCon un totale di 43 soci dissidenti dal Milan \u2014 la cui \u00abspaccatura\u00bb fu ascrivibile alla volont\u00e0 di estendere i confini del calcio nazionale anche a tesserati d'origine straniera \u2014 a fondare un nuovo club il 9 marzo 1908, il pittore Giorgio Muggiani realizz\u00f2 lo stemma avvalendosi dei colori nero e azzurro in quanto unici disponibili. \nIl battesimo dell'Inter, seppur senza connotati ufficiali, avvenne il 18 ottobre 1908 contro i rossoneri nell'ambito della Coppa Chiasso (dal nome dell'omonima citt\u00e0 elvetica) risolvendosi in una sconfitta per 2-1; sempre un confronto cittadino rappresent\u00f2 l'esordio ufficiale dei nerazzurri, il 10 gennaio 1909, stavolta all'interno della fase eliminatoria del Campionato di Prima Categoria.\nAd ospitare la stracittadina fu il campo del \"Diavolo\", sito in via Bronzetti, con l'afflusso del pubblico limitato da condizioni atmosferiche avverse: col solo Trer\u00e8 a segno nel primo tempo, il portiere Cocchi neg\u00f2 il raddoppio sventando un rigore. Seppur ridotta in inferiorit\u00e0 numerica \u2014 per l'uscita dal campo di Marktl dopo una carica di Scarioni \u2014 la formazione trov\u00f2 il pari con Gama, finendo poi per cedere col punteggio di 3-2. A conclusione della gara insorsero polemiche da ambo le parti per l'irregolare tesseramento di M\u00e4dler, in forza al Milan, e Niedermann sulla sponda interista: tali reclami non ebbero conseguenza.\nA sancire l'eliminazione della squadra al primo turno concorse quindi la sconfitta con l'Unione Milanese, altra compagine meneghina dell'epoca, che determin\u00f2 l'ultimo posto nel raggruppamento.\nStatistiche.\nStatistiche di squadra.\n\"Statistiche aggiornate al 24 gennaio 1909\"."}
{"id": "1149701", "revid": "287204", "url": "https://it.wikipedia.org/wiki?curid=1149701", "title": "Albi di Martin Mystere", "text": ""}
{"id": "1149702", "revid": "110157", "url": "https://it.wikipedia.org/wiki?curid=1149702", "title": "Windischleuba", "text": "Windischleuba \u00e8 un comune della Germania di abitanti situato nel circondario dell'Altenburger Land in Turingia."}
{"id": "1149705", "revid": "2128848", "url": "https://it.wikipedia.org/wiki?curid=1149705", "title": "Christina Applegate", "text": "Biografia.\nCarriera.\nFiglia del produttore discografico Robert Applegate e della cantante attrice Nancy Priddy, ancora bambina debutta nella soap opera \"I giorni della nostra vita\" e, negli anni successivi, partecipa a svariate produzioni televisive, tra cui la sit-com \"Sposati... con figli\", dove interpreta per dieci anni il ruolo di Kelly Bundy, ruolo con il quale acquista una certa notoriet\u00e0.\nIl primo ruolo cinematografico importante arriva con \"...non dite a mamma che la babysitter \u00e8 morta!\" (1991), a cui seguono ruoli in \"Mars Attacks!\" (1996) di Tim Burton, \"Il grande colpo\" (1998) con Mark Wahlberg, \"La cosa pi\u00f9 dolce...\" (2002) e \"Una hostess tra le nuvole\" (2003).\nNel 2007 \u00e8 la protagonista della serie televisiva \"Samantha chi?\", in cui il suo personaggio, dopo essere stato in coma otto giorni, al suo risveglio non ricorda pi\u00f9 nulla e dovr\u00e0 ricominciare tutto da capo.\nInoltre \u00e8 stata tra le creatrici del gruppo Pussycat Dolls insieme all'amica, ballerina e coreografa Robin Antin e ne ha fatto parte come ballerina dagli inizi nel 1993 fino al 2000.\nVita privata.\nCancro al seno.\nIl 3 agosto 2008, la rivista People ha riferito che alla Applegate era stato diagnosticato un cancro al seno. Ci\u00f2 \u00e8 stato confermato dal suo rappresentante, che ha riferito in una dichiarazione: \"Alla signora Christina Applegate \u00e8 stata diagnosticata una forma precoce di tumore al seno. Beneficiando della diagnosi precoce, il cancro non \u00e8 pericoloso per la vita. La Applegate \u00e8 sotto trattamento dei suoi medici ed \u00e8 previsto un pieno recupero\". \nIl 19 agosto 2008, \u00e8 stato annunciato che il cancro (a un solo seno) era stato rimosso dopo una doppia mastectomia e che per la Applegate era prevista una chirurgia ricostruttiva per i successivi otto mesi. La Applegate ha un difetto genetico ereditario, che spesso determina il cancro al seno. Sua madre, Nancy Priddy, \u00e8 anch'essa sopravvissuta a un'operazione di cancro al seno.\nNel 2003 \u00e8 stata portavoce del \"Lee National Denim Day\", che raccoglie milioni di dollari per l'istruzione e la ricerca del cancro della mammella. La Applegate \u00e8 poi apparsa in uno speciale televisivo intitolato \"Stand Up to Cancer\" progettato per raccogliere fondi per la ricerca sul cancro. Lo speciale \u00e8 andato in onda sulle reti televisive CBS, NBC, ABC il 5 settembre 2009.\nNel 2009 ha fondato inoltre la \"Right Action for Women\", una fondazione dedicata allo screening del cancro della mammella focalizzato sul tipo di risonanza magnetica che le ha salvato la vita. La fondazione \u00e8 attualmente nelle fasi iniziali della raccolta di fondi.\nSclerosi multipla.\nNell'agosto del 2021 ha annunciato di soffrire di sclerosi multipla, diagnosticatale alcuni mesi prima.\nDoppiatrici italiane.\nNelle versioni in italiano dei suoi film, Christina Applegate \u00e8 stata doppiata da:\nDa doppiatrice \u00e8 sostituita da:"}
{"id": "1149708", "revid": "124021284", "url": "https://it.wikipedia.org/wiki?curid=1149708", "title": "Mais Biancoperla", "text": "Il mais Biancoperla \u00e8 una tipo di mais dal quale si ottiene una farina riconosciuta come prodotto tipico veneto, presidio di Slow Food.\nLe pannocchie sono affusolate con grandi chicchi vitrei, bianco perlacei e brillanti. Il biancoperla \u00e8 una variet\u00e0 di mais ad impollinazione libera (auto-fecondante).\nStoria.\nGiacomo Agostinetti, agronomo di Cimadolmo, nei suoi \"Cento e dieci ricordi che formano il buon fattor di villa\" (edito alla fine Seicento) segnala la presenza diffusa di un \"sorgoturco bianco\", progenitore dell'attuale variet\u00e0 Biancoperla, specie nel \u201cQuartier del Piave\u201d. La sua massiccia diffusione si colloca tuttavia nella seconda met\u00e0 dell'Ottocento, grazie alla sua maggiore conservabilit\u00e0 rispetto alle concorrenti variet\u00e0 dell'epoca. A partire dagli anni Cinquanta del Novecento, la produzione del Biancoperla \u00e8 andata riducendosi, soppiantata da quella delle variet\u00e0 ibride farinose dalla resa pi\u00f9 elevata.\nUso in cucina.\nLa farina di Mais Biancoperla viene utilizzata per la preparazione della polenta bianca in accompagnamento spesso ai piatti di pesce \"povero\": marson, schie, moeche, masenete, gamberi, baccal\u00e0. Nel veneziano, padovano e trevisano viene utilizzata anche in abbinamento ad antipasti e carne, sia cotta alla griglia che in umido.\nCollegamenti esterni.\nScheda del Mais Biancoperla dal sito della Regione Veneto"}
{"id": "1149717", "revid": "1543377", "url": "https://it.wikipedia.org/wiki?curid=1149717", "title": "Neue Nationalgalerie", "text": "La Neue Nationalgalerie (letteralmente: \u00abnuova galleria nazionale\u00bb, in contrapposizione alla \"Alte Nationalgalerie\" \u2013 \u00abvecchia galleria nazionale\u00bb) \u00e8 un museo di Berlino destinato, dalla sua istituzione, ad occuparsi dell'arte del ventesimo secolo. Il museo si trova nel Kulturforum ed \u00e8 considerato, insieme alla Gem\u00e4ldegalerie e al Kunstgewerbemuseum, uno dei pi\u00f9 importanti musei siti nell'area. L'edificio \u00e8 stato progettato da Ludwig Mies van der Rohe e fu inaugurato nel 1968.\nArchitettura.\nNel 1962 van der Rohe riceve l'incarico di progettare un nuovo museo che si occupi di raccogliere opere d'arte del ventesimo secolo. L'edificio venne inaugurato nel 1968, un anno prima della morte dell'architetto, ed \u00e8 stato il primo museo ad essere costruito nell'area che poi diverr\u00e0 il \"Kulturforum\". Nelle immediate vicinanze si trovano la Staatsbibliothek e la Philharmonie Berlin progettate da Hans Scharoun.L'edificio \u00e8 costruito interamente in acciaio e vetro: l'acciaio del tetto e dei supporti che lo sorreggono e il vetro delle pareti. Si ha cos\u00ec l'impressione che il tetto galleggi nell'aria. Lo spazio espositivo \u00e8 ubicato nel sottosuolo, mentre il piano terra \u00e8 destinato al punto vendita e a mostre temporanee. Le pareti vetrate fanno s\u00ec che la luce penetri completamente all'interno dell'edificio, in modo da tenere fuori l'oscurit\u00e0. Sul soffitto, costruito come un'enorme griglia di metallo scuro, sono installati schermi LCD che riproducono soggetti astratti che scorrono per la loro intera lunghezza. Questa combinazione, ovvero l'illuminazione naturale esterna (non proveniente dall'alto) e il senso di movimento continuo che viene suggerito dagli schermi LCD, vuole sottolineare la peculiarit\u00e0 delle opere che sono esposte al piano inferiore.\nAllo stesso tempo, la linearit\u00e0 geometriche delle forme d\u00e0 un senso di sollievo e non di oppressione.\nCollezione.\nLa collezione d'arte moderna del museo ha una lunga e travagliata storia. Il nucleo centrale di tale collezione sono i dipinti che il banchiere Wagener, nel 1870, lasci\u00f2 al principe Guglielmo. Quest'ultimo li fece conservare nella Alte Nationalgalerie sull'Isola dei Musei. Con l'avvento del regime nazista, molte opere dell'ormai accresciuta collezione furono confiscate. Dopo la Seconda Guerra Mondiale, le autorit\u00e0 politiche di Berlino decisero di far costruire un museo che raccogliesse tali opere.La collezione comprende opere del tardo ottocento fino ad arrivare a tutto il novecento. Il museo ospita, fra l'altro, opere di Pablo Picasso, Paul Klee, Giorgio De Chirico, Salvador Dal\u00ed, Otto Dix, solo per citarne alcuni. All'esterno dell'edificio vi \u00e8 il giardino delle sculture, che ospita un'enorme variet\u00e0 di lavori, sia astratti che figurativi. La parte della collezione pi\u00f9 recente ha trovato collocazione invece nel museo di arte contemporanea Hamburger Bahnhof."}
{"id": "1149719", "revid": "13020554", "url": "https://it.wikipedia.org/wiki?curid=1149719", "title": "Wintersdorf", "text": ""}
{"id": "1149720", "revid": "22475", "url": "https://it.wikipedia.org/wiki?curid=1149720", "title": "Ferrari GT4 2+2", "text": "La serie delle coup\u00e9 2 posti pi\u00f9 2 Ferrari GT4, con diverse sigle numeriche, venne prodotta dal 1972 al 1989.\nLa 365 GT4 2+2 (1972-1976).\nProgettata per sostituire la precedente 365 GT 2+2, la 365 GT4 2+2 venne presentata al pubblico nel 1972. Disegnata da Pininfarina, la grossa coup\u00e9 di Maranello (che, nonostante la \"dicitura\" 2+2 aveva 4 posti veri: il passo era di ben 270 cm) proponeva linee tese e squadrate, certamente pi\u00f9 alla moda, ma meno affascinanti rispetto a quelle del modello precedente.\nDal punto di vista tecnico, le novit\u00e0 rilevanti, erano l'adozione della versione con distribuzione bialbero per bancata (da cui il 4 nella sigla) del noto V12 di 4390 cm\u00b3 (alimentato da 6 carburatori) e del retrotreno a ruote indipendenti con triangoli sovrapposti (come l'avantreno) in luogo del vecchio ponte rigido.\nIl cambio era manuale a 5 marce, il differenziale di tipo autobloccante mentre i freni erano a 4 dischi autoventilati.\nLe prestazioni elevate (la potenza \u00e8 di 340 CV) venivano fornite in tutta comodit\u00e0. L'abitacolo era, inoltre, rifinito in maniera opulenta.\nLa mancata esportazione verso gli Stati Uniti d'America (per via della non rispondenza alle norme antinquinamento), limit\u00f2 la produzione a soli 524 esemplari.\nLa 400 GT (1976-1985).\nAl Salone dell'Automobile di Parigi del 1976 venne presentata la 400 GT, evoluzione della precedente 365 GT4. Esteticamente le modifiche erano assai limitate (nuovo spoiler anteriore, fendinebbia integrati e 4 luci di coda anzich\u00e9 6), mentre meccanicamente c'erano parecchie novit\u00e0.\nIl V12, grazie ad un nuovo albero motore, vedeva crescere la propria cilindrata da 4390 a 4824 cm\u00b3 (ma la potenza rimaneva ferma a 340 CV) e le sospensioni posteriori disponevano ora della regolazione idropneumatica.\nLa novit\u00e0 pi\u00f9 eclatante per la Ferrari era la disponibilit\u00e0, a richiesta e senza sovrapprezzo, di un cambio automatico a 3 rapporti, in alternativa al manuale a 5.\nLa 400 GT venne prodotta fino al 1979 in 502 esemplari.\nL'opportunit\u00e0 di avviare, finalmente, l'esportazione verso gli Stati Uniti, dove il modello avrebbe ottenuto i maggiori consensi, indusse nel 1979 la Ferrari ad abbandonare l'alimentazione a carburatori, rimpiazzata dall'iniezione elettronica. La potenza, per rientrare nel rispetto delle norme USA, scese a 315 CV.\nLa 400i, questo il nome del modello, non presentava altre variazioni di rilievo e venne prodotta, fino al 1985, in 1308 esemplari.\nLa 412 (1985-1989).\nA met\u00e0 degli anni ottanta, la 400i, squadrata e un po' anonima, era ormai datata e gi\u00f9 di tono. La Ferrari intervenne, limitandosi a ridisegnare i paraurti e gli interni e ad apportare novit\u00e0 tecniche, come l'incremento di cilindrata da 4824 a 4943 cm\u00b3 del V12 e l'adozione di serie dell'impianto ABS. Grazie all'aumento di cubatura la potenza torn\u00f2 a 340 CV. La 412 (nuovo nome del modello) rimase in produzione fino al 1989 e venne costruita in 303 esemplari.\nRiepilogo produzione.\nLa serie delle \"GT4\" venne prodotta in 2637 esemplari, cos\u00ec suddivisi:"}
{"id": "1149721", "revid": "949200", "url": "https://it.wikipedia.org/wiki?curid=1149721", "title": "Modella in piedi, studio per Le modelle", "text": "Modella in piedi, studio per Le modelle (Poseuse debout, \u00e9tude pour Les Poseuses) \u00e8 un dipinto a olio su tavola (25x16 cm) realizzato tra il 1886 ed il 1887 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi.\nIl dipinto fa parte di una serie di numerosi studi per la realizzazione dell'opera \"Le modelle\". La tavola, di dimensioni ridotte, ritrae una ragazza mora con i capelli raccolti in una crocca che posa nuda, fronte al pittore, coprendosi il sesso con le mani. Alle sue spalle, una parete su cui si intravedono delle tele indefinite ad ornamento della stessa, mentre la modella sembra abbia un tappeto bianco sotto i piedi, dal contorno non ben definito. Lo spettro cromatico si focalizza principalmente sulle gradazioni del blu e dell'indaco. Da uno studio sulla tavola effettuato mediante riflettografia ad infrarossi, sembra che Seurat abbia inizialmente steso delle pennellate pi\u00f9 ampie del risultato che \u00e8 invece visibile ad occhio nudo, il quale richiama lo stile pittorico del pointillisme."}
{"id": "1149722", "revid": "228587", "url": "https://it.wikipedia.org/wiki?curid=1149722", "title": "Florence", "text": ""}
{"id": "1149725", "revid": "106601747", "url": "https://it.wikipedia.org/wiki?curid=1149725", "title": "Ritratto di Luis Bu\u00f1uel", "text": "Ritratto di Luis Bu\u00f1uel \u00e8 un dipinto a olio su tela di 70 \u00d7 60\u00a0cm realizzato nel 1924 dal pittore spagnolo Salvador Dal\u00ed.\n\u00c8 conservato nel Museo Nacional Centro de Arte Reina Sof\u00eda di Madrid.\nL'uomo raffigurato \u00e8 il regista Luis Bu\u00f1uel, grande amico del pittore, insieme al quale collabor\u00f2 per la realizzazione di alcune pellicole cinematografiche, tra cui \"Un chien andalou\" e \"L'\u00e2ge d'or\".\nL'uomo \u00e8 ritratto di tre quarti, con lo sguardo rivolto verso la sinistra della tela: l'espressione \u00e8 severa, gli occhi chiari grandi ed espressivi, i lineamenti decisi e la capigliatura ben curata. Indossa una giacca scura il cui cromatismo ben si sposa con il nero corvino dei capelli ed il cielo bigio.\nDietro le sue spalle si intravede un paesaggio cittadino tra il metafisico ed il surrealista."}
{"id": "1149726", "revid": "110157", "url": "https://it.wikipedia.org/wiki?curid=1149726", "title": "Chiesa di San Marziale (Venezia)", "text": "La chiesa di San Marziale ovvero San Marcilliano (\"vulgo San Marzilian\") \u00e8 un edificio religioso della citt\u00e0 di Venezia, situato nel sestiere di Cannaregio.\nStoria.\nSecondo la tradizione, San Marziale sarebbe stata fondata nel IX secolo e ricostruita nel 1133 su iniziativa della famiglia Bocchi. Nella stessa occasione, sarebbe stata elevata a parrocchiale, rimanendo comunque affiliata alla cattedrale di San Pietro di Castello.\nSin dalle origini fu anche collegiata, per cui vi era insediato un capitolo composto da due preti, un diacono e un suddiacono. In tempi pi\u00f9 tardi, l'amministrazione si ridusse al solo parroco, talvolta con l'assistenza di un sacrista.\nL'antica costruzione (a pianta basilicale a tre navate, con facciata tripartita), ridotta in cattivo stato, venne riedificata nel 1693 e consacrata il 28 settembre 1721 dal patriarca Pietro Barbarigo.\nUscita indenne dal periodo delle soppressioni napoleoniche, la parrocchia si ampli\u00f2 nel 1819, comprendendo anche il territorio di San Marcuola e di Santa Sofia. Nel 1876 il patriarca Giuseppe Luigi Trevisanato sanc\u00ec la traslazione della parrocchialit\u00e0 alla Madonna dell'Orto e San Marziale fu retrocessa a chiesa rettoriale quale \u00e8 tuttora.\nDescrizione.\nGli esterni sono molto sobri: le pareti si presentano intonacate e prive di ornamenti e anche il piccolo campanile a vela ha linee molto semplici.\nUn'unica navata accoglie i visitatori, nel soffitto riquadri pittorici inseriti in cornici dorate di Sebastiano Ricci, 1700 circa.\nL'altare maggiore poggia sulla parete di fondo del presbiterio ed \u00e8 sovrastato da un enorme gruppo marmoreo attribuito a Tommaso Rues: \"Il Cristo sul mondo con angeli e santi\". \nDipinti di rilievo storico sono \"San Marziale in gloria fra i Santi Pietro e Paolo\", di Jacopo Tintoretto, 1548-1549.\nIn sacrestia \"Angelo Raffaele e Tobia\" di Tiziano Vecellio, 1530 circa, di Sebastiano Ricci del 1700 sul soffitto, in posizione centrale, \"Padre eterno con angeli in gloria\".\nCuriosit\u00e0.\nNel 1575 un veneziano di nome Vincenzo Franceschi ospit\u00f2 un parente trentino, il quale era malato di peste e contagi\u00f2 l'intera citt\u00e0, provocando oltre quarantacinquemila morti.\nQui vicino c'\u00e8 uno dei vari ponte dei pugni di Venezia, dove Castellani e Nicolotti si scambiavano pugne in gare che vedevano i perdenti cadere nel canale sottostante."}
{"id": "1149727", "revid": "110157", "url": "https://it.wikipedia.org/wiki?curid=1149727", "title": "Ziegelheim", "text": "Ziegelheim \u00e8 una frazione del comune tedesco di Nobitz.\nStoria.\nIl comune di Ziegelheim venne aggregato nel 2018 alla citt\u00e0 di Nobitz."}
{"id": "1149730", "revid": "969721", "url": "https://it.wikipedia.org/wiki?curid=1149730", "title": "Moleca", "text": "Le mo\u0142eche (in dialetto veneziano: \"moeche\", pronunciato //) e le masanete sono prodotti agroalimentari tradizionali veneti e dell'alto Adriatico emiliano/veneto/friulano. \nCol termine di moeche si indicano nella laguna veneta e nella laguna di Marano i granchi verdi in fase di muta, quando cio\u00e8, nello spazio di poche ore, nei mesi primaverili (aprile e maggio) e autunnali (ottobre a novembre), abbandonano il loro rivestimento (carapace) e si presentano tenere e molli, da cui il nome. Sono state presidio Slow Food. \nLe \"masanete\" o \"masenete\" (in veneto) o \"masanetis\" (in lingua friulana) sono invece le femmine provviste di guscio consumate alla fine dell'estate, quando sono piene di uova e in dialetto veneto prendono il nome di \"masanete col coral\".\nLa produzione di moleche \u00e8 unica in Italia e forse nel mondo. Tuttavia altri tipi di granchio (blue crab) sono cucinati nel New England e in Giappone nel periodo di muta similmente a quanto avviene per le moleche.\nUso in cucina.\nLe moleche vanno cotte vive. Esistono tre ricette principali: la prima prevede un taglio sulla schiena in modo che l'acqua rimasta fuoriesca, quindi vengono impanate e fritte; un'altra prevede la frittura senza tagli e l'ultima ricetta prevede che queste vengano poste vive nell'uovo sbattuto e salato, fino a che queste deglutiscano in parte il composto, quindi sono passate nella farina bianca e fritte.\nLe masenete sono preparate lesse e condite con aglio, olio e prezzemolo."}
{"id": "1149734", "revid": "834", "url": "https://it.wikipedia.org/wiki?curid=1149734", "title": "Che il mediterraneo sia", "text": ""}
{"id": "1149737", "revid": "599013", "url": "https://it.wikipedia.org/wiki?curid=1149737", "title": "Cloak", "text": ""}
{"id": "1149738", "revid": "767487", "url": "https://it.wikipedia.org/wiki?curid=1149738", "title": "Sponda Sud", "text": "Sponda sud \u00e8 un album di musica popolare ed etnica del cantante italiano Eugenio Bennato, che continua il movimento Taranta Power, e pubblicato nel 2007."}
{"id": "1149739", "revid": "287204", "url": "https://it.wikipedia.org/wiki?curid=1149739", "title": "Dagger", "text": ""}
{"id": "1149754", "revid": "729019", "url": "https://it.wikipedia.org/wiki?curid=1149754", "title": "Guerriero aquila", "text": "I guerrieri aquila sono i pi\u00f9 noti guerrieri aztechi.\nUna volta usciti dalla Teplochcalli, la scuola del clan, per diventare guerrieri aquila bisognava portare quattro (qualcuno sostiene tre) nemici vivi per sacrificarli sugli altari.\nAi guerrieri, quando diventavano guerrieri aquila, veniva dato un costume d'aquila che era in realt\u00e0 una armatura ichcauipilli come tutte quelle dell'esercito azteco, ma era variopinta in modo da sembrare il costume di un'aquila.\nL'elmo era aperto, e sembrava il becco di un'aquila.\nI guerrieri aquila usavano mazze maquahuitl anche a due mani."}
{"id": "1149758", "revid": "365411", "url": "https://it.wikipedia.org/wiki?curid=1149758", "title": "First Division 1968-1969", "text": "La First Division 1968-1969 \u00e8 stata la 70\u00aa edizione della massima serie del campionato inglese di calcio, disputato tra il 10 agosto 1968 e il 17 maggio 1969 e concluso con la vittoria del , al suo primo titolo.\nCapocannoniere del torneo \u00e8 stato Jimmy Greaves () con 27 reti.\nStagione.\nNovit\u00e0.\nAl posto delle retrocesse e sono saliti dalla Second Division l' e, per la prima volta nella sua storia, il .\nAvvenimenti.\nIl torneo vide la vittoria finale del , che riusc\u00ec ad aggiudicarsi il suo primo titolo nazionale dopo alcune stagioni concluse ai vertici della classifica. Furono proprio gli uomini di Don Revie ad uscire per primi dalla bagarre iniziale grazie a quattro vittorie consecutive.\nAlla sesta giornata pass\u00f2 in testa l', che tent\u00f2 una fuga tallonato dal Leeds Utd, dal , dal e dal . I \"Reds\" raggiunsero l'Arsenal in vetta alla classifica all'undicesima giornata assieme al Leeds Utd, che al turno seguente prender\u00e0 la testa in solitaria. Al sedicesimo turno i \"Whites\" furono raggiunti dall', inseritosi nella lotta al vertice, quindi il testimone pass\u00f2 alla diciannovesima al Liverpool, che concluse il girone di andata con quattro punti di vantaggio sul Leeds Utd. Il Liverpool mantenne la vetta della classifica anche all'inizio del girone di andata, perdendola alla ventottesima giornata in favore del Leeds, rimasto sulla scia dei \"Reds\". I \"Whites\" allungarono il passo accumulando un consistente vantaggio sulle inseguitrici, sufficiente per assicurarsi il titolo con due giornate di anticipo.\nA fondo classifica l'esordiente retrocesse con diverse giornate di anticipo sulla fine del campionato. Ad accompagnare i \"Rangers\" fu il finalista della FA Cup, retrocesso all'ultimo turno.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\n \n "}
{"id": "1149763", "revid": "1793900", "url": "https://it.wikipedia.org/wiki?curid=1149763", "title": "Guerriero giaguaro", "text": "I guerrieri giaguaro (Nahuatl: \"oc\u0113l\u014dtl\") erano uno dei due gruppi di guerrieri scelti dell'esercito azteco, insieme ai guerrieri aquila.\nI guerrieri giaguaro indossavano una armatura ichcauipilli che ricordava le sembianze di un giaguaro, l'elmo era aperto e formava la bocca del giaguaro nel costume.\nErano dotati di una mazza maquahuitl e di uno scudo chimalli."}
{"id": "1149765", "revid": "365411", "url": "https://it.wikipedia.org/wiki?curid=1149765", "title": "First Division 1967-1968", "text": "La First Division 1967-1968 \u00e8 stata la 69\u00aa edizione della massima serie del campionato inglese di calcio, disputato tra il 19 agosto 1967 e il 21 maggio 1968 e concluso con la vittoria del , al suo secondo titolo.\nCapocannonieri del torneo sono stati George Best () e Ron Davies () con 28 reti ciascuno.\nStagione.\nNovit\u00e0.\nAl posto delle retrocesse e sono saliti dalla Second Division per la prima volta nella sua storia il e il .\nAvvenimenti.\nLa prima squadra a prendere il comando della graduatoria del campionato fu lo , che dopo essere salito in vetta alla seconda giornata vi rimase per altri tre turni (totalizzando punteggio pieno nelle prime cinque partite) finch\u00e9 non fu ripreso da un gruppo costituito da , e . Inizialmente furono i \"Reds\" a prevalere, ostacolati dallo Sheffield Wednesday, poi si fece avanti il che alla sedicesima assunse il comando della classifica per chiudere il girone di andata con due punti di vantaggio su Liverpool e .\nNel girone di ritorno i \"Red Devils\" continuarono a marciare indisturbati, ma a partire dalla trentunesima giornata uscirono dal guscio il e il Manchester City, rimasti finora ad inseguire. I favoriti, grazie anche alla vittoria nel derby alla trentatreesima giornata, furono i \"Citizens\", ma alla trentaseiesima il Manchester United riprese il comando solitario e sembr\u00f2 andare dritto verso il titolo. Il Manchester City, rimasto unico antagonista dei \"Red Devils\", si riappropri\u00f2 della vetta alla penultima giornata ed effettu\u00f2 il sorpasso al turno successivo, grazie ad una vittoria per 4-3 contro il e alla sconfitta dei rivali per 2-1 contro un gi\u00e0 salvo.\nIn zona salvezza lo evit\u00f2 all'ultima giornata la retrocessione, inguaiando lo e un gi\u00e0 retrocesso con due giornate di anticipo.\nClassifica finale.\nLegenda:\nRegolamento:\nNote:"}
{"id": "1149767", "revid": "365411", "url": "https://it.wikipedia.org/wiki?curid=1149767", "title": "First Division 1966-1967", "text": "La First Division 1966-1967 \u00e8 stata la 68\u00aa edizione della massima serie del campionato inglese di calcio, disputato tra il 20 agosto 1966 e il 16 maggio 1967 e concluso con la vittoria del , al suo settimo titolo.\nCapocannoniere del torneo \u00e8 stato Ron Davies () con 37 reti.\nStagione.\nNovit\u00e0.\nAl posto delle retrocesse e sono saliti dalla Second Division il e il .\nAvvenimenti.\nIl campionato successivo alla vittoria della nazionale inglese ai mondiali disputati in casa, si apr\u00ec il 20 agosto 1966. Inizialmente si portarono in vetta il e l', poi le due squadre furono riprese dal gruppo da cui si stacc\u00f2, all'ottava giornata, il . I \"Blues\", tallonati dallo e dal , persero il primato della classifica all'undicesima giornata, a partire dalla quale si alternarono in vetta gli \"Spurs\", lo Stoke City e lo stesso Chelsea, che dalla tredicesima giornata tent\u00f2 di fuggire. Dopo cinque giornate i \"Blues\" furono per\u00f2 superati dal che concluse il girone di andata con due punti di vantaggio sul Chelsea e quattro sul .\nFurono proprio i \"Reds\", durante le prime giornate del girone di ritorno ad ostacolare la capolista: dopo averla raggiunta alla prima di ritorno, il Liverpool la sorpass\u00f2 alla ventiseiesima giornata mantenendo il primato solitario per quattro turni. I \"Red Devils\" ripresero infatti alla trentesima giornata la testa della classifica e guadagnarono terreno sul gruppo delle inseguitrici (composto dal Liverpool, dal Tottenham e dal ), conquistando infine il loro settimo titolo nazionale con due giornate di anticipo.\nI verdetti a fondo classifica si decisero con una giornata di anticipo: assieme al , rimasto da tempo sul fondo, retrocesse l'.\nClassifica finale.\nLegenda:\nRegolamento:"}
{"id": "1149773", "revid": "87003988", "url": "https://it.wikipedia.org/wiki?curid=1149773", "title": "Guerriero freccia", "text": "I guerrieri freccia sono una delle poche unit\u00e0 di schermagliatori presenti nell'esercito azteco.\nIndossavano semplici costumi e non erano dotati di alcuno scudo.\nUtilizzavano un'arma molto particolare, una specie di grande freccia utilizzata come un giavellotto, con l'unica differenza che era pi\u00f9 pesante e che l'ultima non veniva lanciata ma utilizzata come una sorta di lancia nel combattimento corpo a corpo con gli avversari."}
{"id": "1149774", "revid": "1494169", "url": "https://it.wikipedia.org/wiki?curid=1149774", "title": "Grandola", "text": ""}
{"id": "1149775", "revid": "767487", "url": "https://it.wikipedia.org/wiki?curid=1149775", "title": "Miki Aihara", "text": "Ha debuttato nel 1991 con \"Lip Konshasu!\" sulla rivista \"Betsucomi\", per cui lavora ancora adesso.\nOpere.\nLe sue opere sono:\nEdizioni italiane.\nLa sola opera di Miki Aihara giunta in Italia, pubblicata dalla Panini Comics, \u00e8 \"Hot Gimmick\"."}
{"id": "1149777", "revid": "289247", "url": "https://it.wikipedia.org/wiki?curid=1149777", "title": "Sunderland F.C.", "text": ""}
{"id": "1149779", "revid": "365411", "url": "https://it.wikipedia.org/wiki?curid=1149779", "title": "First Division 1965-1966", "text": "La First Division 1965-1966 \u00e8 stata la 67\u00aa edizione della massima serie del campionato inglese di calcio, disputato tra il 21 agosto 1965 e il 19 maggio 1966 e concluso con la vittoria del , al suo settimo titolo.\nCapocannonieri del torneo sono stati Willie Irvine () e Roger Hunt () con 29 reti ciascuno.\nStagione.\nNovit\u00e0.\nAl posto delle retrocesse e sono saliti dalla Second Division il e il , al suo primo campionato di massima divisione.\nAvvenimenti.\nIl campionato precedente ai mondiali di Inghilterra '66 si apr\u00ec il 25 agosto 1965: la prima squadra a staccarsi dal gruppo fu il che prese il comando solitario alla seconda giornata mantenendolo (tranne una parentesi del alla terza giornata) fino al sesto turno, quando fu sopravanzato dal . A partire dalla giornata successiva inizi\u00f2 una bagarre in vetta alla classifica che vide contendersi il primo posto il , il Leeds, il e lo . Quest'ultima squadra prese il comando solitario all'undicesimo turno, ma fu sopravanzata nel giro di due giornate dal Leeds. Alla sedicesima giornata fu invece la volta del Burnley, che prese la vetta solitaria tallonato dal finora rimasto tagliato fuori dalla lotta al vertice. I \"Reds\" presero il comando della classifica alla diciottesima giornata, concludendo il girone di andata con due punti sul Burnley.\nIl Liverpool mantenne il distacco sull'inseguitrice fino alla ventisettesima giornata, quando allung\u00f2 il passo arrivando, nel giro di quattro giornate, a +9 dal Leeds e dal Burnley. Tale vantaggio consentir\u00e0 ai \"Reds\" di guidare la classifica per il resto del campionato senza particolari patemi, assicurandosi la vittoria del torneo con due giornate di anticipo sulla fine del campionato.\nA fondo classifica, assieme ad un in caduta libera (aveva totalizzato sei punti durante il girone di ritorno), scese in Second Division il neopromosso , condannato all'ultima giornata.\nClassifica finale.\nLegenda:\nRegolamento:"}
{"id": "1149783", "revid": "1543377", "url": "https://it.wikipedia.org/wiki?curid=1149783", "title": "Sciamani del coyote", "text": "Gli sciamani del coyote formavano uno dei reparti dell'esercito azteco insieme alle altre unit\u00e0 costituite dai Guerrieri aquila, Guerrieri giaguaro, Guerrieri freccia e Cuahchiqueh.\nGli sciamani facevano parte dell'alto clero azteco e la loro era una funzione eminentemente magico-religiosa che diveniva militare in tempo di guerra per quei sacerdoti che avessero gi\u00e0 combattuto e si fossero distinti per aver catturato almeno sei prigionieri. \nLo scopo infatti delle guerre azteche non era quello di eliminare in massa i nemici o conquistare stabilmente dei territori ma era soprattutto quello di fare prigionieri da sacrificare nelle loro cruente cerimonie e di ottenere il pagamento di tributi dai popoli sconfitti. Lo stesso fine era perseguito con le guerre fiorite scontri programmati tra due stati nemici destinati esclusivamente a fare prigionieri per i sacrifici umani.\nRivestiti da una semplice pelle di coyote, gli sciamani combattevano armati di uno scudo chimalli ed una mazza maquahuitl."}
{"id": "1149786", "revid": "365411", "url": "https://it.wikipedia.org/wiki?curid=1149786", "title": "First Division 1964-1965", "text": "La First Division 1964-1965 \u00e8 stata la 66\u00aa edizione della massima serie del campionato inglese di calcio, disputato tra il 22 agosto 1964 e il 24 aprile 1965 e concluso con la vittoria del , al suo sesto titolo.\nCapocannonieri del torneo sono stati Jimmy Greaves () e Andy McEvoy () con 29 reti ciascuno.\nStagione.\nNovit\u00e0.\nAl posto delle retrocesse e sono saliti dalla Second Division il e il .\nInoltre il comitato organizzatore della Coppa delle Fiere diede un posto in pi\u00f9 all\u2019Inghilterra, che la Football Association assegn\u00f2 al vincitore della Football League Cup.\nClassifica finale.\nLegenda:\nRegolamento:"}
{"id": "1149791", "revid": "287204", "url": "https://it.wikipedia.org/wiki?curid=1149791", "title": "Giovanni Cosimo Villifranchi", "text": "Fu medico della corte fiorentina e letterato. Come librettista scrisse il suo primo dramma per musica \"Amore e politica\" nel 1677, che per\u00f2 rimase manoscritto. Nel 1679 pubblic\u00f2 il libretto \"Amore \u00e8 veleno e medicina degli intelletti ovvero Trespolo tutore\", tratto dalla commedia \"Il Trespolo tutore\" di Giovanni Battista Ricciardi, e posto in musica da Bernardo Pasquini (Roma, 1677) e Alessandro Stradella (Genova, 1679).\nVillifranchi fu per molti anni al servizio come medico personale del principe Ferdinando de' Medici, per il quale scrisse i libretti di diverse opere rappresentate, tra il 1683 e il 1695, nella villa medicea di Pratolino. Questi libretti, in seguito, furono ripresi e messi in musica da vari compositori.\nL'importanza di Villifranchi come autore di commedie per musica venne sottovalutata a causa dell'insufficienza di notizie sulla sua attivit\u00e0; tuttavia fu uno dei pi\u00f9 produttivi e creativi librettisti toscani di opere comiche nella seconda met\u00e0 del XVII secolo. Fu il primo ad utilizzare nel 1695 il termine \"dramma giocoso\" in prefazione al libretto del suo dramma \"L'ipocondriaco\"."}
{"id": "1149793", "revid": "365411", "url": "https://it.wikipedia.org/wiki?curid=1149793", "title": "First Division 1963-1964", "text": "La First Division 1963-1964 \u00e8 stata la 65\u00aa edizione della massima serie del campionato inglese di calcio, disputato tra il 24 agosto 1963 e il 29 aprile 1964 e concluso con la vittoria del , al suo sesto titolo.\nCapocannoniere del torneo \u00e8 stato Jimmy Greaves () con 35 reti.\nStagione.\nNovit\u00e0.\nAl posto delle retrocesse e sono saliti dalla Second Division lo e il .\nInoltre, da questa stagione, la Football Association decise di adottare il metodo italiano ed usare la classifica per designare le due rappresentanti inglesi nella Coppa delle Fiere, con tuttavia la notevole variante di accettare un solo club per citt\u00e0.\nClassifica finale.\nLegenda:\nRegolamento:"}
{"id": "1149795", "revid": "365411", "url": "https://it.wikipedia.org/wiki?curid=1149795", "title": "First Division 1962-1963", "text": "La First Division 1962-1963 \u00e8 stata la 64\u00aa edizione della massima serie del campionato inglese di calcio, disputato tra il 18 agosto 1962 e il 21 maggio 1963 e concluso con la vittoria dell', al suo sesto titolo.\nCapocannoniere del torneo \u00e8 stato Jimmy Greaves () con 37 reti.\nStagione.\nNovit\u00e0.\nAl posto delle retrocesse e sono saliti dalla Second Division il e il , al suo primo, e finora unico, campionato di prima divisione.\nAvvenimenti.\nLo svolgimento del campionato \u00e8 stato ostacolato dalle condizioni atmosferiche, con un'intensa nevicata che blocc\u00f2 la disputa delle gare previste per le prime sei settimane del 1963.\nClassifica finale.\nLegenda:\nRegolamento:"}
{"id": "1149798", "revid": "507809", "url": "https://it.wikipedia.org/wiki?curid=1149798", "title": "Palazzo della Pilotta", "text": "Il Palazzo della Pilotta, chiamato anche semplicemente la Pilotta, \u00e8 un vasto complesso di edifici che si trova nel centro storico di Parma, situato tra piazzale della Pace e il Lungoparma. Il nome deriva dal gioco della pelota basca, praticato dai soldati spagnoli nel cortile del Guazzatoio, originariamente detto appunto \"della pelota\". \nAttualmente \u00e8 sede del Museo archeologico nazionale, della Galleria nazionale, della Biblioteca Palatina e del Museo Bodoniano. Nel 2016 il complesso ha fatto registrare 89.478 visitatori.\nIl complesso \u00e8 di propriet\u00e0 del Ministero per i beni e le attivit\u00e0 culturali, che dal 2016 lo ha annoverato tra gli istituti museali dotati di autonomia speciale.\nStoria.\nIl Corridore di Ottavio.\nCostruito attorno al 1580, durante gli ultimi anni del ducato di Ottavio Farnese, l'edificio si sviluppa attorno al \"Corridore\", un lungo braccio rettilineo su pilastri, che univa la \"Rocchetta Viscontea\" (di cui si vedono alcune tracce sul Lungoparma), al Palazzo Ducale, allora solo un insieme di case abitate provvisoriamente dalla corte, che si trovava nell'attuale vuoto di piazzale della Pace. Il palazzo ducale fu parzialmente distrutto, assieme al teatro Reinach e a parti della Pilotta, da un bombardamento aereo del maggio 1944 e poi demolito nel dopoguerra. Unico artista documentato nei lavori \u00e8 il toscano Giovanni Boscoli, ma \u00e8 tuttavia probabile che il progetto sia dell'architetto militare Francesco Paciotto, molto amico del duca, che lo richiam\u00f2 a Parma proprio nel 1580.\nLa Pilotta di Ranuccio I Farnese.\nIl cantiere, che venne affidato a Simone Moschino, fu voluto e ideato da Ranuccio I Farnese nel 1602 ma si blocc\u00f2 nel 1611, lasciandolo in quello stato di incompletezza in cui si trova tuttora. \nLa facciata che doveva sorgere prospiciente l'attuale Piazza Ghiaia non fu mai costruita e la chiesa di San Pietro Martire, appartenente ai domenicani che si trovava incuneata nel primo dei cortili, non fu mai abbattuta se non in tempi recenti.\nL'insieme di edifici si sviluppa cos\u00ec in tre cortili, chiamati rispettivamente di San Pietro Martire (oggi meglio noto come cortile della Pilotta), del Guazzatoio (originariamente detto \"della pelota\") e quello detto della Rocchetta. Nella Pilotta dovevano cos\u00ec trovar posto un gigantesco Salone (presto trasformato nel Teatro Farnese), una grande scuderia, le abitazioni degli stallieri, il maneggio, la stalla dei muli, la rimessa per le carrozze, il guardaroba, la Sala dell'Accademia e una serie di gallerie a delimitare i grandi cortili.\nQuesto insieme di edifici doveva contenere tutti i servizi affiancati dalla vera residenza, cio\u00e8 il Palazzo Ducale.\nDopo i Farnese.\nCon la fine della famiglia Farnese termina anche lo sfarzo di questo edificio grandioso, e solo con Filippo I di Borbone si ha una parziale rinascita dell'edificio, che continuer\u00e0 fino ai nostri giorni.\nNella seconda met\u00e0 dell'Ottocento sull'area della precedente chiesa di San Pietro Martire venne costruito il Teatro Reinach, inaugurato nel 1871. Nel 1939 cambi\u00f2 nome in \"Teatro Paganini\" e venne quasi completamente distrutto, assieme a parti del palazzo della Pilotta, da un bombardamento aereo del maggio 1944, e poi demolito. Anche il vecchio Palazzo Ducale venne gravemente danneggiato e poi demolito.\nFra il 1986 ed il 2001, dopo una lunga e dibattuta fase progettuale, venne portata a termine la riqualificazione del Piazzale della Pace su progetto dell'architetto svizzero Mario Botta, inserendo l'ampio giardino e la fontana che ricalca il perimetro della ex chiesa di san Pietro.\nOggi.\nAll'interno dell'edificio attuale sono presenti:\nAll'esterno dell'edificio sono di rilievo:"}
{"id": "1149804", "revid": "365411", "url": "https://it.wikipedia.org/wiki?curid=1149804", "title": "First Division 1961-1962", "text": "La First Division 1961-1962 \u00e8 stata la 63\u00aa edizione della massima serie del campionato inglese di calcio, disputato tra il 19 agosto 1961 e il 30 aprile 1962 e concluso con la vittoria dell', al suo primo titolo.\nCapocannonieri del torneo sono stati Ray Crawford (Ipswich Town) e Derek Kevan () con 33 reti ciascuno.\nStagione.\nNovit\u00e0.\nAl posto delle retrocesse e sono saliti dalla Second Division l' e lo .\nAvvenimenti.\nL'avvio del torneo vide subito il e lo contendersi il comando della classifica. Tra le due squadre si inser\u00ec il , che alla sesta giornata si port\u00f2 in cima alla classifica dando avvio ad una fuga ostacolata inizialmente dalle due squadre di Manchester, poi dal , dal campione uscente e dall'. Tra le inseguitrici, a partire dalla diciottesima giornata si inser\u00ec l'esordiente , che, ripresosi dopo un avvio in tono minore (un punto nelle prime tre gare), concluse il girone di andata con tre punti di svantaggio sulla capolista.\nAll'inizio del girone di ritorno il Burnley continu\u00f2 a condurre la classifica senza subire particolari attacchi dalle inseguitrici, ma a partire dal trentesimo turno l'Ipswich, approfittando di un calo da parte dei \"Clarets\", rimont\u00f2 lo svantaggio conquistando, dopo quattro giornate, la vetta della classifica. Gli uomini di Alf Ramsey furono subito raggiunti dal Burnley, ma a partire dalla trentasettesima giornata presero definitivamente il comando della classifica, mantenendolo fino all'ultima giornata, giocata il 30 aprile 1962.\nRetrocessero in Second Division il , caduto con una giornata di anticipo, ed il , che segu\u00ec i \"Blues\" al turno successivo.\nClassifica finale.\nLegenda:\nRegolamento:"}
{"id": "1149805", "revid": "42081", "url": "https://it.wikipedia.org/wiki?curid=1149805", "title": "Peppino Calderisi", "text": ""}
{"id": "1149807", "revid": "767487", "url": "https://it.wikipedia.org/wiki?curid=1149807", "title": "Peppino D'Agostino", "text": "Biografia.\nNato a Messina nel 1957 e vissuto a Torino, form\u00f2 con Alfredo Morabito ed Enzo Ponzio i \"Bluerba\" (nome nato italianizzando \"bluegrass\"), con cui incise l'omonimo album.\nSi trasfer\u00ec da giovane negli Stati Uniti, dove \u00e8 attualmente residente, per inseguire il suo sogno di diventare un famoso chitarrista e compositore. Dopo un periodo di gavetta, divent\u00f2 un chitarrista stimato sia dalla critica sia dal pubblico.\nNon \u00e8 facile definire il suo stile ma sicuramente la sua musica \u00e8 stata influenzata dall'ascolto di Leo Kottke, Paco de Luc\u00eda e Carlos Santana. Una caratteristica dei suoi pezzi, composti per lo pi\u00f9 per chitarra acustica, \u00e8 quella di una complessit\u00e0 crescente delle sue melodie lungo lo svolgimento dei brani, i quali spesso culminano con un'esplosione di note e di coloriture.\nSempre alla ricerca di nuove sonorit\u00e0, \u00e8 considerato uno dei maggiori esponenti della tecnica del fingerpicking e un grande sperimentatore delle accordature aperte, pur avendo in repertorio brani che coprono una grande variet\u00e0 di stili, comprese alcune tecniche percussive. Nel 2007 \u00e8 stato eletto miglior chitarrista acustico vincendo il Guitar Player Readers Choice Award. Ha inciso diversi CD tra cui uno, Bayshore road, con Stef Burns per l'etichetta di Steve Vai Favored Nations. Ha registrato anche diversi DVD didattici.\nNel 2009 ha collaborato al disco \"De La Buena Onda\" del chitarrista italiano Flavio Sala, mentre nel 2011 ha collaborato con Vasco Rossi nel singolo \"Stammi vicino\"."}
{"id": "1149808", "revid": "365411", "url": "https://it.wikipedia.org/wiki?curid=1149808", "title": "First Division 1960-1961", "text": "La First Division 1960-1961 \u00e8 stata la 62\u00aa edizione della massima serie del campionato inglese di calcio, disputato tra il 20 agosto 1960 e il 9 aprile 1961 e concluso con la vittoria del , al suo secondo titolo.\nCapocannoniere del torneo \u00e8 stato Jimmy Greaves () con 41 reti.\nStagione.\nNovit\u00e0.\nAl posto delle retrocesse e sono saliti dalla Second Division l' e il .\nAvvenimenti.\nLa partenza fu del , che vinse le prime undici gare: inseguiti dallo , gli \"Spurs\" totalizzarono una striscia positiva di sedici gare che resero la loro prima sconfitta stagionale (maturata in occasione dello scontro diretto a Hillsborough Park del 12 ottobre) ininfluente ai fini della classifica. Mantenendo l'andatura, gli \"Spurs\" conclusero l'anno con dieci punti sul e undici sui campioni in carica del e sullo Sheffield Wednesday.\nNelle giornate successivi gli \"Spurs\" rimasero saldamente in vetta alla classifica mantenendo notevoli distacchi nei confronti delle inseguitrici: a partire dalla trentesima giornata riemerse lo Sheffield Wednesday che ridusse progressivamente il distacco sino ad arrivare a -4 dopo quattro gare. Il Tottenham riprese la propria marcia presentandosi, alla vigilia dello scontro diretto in programma il 17 aprile al White Hart Lane, a +6 dai \"Weds\": vincendo, ottenne un vantaggio tale da assicurarsi il secondo titolo con tre gare di anticipo. Le partite restanti furono utili per decretare i verdetti in chiave retrocessione: pur vincendo le ultime due gare, il non riusc\u00ec ad evitare il declassamento, accompagnando in Second Division il , arresosi con un turno di anticipo.\nClassifica finale.\nLegenda:\nRegolamento:"}
{"id": "1149809", "revid": "289247", "url": "https://it.wikipedia.org/wiki?curid=1149809", "title": "San Filippo Benizzi", "text": ""}
{"id": "1149810", "revid": "729019", "url": "https://it.wikipedia.org/wiki?curid=1149810", "title": "Cuahchiqueh", "text": "I Cuahchiqueh erano l'\u00e9lite militare dell'esercito azteco.\nA differenza dei guerrieri comuni che alla conclusione delle incursioni tornavano all'attivit\u00e0 nei campi o a differenza di altri corpi selezionati di guerrieri aztechi, come i guerrieri aquila o i guerrieri giaguaro, i Cuahchiqueh erano guerrieri che avrebbero potuto far parte dei corpi selezionati sopraddetti, ma che non vi entravano per una serie di motivazioni.\nInnanzitutto, molti Cuahchiqueh non erano riusciti a catturare un numero sufficiente di prigionieri ma preferivano un combattimento pi\u00f9 violento che portasse all'uccisione dell'avversario, oppure, semplicemente, erano guerrieri forti fisicamente che per\u00f2 non avevano catturato prigionieri perch\u00e9 intenti durante le incursioni a ricoprire ruoli pi\u00f9 ostici come l'eliminazione degli armati avversari o manovre come l'accerchiamento dei villaggi o l'appiccare il fuoco alle capanne per creare confusione.\nInoltre i Cuahchiqueh preferivano evitare di entrare a fare parte degli altri gruppi scelti di guerrieri poich\u00e9 preferivano rimanere guerrieri per tutta la vita perch\u00e9 evidentemente combattere era ci\u00f2 che sapevano fare meglio.\nErano dotati di armatura ichcauipilli, scudo chimalli e mazza maquahuitl."}
{"id": "1149812", "revid": "775372", "url": "https://it.wikipedia.org/wiki?curid=1149812", "title": "Stato Libero di Anhalt", "text": ""}
{"id": "1149814", "revid": "194688", "url": "https://it.wikipedia.org/wiki?curid=1149814", "title": "Santissima Annunziata (Firenze)", "text": ""}
{"id": "1149815", "revid": "365411", "url": "https://it.wikipedia.org/wiki?curid=1149815", "title": "First Division 1959-1960", "text": "La First Division 1959-1960 \u00e8 stata la 61\u00aa edizione della massima serie del campionato inglese di calcio, disputato tra il 22 agosto 1959 e il 2 maggio 1960 e concluso con la vittoria del , al suo secondo titolo.\nCapocannoniere del torneo \u00e8 stato Dennis Viollet () con 33 reti.\nStagione.\nNovit\u00e0.\nAl posto delle retrocesse e sono saliti dalla Second Division lo e il .\nAvvenimenti.\nLa prima squadra ad uscire dal gruppo fu il , che mantenne il primato solitario fino alla settima giornata quando fu superato dal , dal e dal . Furono gli \"Spurs\" a staccarsi dal gruppo e a condurre la classifica nelle giornate successive, tallonati dal Wolverhampton e dal e dal . Queste ultime due squadre sorpassarono il Tottenham alla diciassettesima giornata e condussero a braccetto fino al diciannovesimo turno, quando il Preston assunse la vetta in solitaria, concludendo il girone di andata in testa con un punto di vantaggio sul Tottenham.\nAlla prima giornata del girone di ritorno gli \"Spurs\" ripresero il comando della classifica allungando su un Preston in calo, mentre si candid\u00f2 come rivale dei londinesi il Burnley, secondo in solitaria dalla ventiseiesima giornata con tre punti di ritardo sulla capolista. Il distacco rimase invariato alla trentesima giornata, quando il Burnley cedette il testimone al Wolverhampton nel ruolo di rivale del Tottenham. Alla trentaseiesima giornata il Wolverhampton raggiunse il Tottenham per poi staccarlo alla quarantesima giornata. I \"Wolves\" conclusero il campionato al primo posto, ma furono superati dal Burnley che, vincendo il recupero del match contro il , si issarono in testa alla classifica vincendo il loro secondo titolo, il primo dopo trentanove anni. In zona retrocessione il cadde con una giornata di anticipo, accompagnato dal .\nClassifica finale.\nLegenda:\nRegolamento:"}
{"id": "1149816", "revid": "30445", "url": "https://it.wikipedia.org/wiki?curid=1149816", "title": "Anfiboli", "text": ""}
{"id": "1149817", "revid": "767487", "url": "https://it.wikipedia.org/wiki?curid=1149817", "title": "Autoritratto cubista", "text": "Autoritratto cubista \u00e8 un dipinto a tempera e collage su cartone di 104 \u00d7 75\u00a0cm realizzato nel 1923 dal pittore spagnolo Salvador Dal\u00ed.\n\u00c8 conservato nel Museo Nacional Centro de Arte Reina Sof\u00eda di Madrid.\nIl dipinto risale agli anni in cui Dal\u00ed frequentava l'Accademia di Madrid ed era influenzato dal cubismo.\nNell'autoritratto, i cui colori predominanti sono il grigio e l'azzurro, si vede al centro della tela il volto del pittore, con in mano un giornale e degli oggetti personali come la pipa.\nLe sfaccettature tipiche delle opere cubiste sono dipinte in modo da formare un getto dall'alto verso il basso."}
{"id": "1149819", "revid": "287204", "url": "https://it.wikipedia.org/wiki?curid=1149819", "title": "Stati Uniti sud-orientali", "text": "Gli Stati Uniti sud-orientali (in inglese Southeastern United States o, pi\u00f9 semplicemente Southeast) \u00e8 la porzione pi\u00f9 a est degli Stati Uniti meridionali.\nSebbene l'esatta definizione del Sud-est degli Stati Uniti sia alquanto vaga, variando in funzione delle fonti, gli Stati che sono quasi sempre inclusi nella lista sono:\nLo United States Census Bureau non ha una definizione per questa regione. Dal canto loro ciascuna azienda o organizzazione che necessita di suddividere gli Stati Uniti, adotta criteri propri per individuarla . Per quanto riguarda il senso comune delle persone, di solito concepiscono solo l'idea di Sud degli Stati Uniti.\nSpesso con \"sud-est\" si designa l'area che gravita intorno alla metropoli di Atlanta. (Vedi anche l'I-85 Corridor.) Il Texas, per\u00f2, ha aree urbane ancora pi\u00f9 ampie di Atlanta e gran parte della Louisiana (LA) e dell'Arkansas (AR) \u00e8 pi\u00f9 legata alle citt\u00e0 del Texas che non ad Atlanta. La Virginia (VA) fa, invece, riferimento all'Area metropolitana di Washington (DC). Per quanto riguarda la Florida, sebbene l'area metropolitana di Miami sia pressoch\u00e9 equivalente a quella di Atlanta (oltre che culturalmente distinta), lo Stato \u00e8 assimilato al sud-est perch\u00e9 \u00e8 l'unica regione adiacente.\nEsempi.\nDi seguito sono elencati alcuni esempi di origine molto diversa (sport, religione, ecc.) nei quali \u00e8 utilizzata la dicitura \"Sud-est\" (\"Southeast\" o \"Southestern\"). In colonna ci sono i vari stati interessati ed \u00e8 segnata la corrispondenza quando presente."}
{"id": "1149820", "revid": "448277", "url": "https://it.wikipedia.org/wiki?curid=1149820", "title": "Primo ministro dell'Ucraina", "text": ""}
{"id": "1149824", "revid": "365411", "url": "https://it.wikipedia.org/wiki?curid=1149824", "title": "First Division 1958-1959", "text": "La First Division 1958-1959 \u00e8 stata la 60\u00aa edizione della massima serie del campionato inglese di calcio, disputato tra il 23 agosto 1958 e il 4 maggio 1959 e concluso con la vittoria del , al suo terzo titolo, il secondo consecutivo.\nCapocannoniere del torneo \u00e8 stato Jimmy Greaves () con 33 reti.\nStagione.\nNovit\u00e0.\nAl posto delle retrocesse e sono saliti dalla Second Division il e il .\nClassifica finale.\nLegenda:\nNote:"}
{"id": "1149825", "revid": "365411", "url": "https://it.wikipedia.org/wiki?curid=1149825", "title": "First Division 1957-1958", "text": "La First Division 1957-1958 \u00e8 stata la 59\u00aa edizione della massima serie del campionato inglese di calcio, disputato tra il 24 agosto 1957 e il 30 aprile 1958 e concluso con la vittoria del , al suo secondo titolo.\nCapocannoniere del torneo \u00e8 stato Bobby Smith () con 36 reti.\nStagione.\nNovit\u00e0.\nAl posto delle retrocesse e sono saliti dalla Second Division il e il .\nClassifica finale.\nLegenda:\nRegolamento:"}
{"id": "1149826", "revid": "1149807", "url": "https://it.wikipedia.org/wiki?curid=1149826", "title": "Hot Gimmick", "text": " \u00e8 un manga \"sh\u014djo\" di Miki Aihara serializzato in Giappone dalla Shogakukan sulla rivista Betsucomi e raccolto in 12 volumi \"tank\u014dbon\". In Italia \u00e8 stato acquistato e pubblicato dalla Panini Comics dal luglio 2005 al gennaio 2007.\nIn Giappone sono stati anche pubblicati due drama-CD ed una light novel intitolata \"Hot Gimmick S\".\nTrama.\nHatsumi Narita \u00e8 una studentessa sedicenne che vive assieme alla famiglia nel condominio Hitotsubashi, gestito dall'azienda dove lavora il padre. All'interno del condominio si sviluppano intrecci e relazioni che coinvolgono Hatsumi e la sua famiglia, in particolare con la famiglia Tachibana (la famiglia del direttore dell'azienda), che regna dispoticamente nel condominio, e la famiglia Odagiri, che cela un oscuro segreto.\nRyoki Tachibana ricatta e costringe Hatsumi allo schiavismo, ma poi, pur con un animo freddo e calcolatore, lascia trapelare il suo amore per la ragazza e l'infinita gelosia per il fratello di lei. I due si fidanzano, nonostante tutto, Hatsumi rinunciando all'amore del fratello nei suoi confronti e Ryoki affrontando finalmente la sua inconsistente famiglia.\nAccoglienza.\nNel 2018, il manga ha raggiunto i 4.5 milioni di copie vendute."}
{"id": "1149829", "revid": "1305772", "url": "https://it.wikipedia.org/wiki?curid=1149829", "title": "Rifugio Barbara Lowrie", "text": "Il rifugio Barbara Lowrie, spesso indicato semplicemente come rifugio Barbara, \u00e8 un rifugio situato nel comune di Bobbio Pellice (TO), in Val Pellice, nelle Alpi Cozie, a \"1.753\"\u00a0m s.l.m.\nStoria.\nL'edificio che ospita il rifugio fu fatto costruire nel 1928 da Walter e Barbara Lowrie, una coppia statunitense, come casa di caccia. Poco tempo dopo, la coppia lo don\u00f2 alla sezione Val Pellice del CAI-UGET, che provvide a trasformarlo in un rifugio. L'inaugurazione del rifugio vero e proprio si ebbe nel 1931, ed il rifugio \u00e8 attivo da allora.\nCaratteristiche e informazioni.\nSi trova in localit\u00e0 Pis della Rossa nella valle dei Carboneri, valle laterale della val Pellice.\nIl rifugio \u00e8 dotato di impianto elettrico, telefono pubblico e di emergenza, servizi igienici e doccia calda. Offre servizio bar, ristorante ed alberghetto. Dispone di 29 posti letto (che possono in caso di necessit\u00e0 essere portati fino a 40), in camerette da 2/3 posti ed in camerata comune.\n\u00c8 anche posto tappa GTA.\nAccessi.\nDopo l'abitato di Villar Pellice e prima di quello di Bobbio Pellice si prende sulla sinistra la \"Valle Carboneri\" e la si segue fino al parcheggio in prossimit\u00e0 del rifugio.\nLa strada, in asfalto un po' rugoso e dalla carreggiata piuttosto stretta, \u00e8 molto ambita dai cicloamatori, essendo una salita assai impegnativa: lunga 9,3\u00a0km, ha un dislivello di 1.045\u00a0m con una pendenza media dell'11,2%, che risulta del 12,5% se riferita ai 6\u00a0km finali.\nCronoscalata del Barbara.\nNell'anno 2007\n l'UISP Piemonte ha inserito la salita nel calendario ufficiale col nome Cronoscalata del Barbara, come prova del \"Trofeo Alpi Cozie\". Il record di ascesa \u00e8 di 40'08\u201d, registrato da Castellino Pietro nell'edizione 2013.\nL'elenco dei ciclisti giunti per primi al Rifugio:\nAltre attivit\u00e0.\nOltre ad offrire numerose opportunit\u00e0 escursionistiche ed alpinistiche, il Rifugio offre anche la possibilit\u00e0 di praticare il bouldering nelle sue vicinanze.\nDal rifugio \u00e8 possibile arrivare in breve tempo al giardino botanico alpino Bruno Peyronel, situato in prossimit\u00e0 del Colle Barant."}
{"id": "1149831", "revid": "365411", "url": "https://it.wikipedia.org/wiki?curid=1149831", "title": "First Division 1956-1957", "text": "La First Division 1956-1957 \u00e8 stata la 58\u00aa edizione della massima serie del campionato inglese di calcio, disputato tra il 18 agosto 1956 e il 1\u00ba maggio 1957 e concluso con la vittoria del , al suo quinto titolo, il secondo consecutivo.\nCapocannoniere del torneo \u00e8 stato John Charles () con 38 reti.\nStagione.\nNovit\u00e0.\nAl posto delle retrocesse e sono saliti dalla Second Division lo e il .\nClassifica finale.\nLegenda:\nRegolamento:"}
{"id": "1149832", "revid": "283826", "url": "https://it.wikipedia.org/wiki?curid=1149832", "title": "Macuahuitl", "text": "Il macuahuitl era un'arma bianca inizialmente diffusa presso gli Aztechi e poi presso i vicini Maya e altre civilt\u00e0 precolombiane dell'America centrale. Letteralmente \"Bastone\" in lingua nahuatl, era nota anche in Spagna col nome Ta\u00edno di macana.\nStoria.\nIl \"macuahuitl\" era l'armamento base dei gradi superiori della gerarchia militare Azteca e veniva usato anche nei frequenti sacrifici umani richiesti dalle religioni precolombiane mesoamericane.\nCostruzione.\nIl \"macuahuitl\" era una mazza piatta e larga pi\u00f9 o meno quanto una mano, con i bordi ricoperti da lame di ossidiana. Essendo l'ossidiana molto fragile, quest'arma, nonostante la sua maneggevolezza, era molto meno efficace delle spade europee o asiatiche, ma ugualmente devastante. Alcune fonti infatti sostenevano che potesse decapitare un cavallo. La pi\u00f9 attendibile di queste fonti \u00e8 senz'altro Bernal D\u00edaz del Castillo, esploratore spagnolo e cronista della spedizione di Hern\u00e1n Cort\u00e9s, raccontata nel suo libro \"Historia verdadera de la conquista de la Nueva Espa\u00f1a\"."}
{"id": "1149834", "revid": "74801", "url": "https://it.wikipedia.org/wiki?curid=1149834", "title": "Cosimo Amidei", "text": "Biografia.\nNon si sa quasi nulla sulla biografia di Cosimo Amidei. Figlio del dottore in giurisprudenza \"Domenico Amidei\" di Peccioli (Pisa), si laure\u00f2 in Giurisprudenza all'Universit\u00e0 di Pisa probabilmente nel 1746. Per le modeste condizioni della famiglia nel 1739 aveva chiesto di essere ammesso al \"Collegio di Sapienza\", e aveva ottenuto un posto gratuito il 1\u00ba novembre 1741. Stando ad una lettera di Alessandro Verri al fratello Pietro, Amidei era un magistrato fiorentino, \"notaro criminale\".\nFra le poche cose certe vi \u00e8 quella che conobbe personalmente Cesare Beccaria, di cui era un ammiratore e con cui fu in corrispondenza fin dal 1766.\nLe date di nascita e di morte ed alcune notizie biografiche si ritrovano sulle \"Efemeridi\" di Giuseppe Pelli Bencivenni.\nOpere.\nSopra la carcere de' debitori.\nL'Amidei \u00e8 noto soprattutto quale autore del \"Discorso filosofico-politico sopra la carcere de' debitori\" (1770). Ispirata direttamente dal paragrafo XXXIV del \"Dei delitti e delle pene\" del Beccaria, l'opera \u00e8 considerata una delle pi\u00f9 importanti espressioni del riformismo e dell'umanitarismo settecentesco. L'opuscolo ebbe immediatamente successo: fu recensito con favore dalle \"Novelle letterarie\" di Firenze, e dal \"Journal encyclop\u00e9dique\"; l'anno seguente ebbe una seconda edizione, con osservazioni di Giambattista Vasco, uscita a Milano presso lo stampatore Galeazzi, e ancora una edizione in testo bilingue italiano - francese. Il testo di Amidei influ\u00ec certamente sulla riforma leopoldina del 1776, che, per merito del ministro Francesco Maria Gianni, abol\u00ec la carcerazione per debiti (ma occorre ricordare come un'analoga riforma venisse promulgata anche in Russia). Nella concezione relativistica delle leggi e nella critica alla legislazione romana dell'illuminismo giuridico-politico toscano di quegli anni, l'opera di Amidei si arricchisce di spunti egualitari rousseauiani (rarissimi ancora nel pensiero illuministico toscano) dai quali Amidei ottiene la giustificazione teorica per l'abolizione della pena detentiva dei debitori. Una nuova edizione dell'opera, apparsa in Firenze nel 1783, \u00e8 una prova dell'esistenza in vita di Cosimo Amidei nel 1783; dopo di allora, infatti, non si hanno pi\u00f9 notizie biografiche certe su di lui.\nLa Chiesa e la Repubblica dentro i loro limiti.\nAll'Amidei \u00e8 attribuita anche un'opera edita poco prima il \"Discorso sopra la carcere de' debitori\", \"La Chiesa e la Repubblica dentro i loro limiti\". L'opera, pubblicata anonima nel 1768, \u00e8 stata attribuita a Cosimo Amidei a partire dal 1770, anno di pubblicazione del \"Discorso filosofico-politico sopra la carcere de debitori\". Finora mancano per\u00f2 elementi sicuri per confermare tale attribuzione, attestata solo da alcuni cataloghi di biblioteche e di cui non v'\u00e8 notizia neppure nel \"Dizionario di opere anonime e pseudonime\" di Gaetano Melzi. L'opera usc\u00ec anonima e senza indicazione del luogo dell'edizione; dovrebbe trattarsi di Pavia o di Firenze. Molti contemporanei ritennero che fosse Napoli, identificando probabilmente l'edizione originale con una edizione ampliata, con falsa indicazione di luogo Amsterdam, sequestrata presso lo stampatore \"Campo\" di Napoli; si tratterebbe in realt\u00e0 di una ristampa contraffatta dello scritto apparsa nella citt\u00e0 partenopea prima che fosse posta in vendita l'edizione proveniente da Firenze, e che venne sequestrata per la \"sediziosa proposizione\" dell'origine popolare della sovranit\u00e0. Al suo apparire, infatti, per alcuni spunti contrattualistici rousseauiani, l'opera richiam\u00f2 l'attenzione dell'autorit\u00e0 laica ed ecclesiastica e le vicissitudini di cui fu oggetto sono ritenute importanti per ricostruire la fortuna di Jean-Jacques Rousseau in Italia. A Roma, autore dell'opera fu ritenuto il Beccaria, e nel clima di irrigidimento contro le correnti giurisdizionalistiche e illuministiche che caratterizz\u00f2 gli ultimi anni di pontificato di Clemente XIII, essa fu posta all'Indice nel 1769.\n\"De' mezzi per diminuire i mendichi\".\nAnche quest'opera, pubblicata anonima nel 1771 senza indicazione di luogo, ma probabilmente a Firenze, \u00e8 solo attribuita a Cosimo Amidei; ma l'attribuzione risale gi\u00e0 ai contemporanei. L'autore sostiene, in base a una concezione fisiocratica, che il grave problema possa essere risolto solo per mezzo di una riforma fiscale."}
{"id": "1149835", "revid": "114873194", "url": "https://it.wikipedia.org/wiki?curid=1149835", "title": "Morlacco (formaggio)", "text": " \nIl Morlacco (\"Morlac\" in veneto settentrionale), o Burlacco, \u00e8 un formaggio tradizionale veneto, tutelato anche attraverso un presidio Slow Food, prodotto nell'area del massiccio del Grappa, comprendente vari Comuni delle province di Belluno, Treviso e Vicenza.\nLa denominazione \u00e8 riferita ai morlacchi, antica popolazione delle Alpi Dinariche, ormai quasi estinta, un tempo dedita alla pastorizia e depositaria dell'originario metodo produttivo di questo formaggio.\nI pastori del monte Grappa usavano fare un formaggio di latte vaccino tenero, magro, a pasta cruda, che prendeva il nome dalla loro terra d'origine, la balcanica Morlacchia. Il latte era quello delle vacche Burline, unica razza bovina del Veneto, che sta rischiando di scomparire. Oggi il Morlacco \u00e8 prodotto ancora in alpeggio con il latte scremato della mungitura serale, al quale si aggiunge quello intero munto il mattino. Dopo 15 giorni \u00e8 pronto, ma pu\u00f2 essere consumato entro tre mesi."}
{"id": "1149837", "revid": "1456895", "url": "https://it.wikipedia.org/wiki?curid=1149837", "title": "Sonnet 18", "text": "Il Sonetto 18 o \"Shall I compare thee to a summer's day?\" \u00e8 il diciottesimo dei \"Sonnets\" di William Shakespeare. Il tema principale trattato \u00e8 l'immortalit\u00e0 della letteratura.\nTesto.\nAnalisi del testo.\nIl sonetto numero 18 appartiene ai 154 sonetti dedicati al \"fair youth\". Il poeta si chiede se possa paragonare il ragazzo di cui \u00e8 innamorato ad un \"giorno d'estate\" , ma si rende conto che questo \u00e8 \"pi\u00f9 amabile\", poich\u00e9 il suo carattere non \u00e8 scosso dai \"violenti venti\" , o bruciato al sole dall'eccessivo caldo e la sua dolcezza dura pi\u00f9 dell'estate in s\u00e9, che dopo un breve tempo muore con l'autunno . Ogni bellezza \u00e8 destinata a scomparire e a morire, o per la sorte o per il ciclo naturale : ma il giovane oggetto del suo amore, paragonato ad un\u00b4\"estate eterna\", non scomparir\u00e0 n\u00e9 perder\u00e0 la sua bellezza n\u00e9 vagher\u00e0 nell'ombra della morte , poich\u00e9 la poesia, immortale, gli doner\u00e0 vita \"fino a quando gli uomini potranno respirare o gli occhi potranno vedere\"(v.13), \"fino a quando vive questo \"sonetto\" e questo d\u00e0 vita a te\" (v.14)."}
{"id": "1149838", "revid": "1442080", "url": "https://it.wikipedia.org/wiki?curid=1149838", "title": "First Division 1955-1956", "text": "La First Division 1955-1956 \u00e8 stata la 57\u00aa edizione della massima serie del campionato inglese di calcio, disputato tra il 20 agosto 1955 e il 2 maggio 1956 e concluso con la vittoria del , al suo quarto titolo.\nCapocannoniere del torneo \u00e8 stato Nat Lofthouse () con 32 reti.\nStagione.\nNovit\u00e0.\nAl posto delle retrocesse e sono saliti dalla Second Division il e, per la prima volta nella sua storia, il .\nAvvenimenti.\nAd inizio stagione, il , vincendo le prime tre partite, si propose subito al comando della classifica, per poi essere immediatamente risucchiato da un enorme gruppo di sei squadre. Da esso si stacc\u00f2 progressivamente il che, dopo aver sconfitto i campioni uscenti del il 5 settembre, si ritrov\u00f2 solo in vetta rimanendovi per poco meno di un mese: con l'inizio di ottobre inizi\u00f2 infatti una bagarre in vetta in cui si distinse il che, malgrado qualche prestazione opaca, era riuscito a tenere il ritmo della capolista fino a piazzare un primo sorpasso il 29 ottobre.\nRecuperando alcuni match precedentemente posticipati, il Blackpool riprese tuttavia la marcia ritornando in vetta il 3 dicembre e arrivando al giro di boa con un punto di vantaggio sui \"Red Devils\", i quali piazzarono il sorpasso definitivo una settimana dopo. Di l\u00ec in poi, gli uomini di Matt Busby presero progressivamente il largo arrivando, ad aprile, con sei punti di vantaggio sul Blackpool: vincendo lo scontro diretto casalingo del 7 aprile, i \"Red Devils\" poterono assicurarsi con due turni di anticipo il loro quarto titolo. Pi\u00f9 combattuta fu invece la lotta per non retrocedere, con l' che, ultimo a due gare dalla conclusione, riusc\u00ec a salvarsi solo grazie ad un guizzo nel finale e ad una migliore media gol rispetto all', condannato alla discesa in seconda divisione assieme a uno tradito da un brutto finale di campionato.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre:"}
{"id": "1149840", "revid": "54708", "url": "https://it.wikipedia.org/wiki?curid=1149840", "title": "Shall I compare thee to a summer's day", "text": ""}
{"id": "1149841", "revid": "101588117", "url": "https://it.wikipedia.org/wiki?curid=1149841", "title": "Esercito di Liberazione Nazionale", "text": ""}
{"id": "1149842", "revid": "41279", "url": "https://it.wikipedia.org/wiki?curid=1149842", "title": "Free Rider", "text": ""}
{"id": "1149845", "revid": "365411", "url": "https://it.wikipedia.org/wiki?curid=1149845", "title": "First Division 1954-1955", "text": "La First Division 1954-1955 \u00e8 stata la 56\u00aa edizione della massima serie del campionato inglese di calcio, disputato tra il 21 agosto 1954 e il 5 maggio 1955 e concluso con la vittoria del , al suo primo titolo.\nCapocannoniere del torneo \u00e8 stato Ronnie Allen () con 27 reti.\nStagione.\nNovit\u00e0.\nAl posto delle retrocesse e sono saliti dalla Second Division il e l'.\nClassifica finale.\nLegenda:\nRegolamento:"}
{"id": "1149848", "revid": "365411", "url": "https://it.wikipedia.org/wiki?curid=1149848", "title": "First Division 1953-1954", "text": "La First Division 1953-1954 \u00e8 stata la 55\u00aa edizione della massima serie del campionato inglese di calcio, disputato tra il 19 agosto 1953 e il 26 maggio 1954 e concluso con la vittoria del , al suo primo titolo.\nCapocannoniere del torneo \u00e8 stato Jimmy Glazzard () con 29 reti.\nStagione.\nNovit\u00e0.\nAl posto delle retrocesse e sono saliti dalla Second Division lo e l'.\nClassifica finale.\nLegenda:\nRegolamento:"}
{"id": "1149852", "revid": "729019", "url": "https://it.wikipedia.org/wiki?curid=1149852", "title": "Chimalli", "text": "Il Chimalli era lo scudo utilizzato dai guerrieri aztechi.\nCostruito come scudo leggero, si prestava pi\u00f9 come ornamento estetico che come reale protezione ad un colpo diretto.\nL'unica utilit\u00e0 difensiva consisteva nella possibilit\u00e0 di deviare il colpo di un'arma senza dover venire direttamente a contatto con l'arma con il proprio braccio."}
{"id": "1149854", "revid": "729019", "url": "https://it.wikipedia.org/wiki?curid=1149854", "title": "Esercito di liberazione nazionale (Macedonia)", "text": "LEsercito di Liberazione Nazionale (albanese: Ushtria \u00c7lirimtare Komb\u00ebtare - U\u00c7K ; macedone: \u041e\u0441\u043b\u043e\u0431\u043e\u0434\u0438\u0442\u0435\u043b\u043d\u0430 \u043d\u0430\u0446\u0438\u043e\u043d\u0430\u043b\u043d\u0430 \u0430\u0440\u043c\u0438\u0458\u0430 - \u041e\u041d\u0410), anche noto come U\u00c7K macedone, era il nome di una organizzazione di guerriglia insurrezionale nazionalista operante nell'allora Repubblica di Macedonia tra il 1999 ed il 2001 e che si proponeva la costruzione di una Albania etnica o della Grande Albania.\nStoria.\nSebbene alcuni suoi membri fossero affiliati anche all'Esercito di liberazione del Kosovo (Ushtria \u00c7lirimtare e Kosov\u00ebs), con il quale inizialmente condivise la sigla ed un nome similare oltre all'obiettivo strategico, si trattava ufficialmente di organizzazioni separate.\nAlla conclusione della guerra macedone del 2001, l'U\u00c7K \u00e8 stata disarmata in ossequio alle clausole dell'accordo di Ocrida che concedeva maggiori diritti ed autonomia alle minoranze albanesi del paese. Tuttavia furono consegnate solo armi obsolete (alcune risalivano alla prima guerra mondiale). Poich\u00e9 l'organizzazione mantiene ancora solidi rapporti con esponenti della Macedonia occidentale, Kosovo e Serbia meridionale, la possibilit\u00e0 di una recrudescenza del conflitto \u00e8 un rischio concreto per la stabilit\u00e0 dei Balcani.\nDopo le cessate di fuoco, Ali Ahmeti, comandante generale della guerriglia, dichiar\u00f2 che ormai era tempo di una riconciliazione etnica, visto che il governo macedone aveva accolto le loro richieste. Inoltre, anche se non verificabile, ha dichiarato che l'organizzazione si era disciolta.\nIl ritorno dell'U\u00c7K.\nNel 2004 e nel 2005 un gruppo di 80 militanti guidati da Agim Krasniqi controllava due volte il villaggio di Kondovo. Attraverso i media, Krasniqi ha minacciato di bombardare Skopje ei suoi uomini hanno rapito e picchiato quattro agenti di polizia.\nNel 2007 un gruppo di almeno 23 militanti controllava la regione del villaggio Brodec sui monti \u0160ar. La polizia lanci\u00f2 l'Operazione Mountain Storm e sconfisse il gruppo.\nNell'aprile 2010 \u00e8 stato scoperto un nascondiglio di armi probabilmente destinato ad azioni di gruppo vicino al confine con la Serbia; includeva uniformi con marchi U\u00c7K.\nL'U\u00c7K ha rivendicato in modo responsabile l'attacco del governo di Skopje del 2014. L'organizzazione, nella lettera firmata da \"Kushtrimi\" al governo, ha affermato che la forza d'\u00e9lite \"Hasan Prishtina\" ha colpito il palazzo del governo in un'azione coordinata. L'organizzazione afferma di non essere soddisfatta dell'accordo di Ocrida del 2001.\nIl 21 aprile 2015, un gruppo di 40 uomini armati con toppe dell'U\u00c7K ha attaccato una stazione di polizia di frontiera a Go\u0161ince. Il gruppo ha legato i poliziotti e li ha picchiati, poi ha rubato le loro armi e i dispositivi di comunicazione. Prima di partire per il Kosovo, hanno lasciato un messaggio con scritto: \"Siamo dell'Esercito di Liberazione Nazionale. Dite loro che n\u00e9 Ali Ahmeti n\u00e9 Nikola Gruevski possono salvarvi. Non vogliamo alcun accordo quadro e se vi vedremo di nuovo qui, vi uccideremo. Vogliamo il nostro stato.\"\nDurante gli scontri di Kumanovo, 14 dei 22 belligeranti uccisi indossavano uniformi con le insegne dell'U\u00c7K, secondo Nikola Gruevski il gruppo armato non aveva il sostegno di membri della minoranza albanese contrariamente al conflitto del 2001."}
{"id": "1149855", "revid": "365411", "url": "https://it.wikipedia.org/wiki?curid=1149855", "title": "First Division 1952-1953", "text": "La First Division 1952-1953 \u00e8 stata la 54\u00aa edizione della massima serie del campionato inglese di calcio, disputato tra il 23 agosto 1952 e il 25 maggio 1953 e concluso con la vittoria del , al suo settimo titolo.\nCapocannoniere del torneo \u00e8 stato Charlie Wayman () con 24 reti.\nStagione.\nNovit\u00e0.\nAl posto delle retrocesse e sono saliti dalla Second Division lo e il .\nClassifica finale.\nLegenda:\nRegolamento:"}
{"id": "1149856", "revid": "729019", "url": "https://it.wikipedia.org/wiki?curid=1149856", "title": "Esercito di Liberazione Nazionale (Bolivia)", "text": "LEsercito di Liberazione Nazionale (in spagnolo: \"Ej\u00e9rcito de Liberaci\u00f3n Nacional\") \u00e8 stato un'organizzazione guerrigliera marxista-leninista operante in Bolivia tra gli anni sessanta e settanta del secolo scorso. Fu fondata dal Segretario del Partito Comunista Boliviano Mario Monje e da Che Guevara e negli anni della guerra fredda fu appoggiata dal governo cubano di Fidel Castro e dall'Unione Sovietica. Strategicamente adott\u00f2 la dottrina del focolaio, cio\u00e8 credeva che un piccolo nucleo di guerriglieri sarebbe stato capace, con il suo esempio, di trascinare le masse in una rivoluzione socialista.\nL'organizzazione cominci\u00f2 ad operare nel 1966, nella Guerriglia del \u00d1ancahuaz\u00fa, ma la dottrina del focolaio fall\u00ec e Guevara fu catturato ed ucciso nell'ottobre del 1967. Nell'agosto del 1973 si riun\u00ec alla Giunta di coordinamento rivoluzionaria per promuovere l'insurrezione nel Cono sud. I regimi militari appoggiati dagli Stati Uniti risposero con l'operazione Condor nel corso dell'anno seguente."}
{"id": "1149858", "revid": "365411", "url": "https://it.wikipedia.org/wiki?curid=1149858", "title": "First Division 1951-1952", "text": "La First Division 1950-1951 \u00e8 stata la 53\u00aa edizione della massima serie del campionato inglese di calcio, disputato tra il 18 agosto 1951 e il 3 maggio 1952 e concluso con la vittoria del , al suo terzo titolo.\nCapocannoniere del torneo \u00e8 stato George Robledo () con 33 reti.\nStagione.\nNovit\u00e0.\nAl posto delle retrocesse ed sono saliti dalla Second Division il e il .\nClassifica finale.\nLegenda:\nRegolamento:"}
{"id": "1149859", "revid": "110157", "url": "https://it.wikipedia.org/wiki?curid=1149859", "title": "Domenico Meldolesi", "text": "Professionista dal 1962 al 1967, vinse una tappa al Giro d'Italia 1965.\nCarriera.\nInizi\u00f2 a correre nel 1958, nella categoria allievi, per la societ\u00e0 ciclistica Rinascita di Ravenna. Pass\u00f2 quindi nell'allora categoria dilettanti nella quale, tra il 1959 e il 1961, conquist\u00f2 circa venti vittorie, tra cui il Campionato emiliano del 1960, e due convocazioni, nel 1960 e nel 1961, con la nazionale italiana per i Campionati mondiali, anche se in effetti non correr\u00e0 mai la competizione iridata.\nPassato al professionismo nel 1962 con la squadra della Molteni, ebbe una carriera assai alterna, con momenti positivi accompagnati da pause piuttosto lunghe; questa incostanza di rendimento, in particolare per un passista quale Meldolesi era, ne limit\u00f2 molto i risultati. Nella sua carriera professionistica vinse soltanto due gare: il Gran Premio di Ceprano e, il suo trionfo pi\u00f9 prestigioso, la decima tappa del Giro d'Italia 1965, da Messina a Palermo, in volata. Nella stessa edizione del Giro ottenne anche due secondi posti di tappa e concluse 74\u00ba nella classifica generale.\nTrasferitosi a Mel (provincia di Belluno) e ritiratosi dall'attivit\u00e0 nel 1967, mor\u00ec nel 1992 per un tragico incidente, rimanendo schiacciato da un grosso albero che stava tagliando nel cortile di casa sua."}
{"id": "1149861", "revid": "135491", "url": "https://it.wikipedia.org/wiki?curid=1149861", "title": "Das Leben der Anderen", "text": ""}
{"id": "1149864", "revid": "365411", "url": "https://it.wikipedia.org/wiki?curid=1149864", "title": "First Division 1950-1951", "text": "La First Division 1950-1951 \u00e8 stata la 52\u00aa edizione della massima serie del campionato inglese di calcio, disputato tra il 19 agosto 1950 e il 5 maggio 1951 e concluso con la vittoria del , al suo primo titolo.\nCapocannoniere del torneo \u00e8 stato Stan Mortensen () con 30 reti.\nStagione.\nNovit\u00e0.\nAl posto delle retrocesse e sono saliti dalla Second Division il e lo .\nClassifica finale.\nLegenda:\nRegolamento:"}
{"id": "1149865", "revid": "20090", "url": "https://it.wikipedia.org/wiki?curid=1149865", "title": "Die Stille nach dem Schuss", "text": ""}
{"id": "1149866", "revid": "1645873", "url": "https://it.wikipedia.org/wiki?curid=1149866", "title": "Dottrina del focolaio", "text": "La dottrina del focolaio (o del foco; in spagnolo \"foquismo\", ), cio\u00e8 del focolaio (guerrigliero), \u00e8 una teoria rivoluzionaria nata nel XX secolo e ispirata da Ernesto \"Che\" Guevara e sviluppata come tale da Jules R\u00e9gis Debray.\nIn generale la teoria del focolaio \u00e8 stata molto criticata dal marxismo e molte volte \u00e8 stata anche confusa con il metodo di lotta guerrigliero che pure fu applicato ovunque le rivoluzioni socialiste hanno trionfato, ad esempio in Russia, Cina, Iugoslavia, Cuba e Vietnam.\nStoria.\nTeorizzazione.\nIn \"La guerra di guerriglia\" Guevara afferm\u00f2 che l'esperienza della rivoluzione cubana dimostrava che quando le condizioni oggettive non sono sufficienti a indurre le masse a portare avanti la rivoluzione socialista, l'innesco di un piccolo focolaio di guerriglia potrebbe, con relativa velocit\u00e0, estendersi come un incendio, giungendo alla sollevazione delle masse e conseguente caduta del regime. Il \"Che\" considerava valide queste considerazioni soprattutto per i paesi arretrati e sosteneva che i protagonisti di questi \"foco\" dovevano avere come base sociale di riferimento il contadino.\nApplicazione pratica.\nLa teoria fu provata per la prima volta in Congo dallo stesso Guevara insieme con Laurent-D\u00e9sir\u00e9 Kabila. Successivamente Guevara ci riprov\u00f2 anche in Bolivia. In entrambi i casi non funzion\u00f2 e l'avventura boliviana termin\u00f2 con la cattura e uccisione del \"Che\" da parte delle forze governative.\nNegli anni settanta e ottanta gruppi insurrezionali di tendenze politiche diverse e non solo di paesi sottosviluppati tentarono di applicare a loro volta la dottrina, ma nessuno \u00e8 mai riuscito a conseguire una sollevazione rivoluzionaria socialista."}
{"id": "1149870", "revid": "365411", "url": "https://it.wikipedia.org/wiki?curid=1149870", "title": "First Division 1949-1950", "text": "La First Division 1949-1950 \u00e8 stata la 51\u00aa edizione della massima serie del campionato inglese di calcio, disputato tra il 20 agosto 1949 e il 6 maggio 1950 e concluso con la vittoria del , al suo secondo titolo consecutivo.\nCapocannoniere del torneo \u00e8 stato Dickie Davis () con 25 reti.\nStagione.\nNovit\u00e0.\nAl posto delle retrocesse e sono saliti dalla Second Division il (al suo esordio nella massima serie inglese) e il .\nIl torn\u00f2 a giocare all'Old Trafford, ricostruito dopo i bombardamenti nazisti del 1940.\nAvvenimenti.\nIl torneo inizi\u00f2 con una striscia di dodici risultati utili consecutivi da parte del , che prese la vetta della classifica in solitaria dopo tre giornate. Le principali inseguitrici dei \"Wolves\" furono il e il , che approfitt\u00f2 di un calo della capolista per sorpassarla alla quindicesima giornata. I \"Reds\", preso il comando solitario della graduatoria, accumularono subito un vantaggio di tre punti sul Manchester United, concludendo il girone di andata con tre punti sui \"Red Devils\" e due sul Wolverhampton, nel frattempo ripresosi da una crisi.\nAll'inizio del girone di ritorno il Liverpool mantenne lo stesso ritmo, con il Manchester United a -2, mentre si avvicinavano alle prime posizioni della classifica i campioni in carica del . I \"Red Devils\" raggiunsero al ventiseiesimo turno il Liverpool, ma furono ricacciati indietro al turno successivo. Stessa cosa avvenne alla trentesima giornata, tuttavia il turno seguente fu favorevole al Manchester United che riusc\u00ec quindi a portarsi in testa alla classifica da solo. In due giornate i \"Red Devils\" fecero il vuoto, accumulando un vantaggio di quattro punti sulle avversarie, con il solo Liverpool a candidarsi come rivale principale nella lotta per il titolo. I \"Reds\" riconquistarono la vetta solitaria della classifica alla trentasettesima giornata, ma poi cedettero totalizzando un solo punto nelle successive cinque giornate. Ad approfittare di questa crisi fu inizialmente il , ma il Portsmouth e il Wolverhampton, vincendo tutte le ultime tre partite, si portarono alla penultima giornata in vetta alla classifica, concludendo a pari merito. Il verdetto finale fu favorevole per la seconda volta consecutiva ai \"Pompey\", che beneficiarono del miglior quoziente reti.\nA fondo classifica, il retrocesse con una giornata di anticipo, accompagnato al turno successivo dal .\nClassifica finale.\nLegenda:\nRegolamento:"}
{"id": "1149871", "revid": "92723", "url": "https://it.wikipedia.org/wiki?curid=1149871", "title": "Truss rod", "text": "La truss rod (termine a volte tradotto con anima) \u00e8 una barra inserita all'interno del manico di chitarre, chitarre basso ed altri strumenti musicali a corde metalliche, atta a contrastare la tensione generata dalle corde stesse e le possibili deformazioni dei legni dovute a cambiamenti di umidit\u00e0 e temperatura.\nGeneralmente viene realizzata in acciaio o in grafite. La tensione pu\u00f2 essere regolata mediante una vite (solitamente con testa a brugola o a stella) sistemata a una delle due estremit\u00e0 del manico, alla paletta o alla fine della tastiera; in qualche caso \u00e8 possibile agire su entrambe le estremit\u00e0 per mezzo di una seconda vite. In alcuni strumenti inoltre, generalmente bassi elettrici a 5 o pi\u00f9 corde o chitarre a 12 corde, ne sono presenti due.\nIl primo brevetto su una truss rod fu presentato nel 1921 da Thaddeus McHugh, che lavorava presso il costruttore di chitarre Gibson, sebbene l'idea concettuale di un'anima nel manico risalga a brevetti del 1908.\nApplicazione.\nQuando la truss rod \u00e8 allentata (cio\u00e8 mossa verso il corpo della chitarra), consente al manico di piegarsi leggermente in reazione alla tensione delle corde.\nQuando invece \u00e8 irrigidita (cio\u00e8 mossa verso la paletta della chitarra), la truss rod tende a rettificare il manico, opponendo resistenza alla tensione delle corde.\n\u00c8 desiderabile che un manico di chitarra abbia una leggera concavit\u00e0 (in inglese tradotta con \"relief\") in modo tale che si possa ottenere una action sufficientemente bassa nelle posizioni alte della tastiera ed allo stesso tempo si riesca a far suonare le note in modo pulito nelle posizioni pi\u00f9 basse. Tuttavia, una action ottimizzata per favorire le posizioni pi\u00f9 alte riduce l'efficacia dello spostamento delle sellette del ponte nell'equalizzare l'intonazione delle ottave.\nLa concavit\u00e0 del manico ottenuta mediante la trazione della truss rod concorre assieme all'altezza del ponte a caratterizzare la suonabilit\u00e0 dello strumento, tanto che i due elementi vanno preferibilmente regolati insieme. Troppa tensione rende il manico convesso, molto rigido e scomodo nelle basse posizioni, mentre al contrario troppo \"relief\" rende il manico \"molle\", riduce la precisione dell'accordatura e pu\u00f2 provocare ronzii dovute allo sfregamento delle corde contro i tasti.\nLe truss rod sono richieste per strumenti che montano corde d'acciaio, per via dell'alta tensione che provoca la loro accordatura, quindi principalmente per chitarre acustiche ed elettriche e per gli altri strumenti della famiglia. La mancanza della truss rod in questi strumenti porterebbe inevitabilmente il manico della chitarra a piegarsi gradualmente in avanti a causa della tensione delle corde. La truss rod non \u00e8 invece normalmente richiesta su strumenti con tensioni delle corde pi\u00f9 basse, come nella chitarra classica, che usa corde di nylon, e negli strumenti ad arco.\nLe truss rod consentono anche l'utilizzo di materiali meno rigidi per la costruzione del manico, come qualit\u00e0 pi\u00f9 economiche di legno o compensati, senza che la capacit\u00e0 del manico di sostenere la tensione delle corde sia compromessa. Il manico pu\u00f2 essere inoltre reso pi\u00f9 sottile, il che apporta vantaggi alla suonabilit\u00e0.\nNel brevetto del 1923, la possibilit\u00e0 di scegliere materiali pi\u00f9 economici per il manico fu presentata come uno dei vantaggi del truss rod. Prima della sua introduzione, il manico veniva costruito con legni molto rigidi e la concavit\u00e0 era ottenuta mediante piallatura della tastiera. Oltre a richiedere un'estrema precisione nel prevedere l'escursione che le corde avrebbero portato, lo strumento diventava estremamente sensibile alle condizioni ambientali. La presenza della truss rod \u00e8 oramai considerata imprescindibile, in quanto in grado di conferire al manico al contempo robustezza e flessibilit\u00e0 nell'aggiustamento dello strumento verso le esigenze di chi lo suona.\nCostruzione ed action.\nLe truss rod sono spesso realizzate in acciaio, a volte in grafite o altri materiali. \nLa truss rod pu\u00f2 essere regolata per compensare dilatazioni e contrazioni sul legno del manico dovute a variazioni di umidit\u00e0 e temperatura o variazioni nel tensionamento delle corde. La tensione di una singola corda accordata all'intonazione corretta cresce infatti all'aumentare del calibro della corda stessa.\nIn genere, la truss rod di uno strumento nuovo \u00e8 regolata dal produttore prima della messa in commercio. Non si tratta di una regolazione raccomandata all'utilizzatore inesperto, poich\u00e9 una regolazione errata o avventata pu\u00f2 deformare irrimediabilmente il manico o addirittura romperlo. Tuttavia si rende necessaria ogniqualvolta su una chitarra si decida di montare corde con scalatura diversa dalla precedente, o se si pianifica di suonare uno strumento per lunghi periodi con accordature non convenzionali. Per questo motivo, un chitarrista esperto dovrebbe avere nel suo bagaglio di competenze l'aggiustamento accurato della curvatura del manico, sebbene l'intervento del liutaio possa essere sempre risolutivo. \nRegolando in senso orario si aumenta la tensione della truss rod in contrapposizione alla tensione delle corde, che provoca la progressiva rettificazione del manico fino eventualmente ad un'inarcatura all'indietro. \nIn senso antiorario si allenta la truss rod, lasciando che la tensione delle corde agisca sul manico, creando concavit\u00e0 e una maggiore action nella parte medio alta del manico.\nAlcune chitarre, come le Rickenbacker, specialmente i modelli a 12 corde, montano due truss rod che si rendono necessari per la maggiore trazione a cui \u00e8 sottoposto il manico. Inoltre conferiscono una maggiore stabilit\u00e0 e una minore sensibilit\u00e0 a variazioni climatiche. \nLa regolazione presenta maggiori difficolt\u00e0 rispetto alla singolo truss rod. "}
{"id": "1149872", "revid": "121917433", "url": "https://it.wikipedia.org/wiki?curid=1149872", "title": "Meharisti", "text": "Col termine meharisti vengono chiamati i corpi militari montati su dromedari. \nStoria.\nI dromedari usati dai Meharisti erano atti a percorrere velocemente lunghi tragitti su terreni stepposi e addirittura sabbiosi e furono usati dagli Arabi fin dal Medioevo.\nI primi Meharisti furono reparti irregolari arabi del XIV secolo (grossomodo l'epoca in cui fu selezionata la razza di cammelli da corsa da cui prendono il nome), mentre altri meharisti furono utilizzati, con ruoli sussidiari e di polizia, dai Mamelucchi, da alcuni raja indiani e dagli ottomani. Anche Napoleone istitu\u00ec alcuni squadroni di meharisti in Egitto durante la sua campagna militare. Successivamente i britannici e i francesi (in particolare la Legione straniera) istituirono compagnie di fanteria montata e squadroni di cacciatori a cavallo \"meharisti\" in Africa del Nord, Yemen, Oman, India (anche se il famoso \"Bikaner kamel corps\", un'unit\u00e0 di \u00e9lite dell'Impero britannico in India, utilizzava anche altre razze di dromedario ed era un corpo di fanteria montata e di artiglieria veloce) e in alcune colonie africane (come il British Somaliland), presto imitati dai Regi corpi truppe coloniali italiani , che assegnarono questi reparti non alla fanteria ma all'arma di cavalleria.\nAnche i britannici avevano truppe di \"meharisti\" impiegate nella prima guerra mondiale per la liberazione della Palestina e la cacciata del Quarto corpo d'armata turco. \nIl nome \"meharisti\" deriva dalla regione sudarabica del Mahra in cui da lunghi secoli si alleva una razza assai pregiata di dromedari, particolarmente vocati al galoppo veloce. Il dromedario da corsa veniva, e viene, chiamato \"mehari\" (arabo \"mahr\u012b\", \"del Mahra\", o, secondo un'ipotesi poco probabile, da \"mehar\", abilit\u00e0). Il meh\u00e0ri, molto diffuso tra i Tuareg, \u00e8 usato soprattutto nel Sahara (a cui \u00e8 particolarmente adatto), e utilizzato anche per le gare di corsa oltre che per usi militari.\nTruppe coloniali.\nRegio Esercito.\nDopo la guerra italo-turca e la conquista della Libia, l'Africa settentrionale italiana venne divisa in due colonie distinte con due distinti corpi militari: il Regio corpo truppe coloniali della Tripolitania e quello della Cirenaica, riuniti nel 1935 nel Regio corpo truppe coloniali della Libia. Questi corpi fin dalla fondazione schierarono reparti di \"meharisti\" e di \"sahariani\", particolarmente adatti ad operare nei territori meridionali desertici della Libia. Vennero attivati complessivamente sette Gruppi Squadroni Sahariani della Tripolitania e quattro Squadroni Meharisti della Cirenaica.\nEbbero un ruolo significativo nelle operazioni di riconquista della Libia negli anni venti e nelle successive operazioni di polizia coloniale, e durante la seconda guerra mondiale ebbero un limitato impiego nella campagna del Nordafrica con compiti di ricognizione e contro-ricognizione a lungo raggio nel settore meridionale della Libia."}
{"id": "1149873", "revid": "38120", "url": "https://it.wikipedia.org/wiki?curid=1149873", "title": "Condor (Dampyr)", "text": ""}
{"id": "1149874", "revid": "6066", "url": "https://it.wikipedia.org/wiki?curid=1149874", "title": "Economia dello Sviluppo", "text": ""}
{"id": "1149878", "revid": "1318658", "url": "https://it.wikipedia.org/wiki?curid=1149878", "title": "Negazione di san Pietro", "text": "Negazione di San Pietro \u00e8 un dipinto a olio su tela di realizzato tra il 1609 ed il 1610 dal pittore italiano Caravaggio. \u00c8 conservato nel Metropolitan Museum of Art.\nStoria e descrizione.\nIl quadro mostra una donna nell'atto di accusare San Pietro di essere un seguace di Cristo alla presenza di un soldato. L'episodio ritratto, narrato nei Vangeli, fa riferimento alla negazione dell'accusa da parte di San Pietro. Si tratta di una delle ultime opere dipinte dal Caravaggio, intrisa di forte drammaticit\u00e0.\nOriginariamente di propriet\u00e0 del cardinale Paolo Savelli, pass\u00f2 di mano in mano fino ad arrivare in quelle del collezionista Herman Shickman, che lo don\u00f2 al Metropolitan Museum nel 1997. L'uscita dell'opera dall'Italia, avvenuta negli anni sessanta, \u00e8 stata considerata illegale e ha provocato reazioni di esponenti sia del mondo dell'arte che della politica, che ne chiedono la restituzione, arrivando fino in Parlamento."}
{"id": "1149880", "revid": "729019", "url": "https://it.wikipedia.org/wiki?curid=1149880", "title": "Esercito di Liberazione Nazionale (Colombia)", "text": "LEsercito di Liberazione Nazionale (in spagnolo Ej\u00e9rcito de Liberaci\u00f3n Nacional, ELN) \u00e8 una organizzazione di guerriglia insurrezionale rivoluzionaria marxista-leninista che opera in diverse aree della Colombia dal 1964.\nAttivit\u00e0.\nL'ELN ha meno affiliati (3.500-5.000 \"guerrilleri\") ed \u00e8 meno nota delle FARC, altra formazione ribelle colombiana. Diversamente dalle FARC, che fanno riferimento solo al marxismo ed alla figura di Bol\u00edvar, l'ELN, almeno all'inizio, era molto influenzato anche dalla teologia della liberazione.\nL'ELN rifiutava il modello sovietico e privilegiava un modello economico e politico autoctono, rifiutava anche i finanziamenti stranieri e si finanzia grazie al sostegno popolare e alle tasse imposte nei territori controllati. L'ELN, per disposizione statutaria, rifiuta di legarsi al narcotraffico, anche se nella pratica accade che singoli fronti si leghino al narcotraffico per autofinanziarsi."}
{"id": "1149881", "revid": "339392", "url": "https://it.wikipedia.org/wiki?curid=1149881", "title": "Nuove Unit\u00e0 Minori Combattenti", "text": ""}
{"id": "1149884", "revid": "114353108", "url": "https://it.wikipedia.org/wiki?curid=1149884", "title": "Circondario della Bergstra\u00dfe", "text": "Il circondario della Bergstra\u00dfe (in tedesco Kreis Bergstra\u00dfe) \u00e8 uno dei circondari del Land tedesco dell'Assia.\nFa parte del distretto governativo di Darmstadt."}
{"id": "1149885", "revid": "1272592", "url": "https://it.wikipedia.org/wiki?curid=1149885", "title": "Nicola Filotesio", "text": "Biografia.\nFiglio di Mariano Filotesio, questo artista \u00e8 meglio conosciuto come \"Cola dell'Amatrice\". Era nato nel 1489 (o intorno al 1480), a \"Filetta\", presso Amatrice, un borgo controllato dagli aquilani, all'estremit\u00e0 settentrionale del Regno di Napoli ed oggi ricompreso nella provincia di Rieti.\nNelle cronache a noi pervenute \u00e8 indicato come persona freneticamente dedita al lavoro creativo; ma al tempo stesso come figura tormentata e complessa. Cola oper\u00f2 in diverse localit\u00e0 dell'Italia Centrale, ma si form\u00f2 e lavor\u00f2 principalmente nella citt\u00e0 marchigiana di Ascoli Piceno. Fu allievo di Dionisio Cappelli ed il suo genio artistico tocc\u00f2 l'eccellenza nella pittura e nell'architettura, sebbene si sia dedicato anche alla scultura. I suoi grandi affreschi ricordano le opere raffaelliane. La sua impronta contraddistingue il vigore della nuova edilizia dell'Ascoli rinascimentale, in particolare nei disegni di alcune finestre.\nIsolato dai pi\u00f9 grandi centri urbani del tempo e poco valorizzato dalla ristrettezza del suo ambiente, mantenne comunque un forte legame con la sua citt\u00e0 natale, tanto da firmare le sue opere come \"Cola Amatricius\", nome con cui fu conosciuto dai pi\u00f9. Dai dipinti giovanili si pu\u00f2 notare una formazione che trae le radici dalla cultura umbro-romana, a cui si unirono elementi specifici di quella abruzzese.\nI suoi primi lavori furono il polittico per la chiesa di San Bartolomeo alle Piagge, vicino ad Ascoli Piceno (1509), la \"Pala di Campli\" (1510), la \"Pala di Folignano\" (1512) e la \"Pala di San Vittore\" (1514).\nGiunse ad Ascoli Piceno nei primi anni del XVI secolo, con la speranza di affermarsi dopo la scomparsa di Carlo Crivelli, e assunse come aiuto Guidotto, nipote dell'orafo Pietro Vannini. Si impegn\u00f2 nel 1516 a dipingere, entro due anni, una tavola per l'altare maggiore della chiesa di San Francesco per 250 ducati d'oro (lo stesso anno a Perugia, Raffaello Sanzio per una pala venne ricompensato con 200 ducati). Fermatosi ormai stabilmente ad Ascoli Piceno, acquist\u00f2 una casa da Giovanni Albanese detto \"Re di Coppe\", per 140 ducati, ottenendo cos\u00ec la residenza e la cittadinanza ascolana nel 1518. Nello stesso periodo spos\u00f2 Maria, giovane fanciulla rinomata in citt\u00e0 per la sua bellezza.\nGi\u00e0 con la \"pala di San Vittore\" si erano cominciati a vedere importanti miglioramenti; ma \u00e8 a partire dal 1519 che raggiunse la piena maturit\u00e0 con \"La sacra famiglia\" e con \"L'assunzione e i quattro Santi\".\nTra il 1518 e il 1533 Cola si dedic\u00f2 pi\u00f9 attivamente all'architettura; venne a contatto con il Bramante, al seguito di Alberto da Piacenza, e con il suo allievo Raffaello Sanzio, di cui pot\u00e9 sperimentare l'arte nel territorio ascolano, ricco di testimonianze del periodo romano.\nDopo vari lavori di restauro nella citt\u00e0 di Ascoli, nel 1525 realizz\u00f2 la facciata della basilica di San Bernardino a L'Aquila, modificando un progetto di Michelangelo Buonarroti della chiesa di San Lorenzo che non fu mai realizzata (ne resta per\u00f2 un modello in legno); si suppone che il modello sia stato offerto a Nicola dallo stesso Michelangelo, ma nessuna fonte scritta lo testimonia. Cola decise poi di trasferirsi a L'Aquila dal 1527 al 1529, aprendo una bottega.\nNel 1529 venne richiamato ad Amatrice, sua citt\u00e0 natale, vittima del sacco degli spagnoli in conseguenza dei conflitti tra Aragonesi e Angioini: il consigliere di guerra Alessandro Vitelli lo incaric\u00f2 di ricostruire la citt\u00e0. Nicola pot\u00e9 cos\u00ec cimentarsi anche nell'ingegneria urbanistica, appresa, insieme all'architettura, sul campo piuttosto che dai libri (gi\u00e0 nel 1525 aveva ristrutturato l'acquedotto di Ascoli Piceno), vista l'impossibilit\u00e0 di accedere ai rari manoscritti del suo tempo.\nTornato nuovamente ad Ascoli, nel 1532 divenne direttore dei lavori per la facciata del Duomo cittadino.\nIl Natale del 1535 fu un periodo difficile per la citt\u00e0 di Ascoli, infatti il Papa invi\u00f2 un contingente militare guidato dal commissario pontificio Quieti, per catturare Astolfo Guiderocchi, amico di Cola, reo di aver ucciso sotto i suoi occhi Michele Recchi di Castignano. Non riuscendo nel tentativo e vista la resistenza della nobilt\u00e0 ascolana, Quieti dette fuoco al Palazzo dei Capitani del Popolo, in cui si erano rintanati gli ascolani. Nel rogo (a cui scamp\u00f2 Vincenzo Parisani detto \"il Malizia\", capo dei rivoltosi), tutto venne bruciato (anche l'archivio comunale), tranne un crocifisso di legno che rimane illeso. Alcuni giorni dopo, il vescovo nomin\u00f2 proprio Cola come uno degli esperti incaricati di verificare l'autenticit\u00e0 del sangue che, secondo alcune voci, sarebbe miracolosamente uscito dal costato del crocifisso. Gli eventi cittadini colpirono da vicino Cola solo pochi mesi dopo, il 10 marzo 1536, quando il papa Paolo III decise di bandire dalla citt\u00e0 tutti i sostenitori di Guiderocchi. Nicola, essendo amico del ricercato, decise di fuggire insieme alla moglie. Poco fuori dalla citt\u00e0 di Ascoli, in prossimit\u00e0 del Torrente Chiaro, i due si resero conto di essere inseguiti dalle guardie, attratti pi\u00f9 dalla bellezza della donna che da Nicola: per salvare l'onore e il marito, Maria decise di buttarsi da un'altura.\nNel 1537 si occup\u00f2 di progetto e realizzazione della diga di Biselli (Norcia). Il crollo della diga nel 1540 costrinse Nicola a difendersi da richieste di risarcimento e dalle immancabili critiche.\nPartecip\u00f2 alla costruzione della Rocca Paolina, a Perugia a partire dal 1542. Forse nello stesso anno lavor\u00f2 a Citt\u00e0 di Castello affrescando stanze, lunette e volte nel palazzo Vitelli alla Cannoniera, ora sede della Pinacoteca di Citt\u00e0 di Castello. Nel 1549, in una delle sue ultime fatiche, gli venne affidata la costruzione del nuovo portale monumentale del Palazzo dei Capitani del Popolo di Ascoli.\nOpere.\nAncora oggi, sono considerate di dubbia attribuzione la realizzazione della Loggia dei Mercanti, parte del Palazzo dell'Episcopio e Palazzo Malaspina (Ascoli Piceno), nonch\u00e9 la sua partecipazione al restauro della Cartiera Papale."}
{"id": "1149886", "revid": "228587", "url": "https://it.wikipedia.org/wiki?curid=1149886", "title": "Militante", "text": "Il militante \u00e8 colui che partecipa attivamente in organizzazioni o partiti in difesa di un'idea o ideale. La parola \u00e8 anche associata a chiunque sia convinto fautore di una visione ideologica (per es. militante cristiano, ateo...). \nIn alcuni contesti \"militante\" \u00e8 utilizzato con una connotazione negativa. Ad esempio per \"Stato militante\" si intende uno Stato che ha un atteggiamento aggressivo a supporto di un'ideologia o di una causa e per \"militanti\" non si indicano quei combattenti che appartengono ad un'organizzazione governativa di tipo militare."}
{"id": "1149893", "revid": "38120", "url": "https://it.wikipedia.org/wiki?curid=1149893", "title": "Ixtl\u00e1n", "text": ""}
{"id": "1149896", "revid": "2184720", "url": "https://it.wikipedia.org/wiki?curid=1149896", "title": "Pino Scotto", "text": "Parallelamente alla sua carriera musicale, \u00e8 noto per le sue opinioni (spesso condite da un linguaggio volgare, colorito ed esplicito) con cui si scaglia contro la societ\u00e0, la politica, il mondo dello spettacolo, il cinema italiano (soprattutto contro i cinepanettoni) e l'industria musicale italiana e internazionale, rivolgendosi agli artisti di qualsiasi genere musicale.\nBiografia.\nLe prime esperienze musicali.\nNato e cresciuto a Monte di Procida, comune della penisola flegrea, all'et\u00e0 di diciassette anni si trasferisce nel centro di Napoli, dove fonda dapprima una \"cover band\" che suona prevalentemente brani blues e rock psichedelico e poi il suo primo gruppo vero e proprio, Gli Ebrei, con cui registra anche diversi brani per la RCA Italiana (che per\u00f2 non verranno pubblicati mai). In seguito, si stabilisce in pianta stabile a Milano, dove adempie al servizio militare, e, una volta terminato, si sposa e ha un figlio.\nIl figlio, con doppio passaporto italo-americano \u00e8 un giocatore professionista di Tetris, ha partecipato a ben quattro Classic Tetris World Championship con lo pseudonimo di Scotto.\nSul finire degli anni settanta, fonda i \"Pulsar\", un gruppo \"southern rock\" in cui milita anche Ruggero Zanolini, e con i quali incide il 45 giri \"A Man on the Road/Dream\".\nI Vanadium.\nPoco tempo dopo diviene il frontman del gruppo Vanadium, fondato dal chitarrista Stefano Tessarin, con cui incide otto album e intraprende tour italiani ed esteri. Il debutto, \"Metal Rock\" (1982), che risente dell'influenza dei Deep Purple, vende circa 8.000 copie, a cui segue \"A Race with the Devil\" (1983). Con \"Game Over\" (1984) la band raggiunge la cifra di 54.000 copie vendute solo in Italia. Per il successivo disco dal vivo, \"Live on Streets of Danger\" (1985), primo live pubblicato da una band metal italiana, e per \"Born to Fight\" (1986), i Vanadium girano due video, regolarmente programmati su Videomusic: \"Easy Way to Love\", tratta dal secondo LP sopra citato e registrata al Marquee Club di Londra, diviene il tema portante della trasmissione TV Discoring, e \"You Can't Stop the Music\".\nIn seguito al fallimento della loro etichetta, la Durium, il gruppo vede interrompere bruscamente l'ultimo lavoro in studio \"Corruption of Innocence\" (1987), prodotto da Jim Faraci (produttore di Ratt, Poison, Guns N'Roses), ma riesce ugualmente a riprendersi entrando nella scuderia della Green Line/Ricordi e dando alla luce l'album \"Seventheaven\", prodotto da Guy Bidmead (Mot\u00f6rhead, Tina Turner, Wratchild) e orientato sul versante del metal statunitense, molto in voga in quel periodo. In questo lavoro Scotto addolcisce notevolmente il timbro della sua voce. La distribuzione e la promozione di questo LP risentono per\u00f2 dello scarso supporto offerto dalla nuova etichetta.\nCarriera solista.\nDopo quest'ultima esperienza la band decide di prendersi una pausa: fra il 1990 e il 1992 Scotto realizza il suo primo album solista in lingua italiana, \"Il grido disperato di mille bands\" (a cui contribuiscono l'axe\u2013man di Vasco Rossi, Andrea Braido, Luigi Schiavone, chitarrista di Enrico Ruggeri, e l'armonicista Fabio Treves), e intraprende un tour con il suo Jam Roll Project, che lo vede ospite anche sul palco del Monsters of Rock, dove divide la scena, fra gli altri, con Black Sabbath, Megadeth, Iron Maiden, Pantera, Warrant e Testament.\nNel 1993 inizia a collaborare con artisti quali Luigi Schiavone, Antonio Aiazzi dei Litfiba, Fabrizio Palermo dei Clan Destino (ex band di Ligabue) e soprattutto Lio Mascheroni, con cui forma il \"Progetto Sinergia\" e realizza un album omonimo nel 1994. Nel 1995 pubblica un nuovo disco insieme ai Vanadium, \"Nel cuore del caos\", cantato in italiano, che vede il gruppo impegnato in un lungo tour che si protrae fino al termine del febbraio 1996. Successivamente esce la compilation \"Segnali di fuoco\", che raccoglie tracce presenti negli ultimi tre album pubblicati da Scotto (\"Il grido disperato di mille bands\", \"Progetto sinergia\", \"Nel cuore del caos\") e alcuni brani inediti (prodotti dalla RIMA Records) che vedono coinvolti nella loro realizzazione, oltre ai membri dei Vanadium, anche altri artisti come Ronnie Jackson ed i gi\u00e0 citati Andrea Braido e Fabio Treves.\nOltre ai tredici pezzi della raccolta, commercializzata a prezzo ridotto per espresso volere di Scotto, il disco contiene una traccia multimediale a cura di Giuseppe Galliano e un allegato (solo con le prime 1.000 copie) con un mini-fumetto disegnato da Giacomo Basolu, tratto dalla monografia \"Standing Rock (Lo Scotto Da Pagare)\" di Norman Zoia, paroliere storico di Scotto e coautore di tutti i brani in italiano (fatta eccezione per \"Gli arbitri ti picchiano\", che porta la firma di Caparezza). Nel 2000 pubblica l'album \"Guado\", articolato in undici pezzi, in cui l'artista si avvale della collaborazione di Zoia, di membri di band come Extrema e Timoria e di artisti di livello internazionale come la cantante Aida Cooper e il sassofonista Claudio Pascoli.\nNel 2004 la sua voce compare nella canzone \"Pezzi di panza\", tratta dall'album \"L'armata del metallo\" della band heavy metal demenziale italiana degli Atroci. \u00c8 stato presentato in anteprima, insieme al singolo e videoclip \"Come noi\", pezzo a cui hanno partecipato J-Ax e gli Extrema, il 21 marzo 2008 l'ultimo album solista \"Datevi fuoco (lo Scotto da pagare)\" che contiene, oltre a dodici brani in italiano, la biografia di Scotto stesso: 180 pagine scritte e curate graficamente da Norman Zoia. Nel settembre 2009 \u00e8 stato pubblicato il primo DVD dedicato a Pino Scotto, \"Outlaw - Now 'n Ever\", contenente un concerto registrato in aprile, una video intervista con Elena Di Cioccio e foto-video promozionali.\nIn occasione del sessantesimo compleanno dell'artista, Tsunami Edizioni ha pubblicato \"Fottetevi tutti! La vita e il rock di Pino Scotto\" di Cristiano Canali, un libro-intervista che ripercorre la vita, la carriera, i pensieri e le critiche del rocker italiano, con il contributo di numerosi artisti e personaggi celebri dello spettacolo. Nel 2010 esce il nuovo disco \"Buena suerte\", che comprende 11 brani tutti inediti. Nell'aprile 2012 esce \"Codici Kappa\u00f2\", album a cui partecipano come ospiti anche i Club Dogo e i Modena City Ramblers.\nNell'aprile 2014 esce \"Vuoti di memoria\", un progetto ambizioso che contamina musica e cultura: cinque cover in italiano con un brano inedito e cinque cover internazionali con un inedito in inglese; un viaggio nella memoria dove si incontrano brani con testi importanti scritti oltre mezzo secolo prima, che furono interpretati da artisti come Renato Rascel, Luigi Tenco, Franco Battiato, Ivan Graziani, Adriano Celentano, Elvis Presley, Muddy Waters, Gary Moore, Ted Nugent e i Mot\u00f6rhead. Anche in questo lavoro alla produzione troviamo Olly Riva e tanti ospiti scelti da Scotto per il rispetto e l'amicizia, artisti come Blaze Bayley (Iron Maiden), Nathaniel Peterson (gi\u00e0 bassista di Eric Clapton e John Lee Hooker), Fabio Treves, Maurizio Solieri, Ricky Portera, Mario Riso e molti altri. Scotto coinvolge Drupi nel brano di Renato Rascel, ma anche Tommy Graziani e Filippo Graziani nel brano del loro padre, ovvero Ivan Graziani.\nNel giugno 2014 presta la sua voce per il ritornello della canzone \"Lo spazio che ti spetta\", singolo nonch\u00e9 videoclip della band crossover foggiana dei Rocky Horror feat. Dj Blast.\nIl 20 aprile 2018 esce \"Eye for an Eye\", il suo ottavo album di inediti, il primo album contenente solo brani cantati in inglese.\nI Fire Trails.\nNel 2003 Scotto torna sulle scene creando un nuovo gruppo, i Fire Trails, insieme al batterista Lio Mascheroni e ad altri musicisti, come il \"guitar hero\" Steve Angarthal, il tastierista e organista Neil Otupacca (ex Gotthard) e il bassista Angelo Perini (ex Scomunica). Con questa nuova band ha pubblicato due album: \"Vanadium Tribute\" (2002) e, nel 2005, \"Third Moon\", che vede un cambio di formazione: quella attuale \u00e8 infatti composta da Mario Giannini alla batteria, Larsen Premoli (Looking 4 a Name e GoodWines) alle tastiere e Frank Coppolino al basso. I Fire Trails si sono sciolti nel 2008 per divergenze personali.\nRainbow Belize.\nDal 2011 Scotto cerca fondi per il \"Rainbow Belize Project\" creato dalla dottoressa Caterina Vetro che raccoglie fondi per costruire case per i bambini orfani o vittime di abusi nel Belize (centro America). Il progetto vuole dar voce e contribuire a cambiare il futuro di 5.500 orfani del Belize, troppo spesso abbandonati in strada per carenza di strutture e soggetti a sfruttamenti, violenze e abusi di ogni tipo. Il progetto ha inoltre anche un sito ufficiale.\nRainbow Projects.\nUn progetto di Pino Scotto e Caterina Vetro di educazione, sanit\u00e0 e sviluppo umano nelle comunit\u00e0 indigene di Sihanoukville (Cambogia), Coban (Guatemala), Georgeville e Seine Bight (Belize), nato nel 2011 per contribuire a migliorare le condizioni di vita di bambini estremamente svantaggiati: orfani e abusati in Belize, bambini della discarica di Coban in Guatemala e bambini a forte rischio di prostituzione minorile e mendicanza in Cambogia.\nCarriera televisiva.\nScotto ha condotto, spesso in diretta durante la settimana, la trasmissione \"Database\", in onda su Rock TV. Durante questa trasmissione risponde agli SMS dei telespettatori, letti da una voce elettronica che risponde al nome di Jack. La maggior parte di questi messaggi chiedeva a Scotto opinioni riguardanti il mondo della musica, del cinema e dello spettacolo, ma anche temi di attualit\u00e0 come politica e cronaca. Spesso sono recapitati anche messaggi di critica o derisione nei suoi confronti, ai quali Scotto risponde con offese altrettanto pesanti e piuttosto volgari nei confronti degli spettatori.\nTale trasmissione, negli ultimi anni, ha contribuito a rinnovare la fama di Pino Scotto, grazie anche a una grande diffusione dei suoi interventi attraverso YouTube. Ad esempio sono diventate celebri la sua sfuriata contro i Tokio Hotel, quella contro i Litfiba (da lui insultati sia durante \"Database\" sia durante i suoi concerti), quella contro Salmo e quella contro Nicola Savino (da lui chiamato Nicola Gavino), colpevole di averlo accostato alla figura di Richard Benson.\nDal 2017 Rock TV, e quindi anche il programma di Pino Scotto, va in onda solo in streaming sul web e non pi\u00f9 sulla piattaforma Sky.\nOltre alle critiche verso la societ\u00e0 moderna, gran parte dei discorsi di Scotto riguardano il mondo musicale (e dello spettacolo in generale), in particolare per quanto riguarda la scena emergente. Scotto si scaglia ferocemente contro il mondo della musica, secondo lui colpevole di non essere basato sulla meritocrazia e su un sistema che premi la qualit\u00e0 della musica. Tali accuse sono spesso rivolte agli stessi artisti che, sempre secondo l'opinione di Scotto, cercherebbero la strada pi\u00f9 facile per ottenere il successo, pubblicando musica di scarsa qualit\u00e0 e rivolta a un pubblico di poche pretese.\nSpesso, per\u00f2, le sue critiche sono rivolte verso lo stesso mondo del rock o verso la scena emergente. In particolare ha pi\u00f9 volte manifestato il proprio disappunto contro le riunioni delle grandi band del passato, da lui considerate delle operazioni commerciali per recuperare il successo perduto, nonostante lui stesso si sia riunito con i Vanadium dopo diversi anni dalla separazione. Allo stesso modo si scaglia ferocemente contro le cover band, che basano il proprio successo eseguendo la musica scritta da altri. Tuttavia lo stesso Scotto si \u00e8 pi\u00f9 volte esibito con una cover band chiamata Metal Gang e con la Pino Scotto Experience.\nScotto ha inoltre criticato ripetutamente il black metal, definendolo \"canzoni solo urlate\". Stando alle dichiarazioni di Scotto, la sua partecipazione al programma televisivo di Rock TV sarebbe gratuita. Scotto collabora con la rivista specializzata \"Hard!\", su cui tiene la rubrica \"Way to rock\" in cui esprime le proprie opinioni riguardo al mercato della musica e altri argomenti di attualit\u00e0. Conduce, assieme a Simo SKW, la trasmissione radiofonica \"Datevi fuoco\", in onda per la radio web \"Rocknrollradio\".\nHa pi\u00f9 volte affermato che i suoi artisti preferiti sono gli AC/DC (in particolare il periodo con Bon Scott), i Beatles, i Deep Purple, Bruce Springsteen, i Led Zeppelin, gli Scorpions, i Saxon e Jimi Hendrix.\nTra i cantautori italiani ama particolarmente Franco Battiato, Giovanni Lindo Ferretti, Francesco Guccini (pur attaccandolo pi\u00f9 volte come personaggio politico), Fabrizio De Andr\u00e9, Rino Gaetano e Lucio Battisti; ha speso spesso parole di elogio anche per Elio e le Storie Tese, Nilla Pizzi, Lucio Dalla, Renato Zero, Edoardo Bennato, Giorgio Gaber, Francesco De Gregori, Caparezza e i Pooh, mentre ha pi\u00f9 volte attaccato Luciano Ligabue, Antonello Venditti, Tiziano Ferro, Gianna Nannini, Emma Marrone, Zucchero Fornaciari, Biagio Antonacci, Umberto Tozzi, Laura Pausini, Eros Ramazzotti, Jovanotti, Piero Pel\u00f9 (pur valutando positivamente la primissima parte della discografia dei Litfiba) e Vasco Rossi (di quest'ultimo ha sostenuto di apprezzare i primi album, fino a \"Bollicine\"). Soprattutto, nutre una profonda avversione per i talent show.\n\u00c8 un dichiarato simpatizzante ed elettore del Movimento 5 Stelle, per cui ha anche suonato in Piazza San Giovanni a Roma durante la manifestazione dell'ottobre 2014.\nScotto appare nel film horror indipendente \"Extreme Jukebox\" nel ruolo di Don Zappa, un prete rock 'n' roll, insieme ad altri musicisti come Trevor Sadist e Terence Holler.\nControversie.\nNel 2019 \u00e8 stato denunciato da Nek per diffamazione dopo averlo definito indegno di omaggiare Fabrizio De Andr\u00e9 nel programma di Enrico Ruggeri \"Una storia da cantare\". Tuttavia Scotto non si \u00e8 scusato, difendendosi al programma radiofonico \"La Zanzara\" su Radio 24, dicendo di aver espresso un'opinione e non un insulto."}
{"id": "1149897", "revid": "110157", "url": "https://it.wikipedia.org/wiki?curid=1149897", "title": "Lampertheim (Germania)", "text": "Lampertheim \u00e8 una citt\u00e0 tedesca del Land dell'Assia.\nFa parte del circondario di Bergstra\u00dfe.\nAmministrazione.\nGemellaggi.\nLampertheim \u00e8 gemellata con:"}
{"id": "1149899", "revid": "2137399", "url": "https://it.wikipedia.org/wiki?curid=1149899", "title": "Attivismo", "text": "Lattivismo \u00e8 un'attivit\u00e0 finalizzata a produrre un cambiamento sociale o politico ed \u00e8 spesso intesa anche come sinonimo di protesta o dissenso. I termini \"attivismo\" e \"attivista\" vengono rispettivamente dal francese \"activisme\" e \"activiste\" e furono coniati dalla stampa belga nel 1916 con riferimento al movimento Flamingant.\nIl tema interessa anche il campo pedagogico, ponendo al centro degli interessi il bambino, in tutte le sue particolarit\u00e0, rispettandone i tempi di apprendimento e tutti i suoi bisogni. La metodologia adottata rispetta il bambino e lo aiuta nella scoperta del mondo. \nDescrizione.\nL'attivismo \u00e8 proprio di diversi orientamenti politici ed \u00e8 praticato in forme profondamente differenti, sia non violente (lettere ai giornali politici, propaganda politica, scioperi, marce) sia violente, come guerriglia, militanza armata, sino al terrorismo. L'attivismo per\u00f2 non ha sempre a che fare con proteste e scontri. Per esempio gli attivisti religiosi cambiano il proprio stile di vita piuttosto che puntare a un cambiamento delle leggi; il movimento cooperativo s'impegna, invece, nella promozione di nuove istituzioni conformi ai suoi principi senza esercitare pressioni politiche n\u00e9 effettuare proteste pubbliche.\nL'attivismo economico pi\u00f9 specificatamente si esprime con boicottaggi e l'acquisizione del controllo di particolari settori o industrie. Notevole importanza assume anche l'attivismo ambientale.\nAttivit\u00e0 correlate.\nSono riconducibili all'attivismo alcuni tipi di attivit\u00e0 e iniziative, come ad esempio: attivismo politico, attivismo sociale, movimento studentesco, azione diretta, boicottaggio, culture jamming, disobbedienza civile, hacktivism, mediattivismo, nonviolenza, contestazione, propaganda, ribellione, riformismo, rivolta, rivoluzione, sabotaggio, semplicit\u00e0 volontaria, sommossa e terrorismo."}
{"id": "1149903", "revid": "1354930", "url": "https://it.wikipedia.org/wiki?curid=1149903", "title": "Paride Ferrari", "text": "Professionista tra il 1915 ed il 1923, ottenne il secondo posto al Giro di Lombardia del 1915 dietro Gaetano Belloni correndo da dilettante. Si classific\u00f2 al settimo posto finale nel Giro d'Italia 1922."}
{"id": "1149904", "revid": "110157", "url": "https://it.wikipedia.org/wiki?curid=1149904", "title": "Manipogo", "text": "Il manipogo \u00e8 un supposto mostro lacustre che abiterebbe nel Lago Manitoba (Manitoba, Canada).\nGli avvistamenti di questo serpente marino, si hanno avuto a partire dal 1908.\nDescrizione.\nDescritta come simile all'Ogopogo, avrebbe un corpo simile ad un'anguilla, una lunghezza totale intorno ai 3.6 m e uno spessore di 0.6 m.\nDiciassette persone intorno agli anni ottanta, dissero di avere visto tre creature gigantesche, di cui due erano grosse e, una era piccola, ma entrambe avevano lo stesso corpo, l'avvistamento avvenne nel lago Manitoba in una zona imprecisata del lago."}
{"id": "1149909", "revid": "1543377", "url": "https://it.wikipedia.org/wiki?curid=1149909", "title": "Mojahedin del Popolo Iraniano", "text": "Mojahedin del Popolo Iraniano o Esercito di Liberazione Nazionale dell'Iran (spesso indicati con le sigle PMOI, MEK o MKO) o Mojahedin-e Khalq (persiano: \u0633\u0627\u0632\u0645\u0627\u0646 \u0645\u062c\u0627\u0647\u062f\u064a\u0646 \u062e\u0644\u0642 \u0627\u064a\u0631\u0627\u0646, \"s\u0101zm\u0101n-e moj\u0101hedin-e khalq-e Ir\u0101n\") \u00e8 la denominazione di un partito politico iraniano, tra i pi\u00f9 attivi nell'opposizione al regime teocratico che ha preso il potere in Iran successivamente alla rivoluzione del 1979. In Iran \u00e8 fuori legge. I leader sono Massoud Rajavi e sua moglie Maryam Rajavi. Storicamente era un partito vicino al marxismo, come il Tudeh, seppur in veste islamizzata (islamo-marxismo), ma attualmente propone una piattaforma programmatica di intonazione socialdemocratica e laica, oltre che nazionalista e islamo-socialista.\n\u00c8 stato considerato per molti anni dall'Unione europea un'organizzazione terroristica, infatti sebbene la Corte di Giustizia Europea abbia rigettato questa definizione esprimendosi per ben tre volte contro la permanenza dell'organizzazione nella lista nera delle organizzazioni terroristiche, solo nel gennaio 2009 i 27 Paesi, riuniti a Bruxelles, hanno deciso di cancellare i Mujaheddin del popolo, dalla lista. Il 28 settembre 2012 il dipartimento di stato statunitense ha cancellato il nome del MEK dalla lista nera. Il MEK ha compiuto attentati in Iran, utilizzati dalla propaganda per screditare il movimento agli occhi del popolo iraniano, rendendolo minoritario nelle rivolte in Iran. I mujaheddin, secondo alcuni, sarebbero sostenuti ufficiosamente anche da Israele e dagli stessi Stati Uniti d'America. Molti politici statunitensi di entrambi i partiti maggioritari, tra cui il presidente Barack Obama, si sono espressi a favore della cancellazione dei Mujaheddin dalla lista delle organizzazioni terroristiche, parlando favorevolmente del partito. L'opinione pubblica internazionale \u00e8 divisa tra chi, pur non accettando il regime iraniano, considera il MEK solo un gruppo di ex-terroristi, contestando anche un certo culto della personalit\u00e0 nei confronti dei due leader, i coniugi Rajavi, e chi invece li considera legittimi resistenti, attivisti e partigiani in lotta, paragonando anche la sig.ra Rajavi ai grandi leader come Gandhi e Nelson Mandela.\nIl PMOI \u00e8 la principale componente del Consiglio Nazionale della Resistenza Iraniana (NCRI), che ne rappresenta oggi il braccio politico pacifico, dopo l'abbandono della lotta armata.\nStoria.\nIl PMOI \u00e8 stato fondato nel 1965 da Mohammad Hanifnejad, Saied Mohsen e Ali-Asghar Badizadegan, studenti dell'Universit\u00e0 di Teheran. Inizia la sua attivit\u00e0 successivamente alla Rivoluzione Iraniana che ha portato all'instaurazione di un regime teocratico che ancora oggi vigente e basato sull'interpretazione ferrea dei precetti del Corano e l'applicazione della Shari'a. Prima che potessero essere in grado di condurre azioni militari di importante valore contro il regime, un'operazione della SAVAK, la polizia segreta dello Shah, trasse in arresto tutti i leader ed il 90% dei quadri dirigenti. La maggior parte dei capi furono fucilati, mentre gli altri affiliati rimasero in carcere per anni venendo sottoposti alle pi\u00f9 atroci torture per la loro attivit\u00e0 di opposizione al regime. Coloro che furono capaci di sopravvivere a queste persecuzioni, fra i quali Massoud Rajavi, trovarono rifugio in altre nazioni per lo pi\u00f9 usufruendo dello \"status\" di rifugiati politici o continuarono a vivere in Iran ma nella completa clandestinit\u00e0 per il pericolo di persecuzioni da parte della spietata polizia militare di Teheran. Il leader Rajavi ha lasciato gli incarichi ufficiali a sua moglie e ai suoi collaboratori e non si mostra pi\u00f9 in pubblico n\u00e9 in filmati dal 2003; vive in una localit\u00e0 segreta per timore di attentati di agenti del regime, dopo che \u00e8 venuta meno la protezione personale che Saddam gli aveva accordato, a partire dalla guerra Iran-Iraq. Da allora ha inviato solo dei messaggi registrati.\nSebbene il gruppo abbia inizialmente realizzato un'opposizione oltre che politica anche militare contro il governo iraniano, attualmente ha cessato ogni attivit\u00e0 militare perseguendo una pi\u00f9 civile quanto proficua opposizione politica. Prova \u00e8 il fatto che la Corte Europea prima, e successivamente la Commissione europea, hanno ritenuto non pi\u00f9 giustificabile la loro permanenza fra le organizzazione terroristiche. Un'importante base operativa dell'organizzazione \u00e8 il campo di Ashraf in Iraq. Questo campo, concesso in virt\u00f9 di un accordo con Saddam Hussein fatto ai tempi della guerra Iraq-Iran, costituisce un \"presidio dei rifugiati iraniani\", che ha contribuito ad urbanizzare la zona e a dotarla di servizi prima inesistenti. Ashraf \u00e8 stato comunque sede anche di un campo di addestramento dell'opposizione iraniana, ma dopo l'arrivo degli statunitensi in Iraq tutte le armi sono state requisite e con esse ogni operazione di matrice militare \u00e8 stata abbandonata. Il campo \u00e8 un villaggio abitato da circa 3.500 attivisti che portano avanti una intensa attivit\u00e0 politica e diplomatica di opposizione al governo di Teheran. Negli ultimi anni \u00e8 stato visitato da esponenti politici di molte nazioni tra le quali anche l'Italia.\nNumerosi partiti politici europei e anche italiani hanno sostenuto e sostengono l'eliminazione dalle liste di organizzazioni terroristiche del NCRI e dei Mujaheddin del popolo. A favore dell'azione del movimento e del Consiglio si sono pronunciati Rudy Giuliani, Emma Bonino, \u00cdngrid Betancourt.\nRilocazione in Albania (2016\u2013presente).\nNel 2013, gli Stati Uniti d'America richiesero che i Mojahedin si ricollocassero in Albania, ma l'organizzazione inizialmente rifiut\u00f2 l'offerta. Infine venne accettato di spostare circa 3000 membri in Albania, e gli Stati Uniti d'America donarono $20 milioni all'UNHCR per finanziare questo spostamento. Il 9 settembre 2016, oltre 280 membri rimanenti vennero rilocati in Albania.\nNel maggio 2018, la rete MSNBC diffuse un video inedito della base segreta del gruppo in Albania, descritto come \"un massiccio complesso in stile militare\". La sede del complesso \u00e8 Man\u00ebz, nella provincia di Durazzo, dove non sono stati ben accolti dai cittadini locali.\nNel 2017, l'anno prima che John Bolton diventasse il Consigliere per la sicurezza nazionale del presidente Donald Trump, questo si rivolse ai membri del gruppo dicendo che avrebbero celebrato l'ingresso a Teheran nel 2019. A tutto il 2018, oltre 4.000 membri del movimento sono entrati in Albania, secondo i dati INSTAT (il locale \"Instituti i Statistik\u00ebs\" albanese). Secondo l'articolo dell'INSTAT a riprova di questo, a fronte dei 3000 concordati tra Albania e USA ci sarebbe una richiesta di permessi di soggiorno dall'Iran pari a 4158 tra il 2018 e il 2019. Le istituzioni albanesi nel 2020 hanno per\u00f2 minimizzato sul rischio sicurezza sostenendo che \"i nemici del governo iraniano sono un potenziale fattore che non coinvolge l'Albania direttamente in questo conflitto\", viste anche le dichiarazioni rassicuranti del governo iraniano.\nProgramma politico.\nI Mujaheddin del popolo, anche tramite l'azione nel NCRI, sostengono il seguente programma, che desiderano attuare sia prima che dopo l'auspicata liberazione dell'Iran:\nAltri nomi.\nL'Organizzazione dei Mojahedin del Popolo Iraniano \u00e8 noto con diversi nomi, tra i quali"}
{"id": "1149919", "revid": "775372", "url": "https://it.wikipedia.org/wiki?curid=1149919", "title": "Consiglio Nazionale della Resistenza Iraniana", "text": "Il Consiglio Nazionale della Resistenza Iraniana (spesso indicato NCRI) \u00e8 un'organizzazione e coalizione politica fondata nel 1981, legata al partito anti-teocratico dei Mojahedin del Popolo Iraniano (Mojahedin-e Khalq), che si proclama parlamento e governo in esilio della resistenza in Iran al regime islamico e si descrive come una ampia coalizione costituita da cinque organizzazioni e partiti di opposizione, appoggiato da oltre 550 personalit\u00e0 politiche, culturali e sociali, specialisti, artisti, intellettuali, scienziati, militari e comandanti dell'Esercito di Liberazione Nazionale (altro nome dei Mojahedin iraniani). Venne fondato inizialmente sull'alleanza tra i Mojahedin del Popolo Iraniano, il Fronte Nazionale Democratico e il Partito Democratico del Kurdistan Iraniano.\nNon \u00e8 da confondere con il Consiglio Nazionale Iraniano (il cui leader \u00e8 il principe Reza Ciro Pahlavi), fondato nel 2013 dai monarchici del Partito Costituzionalista dell'Iran, gruppo di orientamento liberale e comprendente anche membri del Movimento Verde, mentre il NCRI tende al socialismo democratico.\nL'attuale presidente eletto \u00e8 Maryam Rajavi, la quale, nella sua prima elezione nel 1993, \u00e8 stata considerata dal movimento il futuro capo di Stato dell'Iran. Massoud Rajavi, suo marito, \u00e8 ufficialmente il presidente e portavoce dell'organizzazione, ma non si mostra in pubblico dall'invasione dell'Iraq del 2003. Fonti arabe di informazione hanno affermato che Massoud Rajavi sia scomparso o morto, che sia stato arrestato dalle nuove autorit\u00e0 irachene. Nel 2009 \u00e8 stato diffuso un comunicato che afferma che Rajavi \u00e8 in clandestinit\u00e0 per timore di essere assassinato, ma che il \"grande architetto e leader della Resistenza\" \u00e8 tuttora in vita e in buona salute e ha rivolto una lettera agli ayatollah e agli oppositori interni. Nel 2016 \u00e8 stato detto che Rajavi sia deceduto di malattia (complicazioni dell'AIDS) lo stesso anno. Tra gli altri fondatori vi fu Abolhassan Banisadr, primo Presidente della Repubblica Islamica dell'Iran, destituito e costretto all'esilio da Khomeini nel 1981 in quanto considerato troppo moderato.\nAlireza Jafarzadeh era il rappresentante ufficiale negli USA finch\u00e9 la sede dell'organizzazione fu chiusa dall'US State Department nel 2002 perch\u00e9 considerato gruppo di facciata per l'Esercito di Liberazione Nazionale, che \u00e8 un gruppo considerato a lungo di stampo terrorista a causa dei suoi legami con il deposto dittatore iracheno Saddam Hussein. Da allora il governo americano l'ha inserito nel suo elenco di organizzazione terroriste. Alcuni considerano difatti il MEK e NCRI una sorta culto della personalit\u00e0 o una psicosetta comandata dai coniugi Rajavi.\nIl 28 settembre 2012 il dipartimento di stato americano ha cancellato il nome dell'organizzazione dalla lista nera.\nMolti analisti credono che l'organizzazione in realt\u00e0 sia solo l'ala politica dei Mujaheddin, sebbene entrambi affermino che quest'ultimo sia una semplice componente delle cinque organizzazioni del Consiglio, tra i quali vi sono anche le rappresentanze delle minoranze curde ed ebree. \u00c8 stato ipotizzato che l'inclusione delle due organizzazioni nella lista sia pi\u00f9 una concessione al regime iraniano per motivi petroliferi che basato su dati di fatto.\nCollocazione politica.\nIl gruppo si dichiara pluralista, democratico e multipartitico, anche se la maggioranza \u00e8 composta dal MEK, democratico e laico. Non fanno parte del NCRI gruppi islamisti, il partito comunista Tudeh e nemmeno i monarchici del Partito Costituzionalista dell'Iran, anche se in passato Rajavi prov\u00f2, tramite Bill Clinton, a ottenere il sostegno dell'ex principe ereditario Reza Pahlavi, onde rimuovere il MEK dall'elenco delle organizzazioni terroristiche.\nRapporti internazionali.\nSecondo il Wall Street Journal: \"Senior diplomats in the Clinton administration say the MEK figured prominently as a bargaining chip in a bridge-building effort with Tehran.\" Il quotidiano ha anche aggiunto che: nel 1997, il Dipartimento di Stato aveva aggiunto il MEK alla lista delle organizzazioni terroristiche mondiali come \"a signal\" (un segnale) del desiderio americano di avvicinamento ai riformisti di Tehran, riferisce Martin Indyk, che al tempo era assistente segretario di stato per il Vicino Oriente. Il governo del presidente Khatami \"considered it a pretty big deal,\" (lo consider\u00f2 un gesto molto importante) aggiunge Indyk.\nIl MEK \u00e8 coinvolto in diversi attacchi, anche dinamitardi, contro individui ed installazioni (incluso uffici governativi) della Repubblica Islamica dell'Iran, sia in Iran che all'estero, considerati dai militanti legittimi atti di resistenza armata al regime. Alcune di queste azioni hanno anche provocato delle vittime civili e MEK e NCRI sono considerate dalla Repubblica Islamica dell'Iran come organizzazioni terroriste. L'NCRI (se considerata come una entit\u00e0 separata dal MEK) non \u00e8 per\u00f2 una organizzazione armata e quindi non pu\u00f2 essere responsabile degli attacchi contro esponenti e propriet\u00e0 iraniane.\nL'Unione europea nel maggio 2004 ha giudicato NCRI parte del MEK (e non viceversa) escludento NCRI dalla lista delle organizzazioni considerate terroristiche, includendo per\u00f2 il People's Mujahedin of Iran \"minus the National Council of Resistance of Iran\" nella lista di queste organizzazioni.\nNumerosi partiti politici europei e anche italiani hanno sostenuto e sostengono l'eliminazione dalle liste di organizzazioni terroristiche del NCRI e dei Mujaheddin del popolo; tra di essi, i Radicali italiani.\nNel 2013 l'allora Ministro degli Esteri italiano Giulio Terzi di Sant'Agata ha tenuto un discorso ad un raduno organizzato a Parigi dal NCRI."}
{"id": "1149922", "revid": "599013", "url": "https://it.wikipedia.org/wiki?curid=1149922", "title": "Romolo Lazzaretti", "text": "Professionista tra il 1922 ed il 1926, si distinse come passista veloce.\nCarriera.\nNel 1922 concluse il Giro d'Italia al nono posto. Ottenne due vittorie da professionista nel 1924, vincendo una tappa al Giro d'Italia e la Corsa del XX Settembre."}
{"id": "1149926", "revid": "133557", "url": "https://it.wikipedia.org/wiki?curid=1149926", "title": "Rokes", "text": ""}
{"id": "1149939", "revid": "599013", "url": "https://it.wikipedia.org/wiki?curid=1149939", "title": "Dino Bertolino", "text": "Fu professionista negli anni 1920. Nel 1922 concluse il Giro d'Italia al decimo posto."}
{"id": "1149944", "revid": "1745361", "url": "https://it.wikipedia.org/wiki?curid=1149944", "title": "Pilotaggio (aeronautica)", "text": "Il pilotaggio \u00e8 la tecnica con cui il pilota fa volare l'aeroplano come desidera. \nComandi.\nNegli aeroplani ci sono essenzialmente tre comandi su cui il pilota pu\u00f2 agire per modificare l'assetto, la direzione e la velocit\u00e0.\nNell'aereo bisogna tenere presente l'\"effetto continuato\" dei comandi. I comandi dell'aereo infatti non agiscono come il volante dell'automobile che deve essere tenuto girato per tutta la durata della curva. Per ogni cambiamento di assetto, come in una virata, occorre impostare una nuova inclinazione, agendo sui comandi e centralizzandoli ottenuta la posizione desiderata, e per riportare l'aereo in volo orizzontale occorre agire in senso opposto sui comandi, e infine centralizzarli nuovamente.\nMovimenti.\nPer ruotare l'aereo intorno ai tre assi occorre controllare tre movimenti:\nLe manovre di pilotaggio comportano il controllo simultaneo di pi\u00f9 movimenti o comunque l'uso di pi\u00f9 comandi. Si dice quindi che necessitano di \"coordinazione dei comandi\".\nSalite e discese.\nQuesta manovra non richiede grande coordinazione, semplicemente cabrando la velocit\u00e0 diminuisce e picchiando aumenta, sia per la resistenza aerodinamica sia per la presenza di componenti della forza di gravit\u00e0 parallele alla traiettoria. Occorre quindi dare pi\u00f9 manetta in salita e meno in discesa. In generale, tuttavia, si pu\u00f2 dire che in volo la manetta controlla la velocit\u00e0 e la cloche la pendenza.\nDurante l'atterraggio, tuttavia, esistono due tecniche di discesa diverse. Nella tecnica pi\u00f9 utilizzata su aerei piccoli o durante avvicinamenti a vista, viene ridotta la potenza erogata dal motore in modo che l'aereo scenda planando, viene impostato un assetto di discesa e viene poi controllata la velocit\u00e0 con piccole variazioni di assetto e la velocit\u00e0 verticale con variazioni nella potenza erogata: per un assetto costante, infatti, aumentando o diminuendo la potenza erogata dal motore, si avr\u00e0 rispettivamente una riduzione o un aumento del rateo di discesa. \nDurante un avvicinamento strumentale ILS \u00e8 preferibile invece controllare la velocit\u00e0 d'avanzamento aumentando o riducendo la potenza erogata, e agire con piccole variazioni d'assetto per modificare la velocit\u00e0 verticale. L'utilizzo di questo metodo diventa di vitale importanza soprattutto durante gli avvicinamenti di precisione, in cui si segue un profilo verticale indicato dagli strumenti di bordo, e che richiede un grado di esattezza non raggiungibile se si controllasse la velocit\u00e0 verticale tramite l'erogazione di potenza. \nVirate.\nLa virata \u00e8 la manovra nella quale \u00e8 pi\u00f9 importante la coordinazione. Per impostare una virata corretta occorre inclinare l'aereo usando gli alettoni e farlo girare usando il timone, quindi occorre agire sia sulla barra che sui pedali, e agire correttamente in modo da bilanciare con la forza centrifuga la componente orizzontale della portanza (dovuta all'inclinazione) in modo da avere sempre la forza di gravit\u00e0 apparente lungo la verticale dell'aereo, non solo per evitare di rovesciare i bicchieri sui tavolini dei passeggeri, ma anche per allineare l'aereo al vento relativo, ottenendo la minima resistenza.\nOccorre inoltre cabrare (alzare l'assetto), aumentando la quantit\u00e0 di portanza prodotta dalle ali, per compensare la riduzione della componente verticale della portanza data dal rollio. Questo effetto diventa particolarmente evidente superando 30\u00b0 di bank: a 45\u00b0 gradi la portanza totale deve essere aumentata di 1.41 volte, a 60\u00b0 deve essere raddoppiata rispetto alla condizione di volo livellato affinch\u00e9 la componente verticale continui a sostenere l'aeroplano senza che perda quota. Una volta impostato l'assetto di virata occorre centralizzare i comandi, e l'aereo procede da solo. Se si rimane con i comandi verso un lato, l'aeromobile si capovolge. Questo \u00e8 ci\u00f2 che viene fatto per entrare in volo rovescio o, ad esempio, durante un tonneau.\nPer coordinare pedali e barra c'\u00e8 uno strumento apposito, detto sbandometro o pallina, che consiste di una sfera in un tubo curvo (come una scodella) e indica dove \u00e8 rivolta la forza di gravit\u00e0 apparente. Se la pallina cade all'interno della virata si \u00e8 in \"scivolata\" (l'aeromobile si sposta lateralmente verso l'interno della virata); occorre imbardare maggiormente (\"dare pi\u00f9 piede\") per avere pi\u00f9 forza centrifuga. Se la pallina viene spinta verso l'esterno si \u00e8 in \"derapata\" (l'aeromobile si sposta lateralmente verso l'esterno della virata); occorre dare meno piede per avere meno forza centrifuga. Questo si riassume nella regola \"il piede scaccia la pallina\", pallina che va tenuta sempre al centro. Negli alianti \u00e8 presente anche un filo di lana, attaccato all'esterno della capottina, il quale indica la stessa cosa della pallina, ma in modo opposto: quindi, \"il piede richiama il filo di lana\".\nDelle due situazioni descritte, la scivolata, o scivolata d'ala, \u00e8 sicura e consente di perdere quota rapidamente, mentre la derapata deve essere assolutamente evitata perch\u00e9 pu\u00f2 portare l'aereo in vite.\nIl timone e gli alettoni, poi, hanno degli \"effetti secondari\": il \"rollio indotto\" nel timone e l\"'imbardata inversa\" negli alettoni:\nA causa di questi effetti secondari, durante una virata i comandi non devono essere esattamente in centro, ma il timone va spostato leggermente verso l'interno (pedale destro per una virata a destra, e viceversa) per contrastare l'imbardata inversa, mentre l'alettone va mantenuto nella direzione della virata per contrastare il rollio indotto.\nNegli aeromobili a motore l'effetto dell'elica non deve essere sottovalutato: nella virata a sinistra, dando motore l'elica fa alzare il muso, mentre togliendo motore lo lascia scendere. Al contrario, nella virata a destra, dando motore si abbassa il muso, e viceversa. Per questa ragione, nella maggior parte degli aeroporti i circuiti sono solitamente percorsi con virate a sinistra; questo evita la leggera picchiata che si avrebbe se, nel corso di una virata a destra, il pilota si accorgesse di essere troppo in basso e desse motore.\nVolo rettilineo o livellato.\nAl fine di facilitare il volo rettilineo, gli aerei hanno un dispositivo particolare detto trim che consente di lasciare i comandi anche per periodi prolungati (in aria calma). I trim sono alette regolabili dal pilota poste sul bordo delle superfici di comando, che le tengono nella posizione richiesta senza fare sforzo sui comandi. Questa posizione varia a seconda del centraggio, della velocit\u00e0 e della posizione dei flap, e deve quindi essere regolata per ogni cambiamento di assetto.\nDifferenze nel pilotaggio degli alianti.\nLa mancanza del motore determina alcune differenze nel pilotaggio degli alianti rispetto agli aerei a motore, ma i tre comandi principali agiscono nello stesso modo.\nDecollo.\nIl decollo pu\u00f2 avvenire trainato da un aereo o trainato da un verricello a terra.\nVolo.\nIn volo l'aliante scende sempre rispetto all'aria, ma se l'aria sale pi\u00f9 veloce di quanto l'aliante scende (in una corrente ascensionale), questo pu\u00f2 anche salire.\nPer quanto riguarda il pilotaggio, occorre particolare attenzione a mantenere costante la velocit\u00e0 per non rischiare lo stallo. Al contempo bisogna stare attenti a non andare neanche troppo veloce perdendo troppa quota. Il volo rettilineo \u00e8 semplificato dal fatto che l'aliante, non avendo l'elica, \u00e8 perfettamente simmetrico, quindi al contrario dell'aereo va dritto.\nAtterraggio.\nL'atterraggio differisce dagli aeroplani a motore poich\u00e9 non \u00e8 possibile \"riattaccare\" (rinunciare all'atterraggio riguadagnando quota mediante il sistema propulsivo) e il circuito viene eseguito sempre sopra la glide slope dettata dall'efficienza dell'ala utilizzando poi dei freni aerodinamici (\"diruttori\") durante il finale per incrementare il rateo di discesa.\n\u00c9 oltretutto sempre necessario durante il volo avere quota sufficiente per arrivare in un luogo adatto ad atterrare (anche solo un prato) nel caso venissero meno le correnti ascensionali."}
{"id": "1149948", "revid": "656701", "url": "https://it.wikipedia.org/wiki?curid=1149948", "title": "Adorni", "text": ""}
{"id": "1149952", "revid": "536103", "url": "https://it.wikipedia.org/wiki?curid=1149952", "title": "Teoria del complotto sugli UFO", "text": "La teoria del complotto riguardante gli UFO \u00e8 un'indimostrata teoria del complotto che sostiene che le prove dell'esistenza degli oggetti volanti non identificati e della presenza di alieni sulla terra, siano state occultate da vari governi in tutto il mondo, tra i quali i pi\u00f9 attivi sarebbero gli Stati Uniti d'America. Questa teoria complottistica ha numerose varianti a seconda degli autori, che vanno dal semplice recupero di UFO che si sarebbero schiantati al suolo uccidendo l'equipaggio alieno all'idea che i governi sarebbero effettivamente in comunicazione o cooperazione con ipotetiche entit\u00e0 extraterrestri.\nSecondo quanto riferito da David Morrison, membro del Committee for Skeptical Inquiry queste teorie sono sostenute da poche o nessuna prova. Uno dei membri fondatori del SETI, Carl Sagan sottolinea nella sua serie Cosmos che \u00abaffermazioni straordinarie richiedono prove straordinarie\u00bb (citando Marcello Truzzi). Ad ogni modo, moltissime persone affermano che vi sarebbe un generale insabbiamento attuato da alcuni soggetti del Governo degli Stati Uniti. L'ex-senatore statunitense Mike Gravel, ha affermato che la Casa Bianca ha ripetutamente soppresso, ignorato e/o minimizzato le prove. Alcuni generali, piloti e funzionari governativi hanno dichiarato a verbale la medesima cosa.\nAlcune di queste teorie arrivano a sostenere che i governi starebbero esplicitamente permettendo presunti rapimenti alieni in cambio di non meglio specificata tecnologia superiore. Altre teorie sospettano che alcuni Stati, segnatamente gli Stati Uniti d'America sono in comunicazione e/o in cooperazione con gli extraterrestri, nonostante le affermazioni pubbliche contrarie. Secondo altri, gli extraterrestri influenzerebbero addirittura le politiche dei governi (esopolitica). Fin dal suo esordio, il concetto del complotto \u00e8 entrato a far parte della cultura di massa (specialmente statunitense) ed \u00e8 diventato un \"topos\" delle opere di fiction, la pi\u00f9 famosa delle quali \u00e8 probabilmente la serie televisiva \"X-Files\". Ricerche britanniche avrebbero trovato prove della soppressione di incidenti di UFO da parte delle autorit\u00e0 durante la guerra fredda, ma non sarebbe mai stata trovata alcuna prova del carattere cospiratorio. Il motivo \u00e8 riferito al desiderio dei governi di evitare di dover ammettere l'esistenza del fenomeno ufologico senza poterlo spiegare e per contenere l'isteria causata da queste notizie nel particolare periodo storico.\nIn questo contesto, il termine UFO (\"Unidentified Flying Object\") \u00e8 utilizzato impropriamente, perch\u00e9 esso si riferisce a qualsiasi oggetto volante che sia stato avvistato otticamente e/o a mezzo radar e non sia stato possibile ricondurre a un oggetto o fenomeno noto (velivolo civile o militare, aerostato, satellite artificiale, pianeta, meteora, nuvola, fulmine globulare, ecc.), e non a macchine volanti dichiaratamente di origine extraterrestre.\nLe origini.\nNel suo \"Libro dei Dannati\" del 1919 Charles Fort fece conoscere ad un piccolo ma influente gruppo di lettori le sue ampie documentazioni sul fenomeno UFO. Fort critic\u00f2 il consesso scientifico e il suo libro conteneva, a suo dire, numerose prove riferite a fatti che chiamava \"dannati\", cio\u00e8 ignorati dalla scienza ufficiale.\nLa Fortean Society fu fondata nel 1931 per promuovere il suo lavoro e i suoi membri hanno incluso Henry Louis Mencken, Richard Buckminster Fuller e Frank Lloyd Wright.\nCultura popolare ed opinioni.\nDiverse idee cospirative in materia sono fiorite negli ultimi anni attraverso internet ed anche in diversi programmi televisivi anche in Italia, ad esempio il programma \"Squadra Speciale Ufo\" del canale National Geographic Italia o il programma \"Alieni: nuove rivelazioni\" del canale Focus.\nAnche l'intrattenimento televisivo \u00e8 ricco di serie a tema (\"X-Files\" e \"Stargate\"), di film (\"Men in Black\" e \"Independence Day\") e molte altre storie hanno alla base le teorie cospiratorie sugli UFO. Elementi romanzati possono includere agenti governativi di agenzie sconosciute come i Men in Black, le basi segrete come l'Area 51, la base R.A.F. di Rudloe Manor o la base di Porton Down, riferimenti al caso della cittadina di Roswell, l'incidente della foresta di Rendlesham, un comitato politico segreto, noto come \"Majestic 12\", o lo studio ufficiale sugli UFO del Ministero della difesa inglese \u2018Flying Saucer Working Party\u2019 (FSWP).\nAlcuni civili riferiscono di essere stati rapiti, addotti dagli alieni; alcuni tra di essi dicendo di essere stati sottoposti ad intensivi ed invasivi esami medici ed altri aggiungendo anche che sperma ed uova gli venivano estratti. L'ipotesi che vi sia una estesa copertura delle informazioni in materia ufologica non \u00e8 limitata agli studiosi della materia o pi\u00f9 in generale alla pubblica opinione. Per esempio, nel 1971 un'indagine di una rivista di sviluppo e ricerca industriale ha rilevato che il 76% dei partecipanti al sondaggio ritiene che il governo non ha mai rivelato tutto ci\u00f2 che conosceva in materia di UFO, il 54% pensa che gli UFO definitivamente o almeno probabilmente esistano, e il 32% pensa che gli UFO provengono dallo spazio.\nPersonaggi di rilievo hanno pubblicamente dichiarato che le prove sugli UFO sono state deliberatamente cancellate, incluso il senatore Barry Goldwater, l'ammiraglio Lord Hill-Norton (ex-comandante NATO e capo dello Stato Maggiore della difesa britannico), il generale Arthur Exon (ex-ufficiale di comando della Base Aerea di Wright-Patterson), il vice ammiraglio Roscoe H. Hillenkoetter (primo direttore della CIA), gli astronauti Gordon Cooper e Edgar Mitchell, l'ex-ministro della Difesa canadese Paul Hellyer, il rapporto COMETA francese del 1999 da parte di vari generali francesi ed esperti aerospaziali. Al di l\u00e0 delle loro testimonianze e relazioni, nessuna prova \u00e8 stata presentata per sostenere le loro dichiarazioni e conclusioni. In accordo con il \u2018Committee for Skeptical Inquiry\u2019 esiste poca o nessuna prova a loro sostegno, nonostante una significativa ricerca sul tema da parte di agenzie scientifiche non governative.\nElementi tipici.\nGli elementi tipici di questo genere di teorie del complotto sono:\nSostenitori e critiche.\nNon sono mai emerse prove credibili su UFO di origine extraterrestre. L'astronomo Carl Sagan, gi\u00e0 consulente scientifico del Progetto Blue Book, ritiene veritiere le conclusioni del Progetto stesso, secondo cui per i casi non spiegati di UFO non ci sono prove di un'origine extraterrestre. In proposito, James Oberg, ex-ingegnere della NASA, ha aggiunto che i casi non spiegati di UFO non possono costituire evidenza per qualsiasi ipotesi.\nSecondo i sostenitori delle ipotesi complottistiche, queste prove esisterebbero, ma sarebbero insabbiate sistematicamente da militari o governi. Ci\u00f2 avverrebbe essenzialmente per evitare alla popolazione uno shock culturale con probabile diffusione di preoccupazione, panico e sfiducia nelle istituzioni politiche, religiose e scientifiche. Secondo altri, il segreto verrebbe mantenuto per le pressioni degli ambienti militari, per il timore della fine dei nazionalismi o addirittura per richiesta degli stessi alieni.\nGli scettici, ispirandosi al principio del rasoio di Occam (secondo cui, a priori, la spiegazione pi\u00f9 semplice \u00e8 anche la pi\u00f9 probabile), osservano invece che se le prove non si trovano \u00e8 perch\u00e9 non esistono. Essi fanno notare che le affermazioni dei sostenitori della teoria del complotto non solo non possono essere provate, ma sono anche inconfutabili e perci\u00f2, in base al principio di falsificabilit\u00e0, non sono scientifiche. Viene obiettato anche che non vi sarebbero serie motivazioni per nascondere l'origine extraterrestre degli UFO, poich\u00e9 lo shock culturale paventato da certi ufologi non sarebbe in realt\u00e0 cos\u00ec grave: la religione, che \u00e8 sopravvissuta alle scoperte di Copernico, Galileo e Darwin, accoglierebbe anche questa novit\u00e0 e cos\u00ec farebbe anche la scienza ufficiale. Quanto al possibile atteggiamento della popolazione, si fa notare che oggi molte persone credono gi\u00e0 negli UFO e negli extraterrestri e si ritiene che la rivelazione della loro esistenza, passato il clamore iniziale, dopo un po' di tempo non farebbe pi\u00f9 notizia.\nSostenitori.\nL'idea che le autorit\u00e0 stessero occultando prove sugli UFO si \u00e8 fatta strada gi\u00e0 nei primi anni dopo la nascita dell'ufologia. Donald Keyhoe, ex-maggiore del marines, afferm\u00f2 in un libro che a suo avviso l'Aeronautica Militare sapeva che gli UFO erano di origine extraterrestre, ma cercava di nasconderlo, minimizzando i rapporti degli avvistamenti. Il capitano Edward J. Ruppelt sment\u00ec quest'ipotesi, affermando che l'Aeronautica non aveva cercato di insabbiare rapporti; semmai li aveva esaminati in maniera organizzata, ma confusa. Anche Carl Sagan ritiene che dietro le spiegazioni superficiali o forzate di alcuni avvistamenti di UFO non c'era l'intenzione di nascondere qualcosa, ma solo la volont\u00e0 da parte dell'Aeronautica di dimostrare al pubblico che si interessava al problema UFO ed era in grado di spiegarlo. Nonostante, tuttavia, le smentite e i pareri contrari, l'ipotesi dell'insabbiamento di prove sull'origine extraterrestre degli UFO ha trovato nel tempo vari sostenitori.\nTra i sostenitori del \"complotto UFO\" (almeno in alcune sue parti) vi sono anche due ex-astronauti della NASA: Edgar Mitchell (il sesto uomo a porre il suo piede sulla Luna nel corso della missione spaziale Apollo 14) e Gordon Cooper; quest'ultimo avrebbe avvistato personalmente degli UFO, mentre Mitchell avrebbe avuto delle confidenze da fonti che non ha rivelato. La NASA si \u00e8 dissociata dai due ex-astronauti, sostenendo di non condividere tali opinioni. Occorre poi segnalare che da parte dell'ente spaziale non esiste alcuna attivit\u00e0 di ricerca sugli UFO, ritenuto fenomeno molto difficile da studiare scientificamente in quanto non ripetibile.\nTra gli scienziati, l'idea che governi e militari nascondano informazioni sugli UFO ha trovato favorevoli il fisico nucleare Stanton Friedman e il docente universitario di ingegneria James Harder. L'ipotesi del complotto \u00e8 sostenuta anche da alcuni ex-militari statunitensi tra cui Robert Dean e Philip Corso. Dean sostiene che esisterebbe un rapporto segreto della NATO in cui si direbbe che la Terra \u00e8 stata visitata da almeno quattro razze aliene (una razza praticamente identica agli umani -Alieni nordici-, una seconda razza differente dagli umani solo per il colore della pelle, poi i grigi e i rettiliani). Corso, autore del libro \"The Day After Roswell\", sostiene invece che gli USA avrebbero ricavato preziose informazioni tecnologiche dall'UFO caduto a Roswell.\nTra i politici che sostengono la tesi del complotto sugli UFO si segnala la figura dell'ex-ministro della difesa canadese Paul Hellyer, il quale ha parlato di questa presunta \"congiura del silenzio\". La posizione ufficiale dei governi in merito a queste dichiarazioni \u00e8 che non ci sia nulla da coprire sugli UFO.\nCritiche.\nCarl Sagan ha fatto osservare che i militari prosperano sull'esistenza di nemici reali o potenziali, pertanto \u00e8 poco probabile che proprio l'istituzione che trarrebbe maggiore beneficio dall'arrivo di alieni con intenzioni sconosciute faccia pressione per tacerne l'esistenza, come sostengono i fautori della teoria del complotto sugli UFO. Secondo lo scienziato, l'impostazione dei programmi militari e di quelli spaziali effettuata dagli USA e dalla Russia dopo la fine della guerra fredda contraddice l'idea che sulla Terra siano realmente arrivati gli alieni e le grandi potenze ne siano segretamente a conoscenza.\nCritiche alla teoria del complotto UFO o ad alcune sue parti sono state peraltro avanzate non solo dagli scettici, ma anche da esponenti dell'ambiente ufologico. Jerome Clark pensa che le storie sensazionali di certi militari si basano pi\u00f9 su dicerie che su elementi concreti mentre Kevin Randle, che crede nell'origine extraterrestre dell'UFO di Roswell, non ritiene credibili certe posizioni estreme, come i contatti tra governi e alieni, nonch\u00e9 altri temi ben noti ai complottisti, tra cui l'esistenza del Majestic 12. Altri ufologi ritengono possibili episodi di insabbiamento e discredito dei fenomeni ufologici, ma ne danno spiegazioni meno sensazionalistiche. Essi ritengono che l'atmosfera di mistero che circonda gli UFO si concilia male con la mentalit\u00e0 gerarchica e rigida degli ambienti militari che perci\u00f2, temendo possibili destabilizzazioni, cercano di minimizzare e ricondurre a spiegazioni convenzionali le esperienze insolite vissute da piloti e altri appartenenti alle Forze Armate. Inoltre, in ambienti governativi ci sarebbe la consapevolezza che i gruppi privati di ricerca ufologica sarebbero difficilmente controllabili e che le discussioni sull'origine extraterrestre degli UFO potrebbero prestarsi in alcuni casi a veicolare messaggi di sfiducia verso le istituzioni.\nTeorie sugli avvistamenti da parte di astronauti.\nAlcuni affermano che nel tempo si sarebbero succeduti una serie di presunti avvistamenti di UFO da parte di vari astronauti impegnati in missioni nello spazio; tali avvistamenti sarebbero stati occultati dalla NASA. James Oberg, giornalista scientifico ed ex-ingegnere dell'ente spaziale statunitense, si dichiara scettico, affermando che in alcuni casi si tratterebbe di dicerie prive di fondamento, in altri di satelliti non identificati, mancando qualsiasi prova che si tratti di veicoli extraterrestri.\nLa teoria del complotto alieno secondo David Icke.\nUna teoria indimostrata che tenta di riassumere la maggior parte degli elementi delle varie ipotesi cospirazioniste sugli alieni \u00e8 quella che ha fruttato fortuna e popolarit\u00e0 al giornalista britannico David Icke, il quale, alla fine degli anni novanta, ha introdotto la sua tesi personale secondo cui il mondo sarebbe segretamente governato dai \"rettiliani\", una presunta specie aliena proveniente da Alpha Draconis.\nNel 1999 Icke pubblic\u00f2 un libro in cui sviluppava una sua ipotesi secondo la quale una razza di rettili umanoidi, chiamata la \"Fratellanza Babilonese\", avrebbe conquistato il mondo, e alcuni tra i pi\u00f9 illustri personaggi storici sarebbero in realt\u00e0 di questa razza. Tra questi, secondo Icke, ci sarebbero George H. W. Bush, Bill Clinton, la Regina Madre e Kris Kristofferson.\nIcke, facendo riferimento a documenti (peraltro gi\u00e0 dimostrati come falsi) come i \"Protocolli dei Savi di Sion\", sostiene inoltre che un gruppo di ebrei, in particolare la famiglia Rothschild, avrebbe finanziato Adolf Hitler e favorito l'Olocausto. Queste teorie gli hanno valso l'attenzione sia di alcuni gruppi affini al neonazismo, in particolare Combat 18, sia di alcuni ebrei attivisti contro il razzismo. In risposta a queste affermazioni, Icke ha fortemente negato di essere antisemita, e ha addirittura affermato che gli \"illuminati\" come la famiglia Rothschild sarebbero lucertole, non ebrei.\nSecondo il Political Research Associates, un gruppo di ricerca statunitense attento agli estremisti di destra, le idee di Icke (definite come paranoiche) si sono saldate in vari paesi con le attivit\u00e0 di gruppi di estrema destra, anche in nazioni come il Canada dove l'aspetto New Age della sua filosofia mette in secondo piano gli elementi pi\u00f9 controversi e improbabili delle sue affermazioni."}
{"id": "1149953", "revid": "1305772", "url": "https://it.wikipedia.org/wiki?curid=1149953", "title": "Trias", "text": ""}
{"id": "1149955", "revid": "180559", "url": "https://it.wikipedia.org/wiki?curid=1149955", "title": "Anna Rawson", "text": " Attualmente gareggia nel Ladies European Tour.\nCarriera.\nCome modella.\nAnna Rawson comincia la sua carriera da modella a 16 anni, arriva tra le finaliste per diventare \"copertina\" del magazine Australiano \"Dolly\".\nQuesto le apre nuove opportunit\u00e0 come modella, non solo sulle passerelle ma anche per girare spot televisivi e comparire sulle pagine delle riviste.\nCome golfista.\nIl 1999 la vede come golfista dilettante, vince il \"Jack Newton International Junior Classic Classic\" e il \"South Australian and Victoria Junior Champion\".\nRisulta inoltre, prima negli anni 1999/2000 al \"Australian Amateur Championship\" e diventa membro della Squadra Nazionale Australiana nel 1999.\nGioca a golf anche all'\"University of South California\" dove nel 2003 per la prima volta \u00e8 membro del team vincente del NCAA Championship."}
{"id": "1149956", "revid": "124632409", "url": "https://it.wikipedia.org/wiki?curid=1149956", "title": "Nino Castelnuovo", "text": "Biografia.\nSecondogenito di quattro fratelli (due maschi, Pierantonio e Clemente, e una femmina, Marinella), incomincia a lavorare ancora bambino a Castello, rione di Lecco. Dopo aver praticato la ginnastica artistica e il ballo, nel 1955 si trasferisce a Milano, dove diventa allievo della scuola del Piccolo Teatro di Milano di Giorgio Strehler.\nInizia quindi a lavorare per la televisione nel 1957, anno in cui partecipa come mimo al programma \"Zurl\u00ec il mago del gioved\u00ec\", di Cino Tortorella (tra i suoi compagni mimi vi sono Renata Padovani, Gabriella Durano Galvani, Relda Ridoni e Sergio Le Donne). Esordisce poi al cinema in \"Un maledetto imbroglio\" (1959) di Pietro Germi, e prosegue interpretando ruoli secondari da attor giovane in numerose pellicole, alcune delle quali anche di rilievo come \"Il gobbo\" (1960) di Carlo Lizzani e \"Rocco e i suoi fratelli\" (1960) di Luchino Visconti.\nL'occasione internazionale arriva con il musical francese \"Les Parapluies de Cherbourg\" (1964) di Jacques Demy, un film interamente cantato, in cui interpreta la parte del protagonista accanto a una giovane Catherine Deneuve. Il film ottiene all'estero consensi di critica e di pubblico e vince la Palma d'oro a Cannes, ma passa quasi inosservato in Italia per la idiosincrasia del pubblico italiano nei confronti dei musical, ancor pi\u00f9 se sottotitolati.\nIn compenso, qualche anno pi\u00f9 tardi, Castelnuovo diverr\u00e0 uno degli attori pi\u00f9 popolari in Italia grazie al ruolo di Renzo Tramaglino nella riduzione televisiva di \"I promessi sposi\", andata in onda sul primo canale della Rai nel 1967, per la regia di Sandro Bolchi. Le sue scelte successive hanno privilegiato la televisione, dove ha preso parte a numerosi sceneggiati che hanno fatto seguito al primo grande successo; da ricordare \"Ritratto di donna velata\" (1974), con Daria Nicolodi. Nel 1976 subisce una grave perdita familiare, quando suo fratello Pierantonio viene picchiato a morte. Nel 1994 un'altra grave perdita per la morte, in un incidente stradale, dell'altro fratello Clemente.\nRecita superbamente in uno dei pi\u00f9 premiati film di tutti i tempi, \"Il paziente inglese\" (1996), nei panni dell'entusiasta archeologo italiano D'Agostino. Il pubblico lo ricorda ancora per la sua lunga carriera di atletico testimonial nella pubblicit\u00e0 dell'olio Cuore, in cui veniva ripreso nell'atto di saltare una staccionata. Nel 2013 Castelnuovo ha vestito i panni dello spregiudicato giudice Savio, nella serie \"Le tre rose di Eva 2\", ruolo che ha continuato a ricoprire anche nella terza stagione della serie televisiva nel 2015. \nColpito da glaucoma, che lo aveva reso ipovedente, muore a Roma il 6 settembre 2021 dopo una lunga malattia a 84 anni.\nIl funerale e' stato celebrato presso la Cattedrale di Teramo, ove erano presenti i famigliari, parenti pi\u00f9 stretti e qualche amico, a scegliere il posto la moglie, Cristina Di Nicola, originaria di Teramo. \nLa salma dell'attore e' stata tumulata nel cimitero di San Nicol\u00f2 a Tordino uno dei cimiteri del Comune di Teramo.\nVita privata.\nAveva un figlio, Lorenzo, nato nel 1992 dalla relazione con l'attrice Danila Trebbi, ed \u00e8 stato sposato dal 2010 fino alla sua morte con l'attrice Maria Cristina Di Nicola.\nFilmografia.\nTelevisione.\nPartecipa inoltre alla rubrica pubblicitaria televisiva \"Carosello\" pubblicizzando: nel 1968, con Laura Antonelli, Fabio Testi e Leo Gavero, la Coca Cola e nel 1976 l'olio Cuore della Chiari &amp; Forti."}
{"id": "1149962", "revid": "287204", "url": "https://it.wikipedia.org/wiki?curid=1149962", "title": "Agostoni", "text": ""}
{"id": "1149967", "revid": "1833487", "url": "https://it.wikipedia.org/wiki?curid=1149967", "title": "Zuni (Calvi Risorta)", "text": "Zuni \u00e8 una frazione del comune di Calvi Risorta in provincia di Caserta.\nLa frazione \u00e8 suddivisa in due parti:"}
{"id": "1149972", "revid": "36426", "url": "https://it.wikipedia.org/wiki?curid=1149972", "title": "Guicciardini", "text": "I Guicciardini sono una famiglia fiorentina tra le pi\u00f9 importanti nella storia politica e sociale della citt\u00e0.\nStoria.\nI Guicciardini giunsero probabilmente dalla Val di Pesa, dove erano ricchi proprietari, tra l'altro, del castello di Poppiano, verso la seconda met\u00e0 del XIII secolo, e si stabilirono nel sesto di Santa Felicita in Oltrarno, dove possedevano alcune case nel Borgo di Piazza, la via che oggi prende il nome da essi. Alcuni storici indicano la possibile origine familiare anche a Bologna, dove esistette un certo senatore Guicciardini nel medioevo, o nel Mugello, come suggeriva negli anni Venti Paolo Guicciardini, che indicava la sua famiglia come discendente da quella dei Suavizzi.\nUn primo esponente conosciuto \u00e8 Guicciardino Guicciardini, che fu padre di Tuccio, un ricco mercante che agli inizi del Trecento inaugur\u00f2 la serie di uomini politici della famiglia. In totale la famiglia ebbe sedici gonfalonieri di giustizia e quarantotto priori.\nIl nipote di Tuccio, Piero, inizi\u00f2 una serie di acquisti per ampliare le propriet\u00e0 familiari, che ebbe luogo tra il 1345 e il 1362 e che culmin\u00f2 con l'acquisto della prestigiosa Torre dei Malefici, che dominava il Borgo di Piazza. Fin dall'epoca essi ebbero il patronato dell'antica chiesa di Santa Felicita, dove sono sepolte molte personalit\u00e0 familiari.\nNel Quattrocento Luigi di Piero Guicciardini era fautore di Cosimo de' Medici e per lui e per suo figlio Piero de' Medici comp\u00ec numerose ambascerie presso varie corti italiane. Nel 1466 per esempio fu con Bernardo Giugni a Milano per aiutare Gian Galeazzo Sforza nel delicato periodo della successione al padre Francesco.\nIl fratello minore di Luigi, Jacopo Guicciardini, fu gonfaloniere di giustizia nel 1477 e consigli\u00f2 Lorenzo il Magnifico di non inasprire i contrasti con la famiglia Pazzi, contrasti che di l\u00ec a un anno portarono alla tragica Congiura dei Pazzi. Quando mor\u00ec nel 1490 Jacopo era considerato in citt\u00e0 il braccio destro di Lorenzo, secondo per peso politico solo al \"signore di fatto\" della citt\u00e0.\nFigura preminente della famiglia \u00e8 il grande storico e uomo politico Francesco Guicciardini (1483-1540), uno dei grandi \"fiorentini illustri\". Ambasciatore in Spagna per conto della Repubblica fiorentina, dopo il ritorno dei Medici in citt\u00e0 (1512), divenne per conto di Leone X prima e di Clemente VII poi, governatore di alcune province dello Stato della Chiesa. Diventato responsabile della politica estera della curia romana e luogotenente delle truppe pontificie, fu tra i maggiori responsabile dell'organizzazione della Lega di Cognac contro Carlo V. Dopo il tracollo del Sacco di Roma e il ritorno a Firenze fu al servizio del Duca Alessandro de' Medici, ma con l'avvento di Cosimo I si ritir\u00f2 a vita privata. In quel periodo redasse la fondamentale \"Storia d'Italia\" in venti libri, tra i resoconti pi\u00f9 curati e documentati del periodo storico tra il 1494 (scesa in Italia di Carlo VIII di Francia) e il 1534 (morte di Clemente VII), summa politica di stampo rinascimentale dall'ampio respiro europeo.\nCol tempo i possedimenti nella zona vennero ampliati fino a quando tra il 1620 e il 1625 venne realizzato il Palazzo Guicciardini, il principale della famiglia.\nNel 1604 Piero Guicciardini spos\u00f2 Simona Machiavelli e fu in seguito investito del titolo di marchese di Campiglia in Val d'Orcia come premio per le ambascerie svolte a Roma per conto di Cosimo II. Il marchese impose alla discendenza che titolo e possedimenti si trasmettessero al solo figlio primogenito senza divisioni, almeno fino a quando tali disposizioni vennero abolita dal Granduca Pietro Leopoldo nel 1866. Tra le grandi famiglie possidenti fiorentine, i Guicciardini vissero gli anni del Granducato nella ricchezza e la tranquillit\u00e0, contando dodici senatori sotto i Medici o i Lorena.\nUn altro importante esponente familiare fu il conte Francesco Guicciardini, figlio di Luigi, importante economista e uomo politico a cavallo fra Otto e Novecento, sindaco di Firenze, deputato alla Camera, e pi\u00f9 volte ministro nel Governo Sonnino (degli Esteri) e Starrabba (dell'Agricoltura, Industria e Commercio).\nStemma.\nLo stemma dei Guicciardini \u00e8 un'arma parlante, cio\u00e8 riporta un disegno che richiama il nome familiare, in questo caso tre guicciarde (corni da caccia) d'argento in campo azzurro. Le guicciarde richiamavano la caccia, passatempo preferito dalla nobilt\u00e0 feudale.\nAlbero genealogico essenziale.\n Guicciardino Guicciardini (m. dopo 1150)\n \u2514\u2500Mercatante (m. dopo il 1199)\n \u2514\u2500Guicciardino Guicciardini\n \u2514\u2500Tuccio Guicciardini\n \u251c\u2500Simone Guicciardini, primo priore e gonfaloniere di giustizia nel 1302\n \u2502 \u251c\u2500Giovanni, gonfaloniere di compagnia nel 1334\n \u2502 \u251c\u2500Luca, gonfaloniere di giustizia nel 1348 e priore delle Arti nel 1353\n \u2502 \u2514\u2500Stoldo o Sozzo (1293-1315 circa), un suo sigillo \u00e8 conservato al Museo del Bargello\n \u2514\u2500Ghino (m. dopo il 1302)\n \u251c\u2500Niccol\u00f2, ambasciatore nel 1328 e nel 1343\n \u2502 \u2514\u2500Francesco, priore delle Arti nel 1391, nel 1404 e nel 1412\n \u2514\u2500Piero di Ghino Guicciardini (m. 1369), ingrand\u00ec i possedimenti immobiliari della famiglia \n \u2514\u2500Luigi Guicciardini (m. 1402), ambasciatore e gonfaloniere di giustizia nel 1378, spos\u00f2 Costanza Strozzi\n \u251c\u2500Niccol\u00f2 (m. 1407), priore delle Arti nel 1399 e nel 1406\n \u2502 \u251c\u2500Giovanni (m. 1480), priore delle Arti nel 1463\n \u2502 \u2502 \u2514\u2500Niccol\u00f2 (1446-1495), priore delle Arti nel 1493\n \u2502 \u2502 \u2514\u2500Giovanni (1489-1553)\n \u2502 \u2502 \u2514\u2500Niccol\u00f2 (1531-1598)\n \u2502 \u2502 \u251c\u2500Pandolfo, Cavaliere dell'Ordine di Malta dal 1558\n \u2502 \u2502 \u251c\u2500Giovanni\n \u2502 \u2502 \u2514\u2500Tommaso (1568-1621)\n \u2502 \u2502 \u2514\u2500Niccol\u00f2, Cavaliere dell'Ordine di Malta dal 1638\n \u2502 \u2514\u2500Battista (m. 1450), priore delle Arti nel 1430\n \u251c\u2500Piero di Luigi Guicciardini\n \u2502 \u251c\u2500Jacopo Guicciardini (1397-1490)\n \u2502 \u2502 \u2514\u2500Piero di Jacopo Guicciardini, spos\u00f2 Simona Gianfigliazzi\n \u2502 \u2502 \u251c\u2500Jacopo (1480-1552), nel 1515 acquist\u00f2 Palazzo Benizzi e un\u00ec la propriet\u00e0 a palazzo Guicciardini\n \u2502 \u2502 \u2502 \u2514\u2500Angelo (1506-1567), senatore\n \u2502 \u2502 \u2502 \u251c\u2500Gualterotto (1560-1608)\n \u2502 \u2502 \u2502 \u2502 \u2514\u2500Francesco (1595-1665), senatore\n \u2502 \u2502 \u2502 \u2514\u2500Jacopo (m. 1599), cavaliere di Malta\n \u2502 \u2502 \u251c\u2500Maddalena\n \u2502 \u2502 \u251c\u2500Francesco Guicciardini (1483-1540) storico e uomo politico\n \u2502 \u2502 \u2502 \u251c\u2500Simona, sposata a Piero Capponi (1529)\n \u2502 \u2502 \u2502 \u251c\u2500Laudomia, sposata a Pandolfo Pucci (1533)\n \u2502 \u2502 \u2502 \u2514\u2500Elisabetta, tra le candidate a sposare Cosimo I de' Medici, spos\u00f2 poi Alessandro Capponi (1537)\n \u2502 \u2502 \u251c\u2500Luigi (1487-1551), priore e gonfaloniere di giustizia nel 1527, scrisse un noto resoconto del Sacco di Roma\n \u2502 \u2502 \u2502 \u2514\u2500Niccol\u00f2 (1510-1557), senatore\n \u2502 \u2502 \u2502 \u251c\u2500Lorenzo (1539-1613), senatore\n \u2502 \u2502 \u2502 \u2502 \u251c\u2500Filippo, tesoriere segreto papale e Rettore della Sapienza nel 1622\n \u2502 \u2502 \u2502 \u2502 \u2514\u2500Luigi (m. 1625), Rettore della Sapienza nel 1607\n \u2502 \u2502 \u2502 \u2514\u2500Francesco, Cavaliere di Malta dal 1565\n \u2502 \u2502 \u251c\u2500Borgianni (1492-1549)\n \u2502 \u2502 \u2514\u2500Girolamo (1497-1555), priore, cavaliere e ambasciatore\n \u2502 \u2502 \u2514\u2500Angelo (1525-1581), ambasciatore\n \u2502 \u2502 \u2514\u2500Cosimo (1550-1621), ambasciatore e senatore\n \u2502 \u2502 \u2514\u2500Angelo (1587-1633), senatore\n \u2502 \u2502 \u2514\u2500Francesco (m. 1657)\n \u2502 \u2502 \u2514\u2500Lorenzo (1652-1710)\n \u2502 \u2502 \u251c\u2500Francesco (m. 1780), Cameriere d'onore di Cosimo III e di Anna Maria Luisa de' Medici, \n \u2502 \u2502 \u2502 \u2502 ebbe il titolo di Conte riconosciuto dal Granduca nel 1726, spos\u00f2 Luisa Maria Pucci di Barsento e poi Claudia Feroni\n \u2502 \u2502 \u2502 \u2514\u2500Lorenzo (1754-1812), spos\u00f2 Lucrezia Pucci, nel 1804 in occasione delle sue nozze fece ristrutturare \n \u2502 \u2502 \u2502 \u2502 il giardino di Palazzo Guicciardini\n \u2502 \u2502 \u2502 \u2514\u2500Luigi Guglielmo (1810-1864)\n \u2502 \u2502 \u2502 \u2514\u2500Francesco Guicciardini (1851-1915), sindaco di Firenze, deputato e ministro\n \u2502 \u2502 \u2502 \u2502 spos\u00f2 Luisa Strozzi (1859-1929)\n \u2502 \u2502 \u2502 \u251c\u2500Paolo Guicciardini (1880-1955), spos\u00f2 Augusta Orlandini del Beccuto, fece ristrutturare Palazzo Guicciardini nel 1922\n \u2502 \u2502 \u2502 \u251c\u2500Piero Guicciardini (1883-1961) spos\u00f2 Maria Luisa Bombicci Pontelli, ereditando il palazzo di Corso dei Tintori 19-21 a Firenze \n \u2502 \u2502 \u2502 \u2502 \u2502 \u2500-&gt;ramo ancora esistente\n \u2502 \u2502 \u2502 \u2502 \u251c\u2500Roberto Guicciardini (1933-2017), regista teatrale spos\u00f2 Margherita Pecol di Torino\n \u2502 \u2502 \u2502 \u2502 \u2502 \u251c\u2500 Piero Paolo Guicciardini (1962-), fece ristrutturare Palazzo Guicciardini nel 2007\n \u2502 \u2502 \u2502 \u2502 \u2502 \u2502 \u251c\u2500 Francesco Emanuele Guicciardini (1995-)\n \u2502 \u2502 \u2502 \u2502 \u2502 \u2502 \u2514\u2500 Costanza Maria Guicciardini (2007-)\n \u2502 \u2502 \u2502 \u2502 \u2502 \u251c\u2500 Tucciofrancesco Guicciardini (1966-)\n \u2502 \u2502 \u2502 \u2502 \u2502 \u2502 \u251c\u2500 Niccol\u00f2 Guicciardini (1984-)\n \u2502 \u2502 \u2502 \u2502 \u2502 \u2502 \u2514\u2500 Lodovico Guicciardini (1997-)\n \u2502 \u2502 \u2502 \u2502 \u2502 \u2514\u2500 Luisa Guicciardini (1974-)\n \u2502 \u2502 \u2502 \u2502 \u2514\u2500Girolamo Guicciardini Strozzi (1938-), diede vita al ramo Guicciardini Strozzi, principi di Forano e duchi di Bagnolo\n \u2502 \u2502 \u2502 \u251c\u2500Niccolo' Guicciardini (1885-1956)\n | | | | |__Francesco Luigi Guicciardini (1917-2001)\n | | | | |__Antonio Guicciardini Salini (1957-) con atto di adozione nel 1987. Fece ristrutturare Palazzo Guicciardini nel 2007\n | | | | |__ Lavinia Guicciardini Salini (1992-)\n \u2502 \u2502 \u2502 \u2514\u2500Leone Guicciardini (1895-1981)\n \u2502 \u2502 \u2502 \u2514\u2500Jacopo Guicciardini (1945- ) \n \u2502 \u2502 \u2502 \u251c\u2500 Dianora Guicciardini (1976- )\n \u2502 \u2502 \u2502 \u251c\u2500 Francesca Guicciardini (1978- )\n \u2502 \u2502 \u2502 \u251c\u2500 Leone Guicciardini (1984- )\n \u2502 \u2502 \u2502 \u2514\u2500 Ottavia Guicciardini (1999- )\n \u2502 \u2502 \u2514\u2500Ferdinando Leone Guicciardini (1782-1833)\n \u2502 \u2502 \u2514\u2500Carlo Ferdinando (1825-1862), spos\u00f2 Giulia Pucci di Barsento\n \u2502 \u2502 \u2514\u2500Ferdinando (1845-1910), ramo ancora esistente\n \u2502 \u2502 \u2502 \u2514\u2500Lorenzo (1879-1962)\n \u2502 \u2502 \u2502 \u2514\u2500Guicciardino Ferdinando (1879-1962)\n \u2502 \u2502 \u2502 \u251c\u2500Ferdinando\n \u2502 \u2502 \u2502 \u251c\u2500Piera\n \u2502 \u2502 \u2502 \u2514\u2500Maria Serena\n \u2502 \u2502 \u2514\u2500Lodovico (1862-1936), spos\u00f2 Francesca Corsi Salviati\n \u2502 \u2502 \u2514\u2500Giulio (1887-1958), marchese di Montepascali, ramo ancora esistente\n \u2502 \u251c\u2500Luigi di Piero Guicciardini (1407-1487)\n \u2502 \u2502 \u2514\u2500Ranieri Guicciardini (m. 1503), rettore dell'Universit\u00e0 di Pisa, vescovo di Cortona\n \u2502 \u2514\u2500Niccol\u00f2\n \u2514\u2500Giovanni Guicciardini\n \u2514\u2500[varie generazioni]\n \u2514\u2500Marchese Piero Guicciardini (XVIII secolo), primo Marchese di Campiglia, spos\u00f2 Simona Machiavelli"}
{"id": "1149978", "revid": "765341", "url": "https://it.wikipedia.org/wiki?curid=1149978", "title": "Parola di Giobbe", "text": "Parola di Giobbe \u00e8 il primo libro di Giobbe Covatta, pubblicato nel giugno del 1991 dalla casa editrice Adriano Salani Editore. L'opera originale, scritta in napoletano, aveva come titolo Dicette Giobbe ed \u00e8 stata pubblicata in lingua originale soltanto a Napoli: in italiano il libro \u00e8 stato tradotto da Paola Catella, moglie dello scrittore, in \"Parola di Giobbe\". Le numerose illustrazioni del libro sono di Stefano Disegni.\nTra il 1991 ed il 1995 il libro \u00e8 stato ristampato in 31 edizioni.\nTrama.\nIl libro \u00e8 una curiosa rivisitazione della Bibbia in chiave umoristica, fornendo una risposta tutta personale di Covatta ad alcuni interrogativi scherzosi del catechismo, quali l'impossibilit\u00e0 da parte di Caino e Abele di generare tutta l'umanit\u00e0 visto che entrambi erano di sesso maschile, o la vita di Ges\u00f9 in quegli anni della sua infanzia che non vengono riportati sui Vangeli.\nCovatta ripercorre cos\u00ec tutte le Sacre Scritture, dalla Genesi fino alla vita di Cristo, riscrivendo di fatto le sue tappe fondamentali come la vita di Abramo, la travagliata costruzione dell'Arca di No\u00e8 o la lotta di Mos\u00e8 per liberare gli schiavi ebrei dall'Egitto."}
{"id": "1149981", "revid": "114385", "url": "https://it.wikipedia.org/wiki?curid=1149981", "title": "Libro del comando", "text": "Libro del comando \u00e8 il nome con cui venivano indicati i testi di magia nera contenenti la descrizione dei metodi per conoscere e distinguere gli spiriti benigni e maligni, cos\u00ec come le formule magiche per invocarne l'intervento, al fine di ottenerne l'aiuto per mezzo di \u00abresponsi e rivelazioni\u00bb, la cui circolazione veniva combattuta d'autorit\u00e0.\nLa menzione dei \"Libri di comando\" ricorre in letteratura e assume un valore particolare in alcune tradizioni folcloriche italiane, nei quali quei testi sono rappresentati come attributi di personaggi e figure negromantiche e stregonesche.\nIl presunto \"Libro del comando\" di Agrippa di Nettesheim.\nVi \u00e8 un testo molto famoso, il \"De cerimoniis magicis\", di cui una copia si conserva anche alla Biblioteca Nazionale di Roma. Il contenuto di questo testo, che nelle traduzioni italiane viene tramandato come \"Libro del comando\", consiste in un'iniziazione alla magia cerimoniale e all'evocazione degli spiriti.\nEsso viene attribuito a Enrico Cornelio Agrippa di Nettesheim, allievo di Johannes Trithemius e uno degli ultimi alchimisti di tradizione medievale, ma l'attribuzione del testo ad Agrippa \u00e8 considerata spuria dagli studiosi.\nIl testo vorrebbe infatti essere il quarto episodio di un'opera concepita in tre libri, il \"De occulta philosophia libri tres\". Il quarto volume sarebbe stato tenuto segreto dall'autore per riservarne l'accesso ai soli iniziati, nel timore che, con la sua divulgazione, potesse essere mal utilizzato o ridicolizzato.\nLa prima comparsa di questo testo si ebbe a Marburgo, nel 1559, nella gi\u00e0 citata edizione, ma tre anni dopo, Johann Wier, allievo di Agrippa e molto vicino al maestro, denunci\u00f2 subito quel testo come un apocrifo, un giudizio confermato dalle analisi di questo libro che, per stile e contenuto \u00e8 ben lontano dalla qualit\u00e0 letteraria degli altri tre. \nIl libro \u00e8 stato spesso pubblicato insieme ai \"Magica elementa\", un testo di magia bianca scritto da Pietro d'Abano. Per questo \u00e8 frequente che i due testi vengano associati nelle menzioni di XVI e XVII secolo.\nNonostante l'opinione comune degli studiosi circa la sua non genuinit\u00e0, il testo ha conosciuto diverse edizioni italiane, anche recenti, che continuano ad attribuirlo ad Agrippa.\nIl \"Libro del comando\" nelle tradizioni popolari italiane.\nLa presenza del \"Libro del comando\" nelle tradizioni folcloriche non sembra sia da mettere in relazione con il testo attribuito ad Agrippa.\nMeridione.\nNelle regioni dell'Italia centro-meridionale, Abruzzo, Ciociaria, Campania, il \"Libro del comando\" \u00e8 un testo di magia nera opera del demonio, oppure un libro attribuito a Virgilio o comunque risalente ai tempi del poeta romano, considerato generalmente mago dalla tradizione popolare e ritenuto uno dei suoi proprietari. Il libro avrebbe fatto la sua ultima comparsa nelle mani di Pietro Bailardo, ultimo possessore, che, dopo il Concilio di Trento, se ne priv\u00f2 consegnandolo al Sant'Uffizio affinch\u00e9 le potenti magie che vi erano descritte fossero controllate dalla Chiesa e infine dimenticate.\nTradizione piemontese.\nAnche nell'immaginario folklorico piemontese, al pari di altre regioni d'Italia, \u00e8 frequente il riferimento al \"Libro del Comando\", senza che vi sia alcun riferimento con il testo di Enrico Cornelio Agrippa. Esso rappresenta infatti un libro scritto dal diavolo in persona, atto a evocare spiriti e lanciare malefici di ogni genere. \u00c8 strettamente correlato alla figura immaginaria della \"Masca\", la strega piemontese, che utilizza il libro per i riti magici. Nelle rappresentazioni folcloriche, si tratta di un libello di generose dimensioni, viene tramandato di \"masca\" in \"masca\", sulla cui prima pagina vi \u00e8 scritto: \"comanda, comanda, comanda\".\nGrazie al testo sarebbe possibile realizzare qualsiasi cosa, una sorta di lampada di Aladino \"satanica\" contestualizzata in libro. Il libro del comando potrebbe coincidere con il diario \"segreto\" delle donne dell'epoca, su cui venivano appuntate ricette e rimedi naturali per sconfiggere malattie o da utilizzare come rudimentali cosmetici. Il libro della strega, anche nell'immaginario, coincide spesso con la raccolta delle sue formule magiche. Nella variante piemontese invece il libro ha una dubbia provenienza. Tendenzialmente sarebbe il diavolo a scriverlo, ma diverse attestazioni indicano espressamente che era possibile \"ordinarlo e comprarlo\" insieme ad un relativo talismano. Mediatori di questa transazione erano i cosiddetti \"settimini\", bambini nati prematuri di 7 mesi e per questo ritenuti dotati di poteri di veggenza e sensitivit\u00e0, sorte di maghi che tuttora - nella convinzione popolare - seppure anziani e divenuti rarissimi, sono stimati e rispettati su tutto il territorio."}
{"id": "1149990", "revid": "287204", "url": "https://it.wikipedia.org/wiki?curid=1149990", "title": "Albani", "text": ""}
{"id": "1149995", "revid": "767487", "url": "https://it.wikipedia.org/wiki?curid=1149995", "title": "Ablabio", "text": "Biografia.\nAblabio era figlio di una famiglia pagana e socialmente umile, originaria di Creta. Ricopr\u00ec il rango di \"officialis\" del governatore di Creta, poi si trasfer\u00ec a Costantinopoli, dove riusc\u00ec a guadagnarsi una notevole fortuna e una grande influenza sull'imperatore Costantino I, al quale dedic\u00f2 alcuni versi, fino a diventare il senatore pi\u00f9 influente.\nSi convert\u00ec al Cristianesimo; divenne \"vicarius\" dell'Asia (324/326).\nAblabio aveva una certa influenza su Costantino, che lo nomin\u00f2, a partire al 329, prefetto del pretorio d'Oriente. Riusc\u00ec a convincere l'imperatore che il mancato arrivo dei rifornimenti di grano a Costantinopoli era stato causato dalle arti magiche di Sopatro di Apamea, un saggio pagano e moralizzatore che aveva attaccato in passato sia l'imperatore che Ablabio per i loro costumi dissoluti; Costantino, dietro suggerimento di Ablabio, condann\u00f2 a morte Sopatro.\nCostantino gli affid\u00f2 la guida del figlio Costanzo (il futuro Costanzo II); nel 329 era probabilmente prefetto sotto Costanzo, in Italia, ma l'anno successivo si rec\u00f2 in Oriente, forse in occasione della dedicazione di Costantinopoli.\nNel 331 ricopr\u00ec il consolato. Nel 333 Costantino gli indirizz\u00f2 una lettera (conservatasi) in cui l'imperatore gli comunicava che era facolt\u00e0 anche di una sola delle parti in un giudizio di appellarsi al giudizio di un vescovo invece che a quella di un magistrato civile. Nel 335/336 lasci\u00f2 Costantinopoli per accompagnare Costanzo cesare in Oriente.\nCon la morte di Costantino, nel 337, Ablabio rest\u00f2 in carica al servizio di Costanzo, ora divenuto imperatore; poich\u00e9, per\u00f2, si schier\u00f2 con il vescovo niceno Atanasio di Alessandria d'Egitto, che aveva forti nemici alla corte ariana di Costanzo II, cadde in disgrazia e fu presto congedato.\nRitiratosi a vita privata nei suoi possedimenti in Bitinia, fu sospettato di ambire al trono; fu architettato un piano per costringerlo a scoprire le proprie intenzioni a proposito e, nel 338, venne condannato a morte da Costanzo II. Fu giustiziato davanti alla sua casa a Costantinopoli, che in seguito entr\u00f2 in possesso di Galla Placidia.\nLa figlia Olimpia era fidanzata all'imperatore Costante I; in seguito venne data in sposa da Costanzo II al re d'Armenia Arsace II dopo il 351, ma venne dopo poco avvelenata dalla prima moglie di Arsace.\nVa forse identificato con l'Ablabio che scrisse una storia dei Goti, poi usata come fonte da Cassiodoro e Giordane."}
{"id": "1149999", "revid": "1839384", "url": "https://it.wikipedia.org/wiki?curid=1149999", "title": "Loyal to the Game", "text": "Loyal to the Game \u00e8 il quinto album postumo del rapper statunitense Tupac Shakur, pubblicato il 14 dicembre 2004 negli Stati Uniti (12 dicembre nel Regno Unito).\nIl disco.\nProdotto da Eminem, quest'ultimo, secondo quanto dichiarato in un'intervista concessa a MTV, era cos\u00ec preso dalla vita e dal lavoro di Tupac che scrisse una lettera alla madre di Tupac, Afeni Shakur, chiedendole di lasciargli produrre l'album. Lei accett\u00f2 e lasci\u00f2 che artisti della Shady Records come 50 Cent, la G-Unit e Obie Trice apparissero nell'album, come anche i popolari Dido ed Elton John. L'album contiene due singoli, \"Thugs Get Lonely Too\" e \"Ghetto Gospel\".\nEminem ha usato varie tecniche di produzione inusuali durante la creazione dell'album, pitchando la voce di Tupac per adattarla meglio alle basi. Ci sono anche molti tagli della voce e modifiche per ottenere nuove frasi della cultura del rap attuale. Molti fan rimasero delusi da questa scelta e volevano che l'album non fosse riconosciuto come ufficiale."}
{"id": "1150000", "revid": "45927", "url": "https://it.wikipedia.org/wiki?curid=1150000", "title": "Arjen K. Lenstra", "text": ""}
{"id": "1150001", "revid": "729019", "url": "https://it.wikipedia.org/wiki?curid=1150001", "title": "Battle Raper 2", "text": "Battle Raper 2 \u00e8 un videogioco giapponese, il secondo della serie Battle Raper. \u00c8 un gioco di combattimento tridimensionale con l'abilit\u00e0 aggiunta di poter svestire le avversarie colpo dopo colpo. La storia non ha relazioni con il gioco precedente, e non c'\u00e8 violenza sessuale anche se il titolo sembrerebbe affermarlo. In questo gioco esiste anche l'opzione per modificare i vestiti e le armi dei personaggi.\nIl gioco.\nNella modalit\u00e0 storia devi combattere contro mostri e personaggi femminili. Con te c'\u00e8 uno dei personaggi femminili che ti accompagna mentre esplori l'isola. Alla fine del gioco sei accompagnato da tutte e sei le ragazze.\nSi combatte contro il computer. vinci dieci combattimenti con lo stesso personaggio per ottenere nuovi vestiti.\nPermette di combattere con un amico.\nLa \"modalit\u00e0 tocco\" (touch mode) permette di guarire i personaggi feriti. Curandoli nella giusta sequenza si ottengono nuovi vestiti.\nLa \"modalit\u00e0 replay\" (replay mode) permette di copulare con i personaggi dei quali si \u00e8 conclusa la storia."}
{"id": "1150009", "revid": "1137263", "url": "https://it.wikipedia.org/wiki?curid=1150009", "title": "Cecelia Ahern", "text": "\u00c8 figlia dell'ex primo ministro irlandese Bertie Ahern, e sua sorella, Georgina, \u00e8 sposata con Nicky Byrne, membro del gruppo pop irlandese Westlife. Cecilia ha sposato David Keoghan il 12 giugno 2010 in Celbridge, Irlanda. Dal 2009 \u00e8 madre di una bambina, Robin, e nel 2012 \u00e8 nato il suo secondogenito, Sonny.\nCarriera.\nHa scritto il suo primo romanzo, \"P.S. I love you\", a soli 20 anni. \u00c8 divenuto un bestseller in brevissimo tempo ed \u00e8 stato tradotto in oltre 50 paesi. Ben presto la Warner Bros. ne ha acquistato i diritti per farne un film, uscito nei cinema italiani il 1\u00ba febbraio 2008 col titolo \"P.S. I Love You\", e che vede protagonisti Hilary Swank e Gerard Butler. Nel 2014, invece, \u00e8 uscito il film tratto da Scrivimi ancora, il secondo omonimo romanzo di Cecelia. Nello stesso anno escono, per l'emittente tedesca ZDF, il primo film da lei scritto, \"Cecelia Ahern - Zwischen Himmel und Hier\", in Italia trasmesso con il titolo \"Cecelia Ahern - I fiori del destino\", e il film \"Cecelia Ahern - Mein ganzes halbes Leben\", in forma di sequel del precedente, in Italia trasmesso come \"Cecelia Ahern - Il ponte delle speranze\" e liberamente ispirato al suo terzo romanzo Se tu mi vedessi ora. Nel 2016 la scrittrice pubblica il suo primo libro della duologia Flawed destinato ad un pubblico young adult. \nOltre ad aver pubblicato diversi romanzi, ha scritto alcuni brevi racconti, destinando il ricavato delle vendite in opere di beneficenza. Ha prodotto la serie TV \"Samantha chi?\", con Christina Applegate, trasmessa dall'emittente americana ABC."}
{"id": "1150010", "revid": "1573940", "url": "https://it.wikipedia.org/wiki?curid=1150010", "title": "High School Debut", "text": " \u00e8 un manga sh\u014djo giapponese di Kazune Kawahara pubblicato in patria su \"Bessatsu Margaret\" della Sh\u016beisha. In Giappone i capitoli sono stati raccolti in 13 volumi tank\u014dbon pi\u00f9 due speciali; in Italia l'opera, edita dalla Star Comics \u00e8 stata raccolta in 13 volumi. Ne \u00e8 stato inoltre tratto un film live action uscito nel 2011 con Junpei Mizobata che interpreta la parte di Yo.\nTrama.\nHaruna Nagashima ha appena iniziato il primo anno di liceo, poich\u00e9 fino a quel momento si era dedicata solamente al softball (gioco in cui \u00e8 bravissima), ora, invece, \u00e8 decisa a trovarsi un ragazzo; dapprima cerca di applicare i consigli di riviste e di numerosi \"sh\u014djo manga\", poi per\u00f2 collezionando una serie di fiaschi, capisce che ha bisogno dell'aiuto di un ragazzo del secondo anno, Yo Komiyama che \u00e8 molto bravo nel dare consigli sul look. Il ragazzo, anche se all'inizio \u00e8 riluttante, accetta di diventare il suo \"allenatore\".\nMedia.\nManga.\n\"High School Debut\" \u00e8 pubblicato in Giappone dalla Sh\u016beisha nel \"Bessatsu Margaret\" sin dal 2003, ed al dicembre 2007 la serie \u00e8 stata raccolta in 13 tank\u014dbon.\nDrama CD.\nLa serie \u00e8 anche stata adattata in un drama CD pubblicato il 10 giugno 2006."}
{"id": "1150017", "revid": "36426", "url": "https://it.wikipedia.org/wiki?curid=1150017", "title": "Depretis", "text": ""}
{"id": "1150027", "revid": "36426", "url": "https://it.wikipedia.org/wiki?curid=1150027", "title": "Famiglia Guicciardini", "text": ""}
{"id": "1150029", "revid": "1573940", "url": "https://it.wikipedia.org/wiki?curid=1150029", "title": "Kazune Kawahara", "text": "Il suo manga di debutto \u00e8 stato \"\"Kare no ichiban sukina hito\", pubblicato sulla rivista \"Bessatsu Margaret\".\nLa Kawahara si \u00e8 sempre dedicata a manga brevi, con l'eccezione di , opera raccolta in 20 \"tank\u014dbon\", serializzata dal 1995 al 2003.\nIn Italia \u00e8 giunta invece la serie \"High School Debut\"\", opera in 13 volumi, edita dalla Star Comics."}
{"id": "1150036", "revid": "6923", "url": "https://it.wikipedia.org/wiki?curid=1150036", "title": "Turda", "text": "Turda (in ungherese \"Torda\", in tedesco \"Thorenburg\") \u00e8 un municipio della Romania di abitanti, al 2009, ubicato nel distretto di Cluj, nella regione storica della Transilvania.\nStoria.\nIl comune sorge nel luogo dove anticamente vi era l'antica Dierna dei Daci, poi, sotto l'Impero romano venne edificata la fortezza legionaria di \"Potaissa\" dove fu insediata, a partire dal 168, durante il periodo delle guerre marcomanniche, la Legio V \"Macedonica\" sotto Marco Aurelio.\nIn questa regione i romani trovarono miniere di sale. All'inizio del regno d'Ungheria venne scoperta la miniera di sale di Turda. La prima menzione si ha con dei diplomi scritti in latino, nel 1075, al tempo del re G\u00e9za I d'Ungheria i diplomi menzionano i nomi geografici in lingua ungherese di Turda e Aranyos. Pi\u00f9 tardi, Turda divenne centro amministrativo e di comando per tutte le miniere di sale della Transilvania. All'inizio del XI secolo inizi\u00f2 la costruzione del castello di Turda, i cui resti sono ancora visibili. Nel 1241 e nel 1285 la localit\u00e0 venne distrutta dai mongoli. Nel 1289, Ladislao IV d'Ungheria don\u00f2 ai Siculi la terra per il castello Aranyos, e quindi fu fondata la localit\u00e0 di Aranyossz\u00e9k. Fu menzionato per l'ultima volta nel 1508; ora non ce n'\u00e8 pi\u00f9 alcuna traccia.\nNel 1463 venne qui tenuto il primo parlamento ungherese. Il 20 dicembre 1542, presso l'Assemblea Nazionale venne riconosciuto Giovanni II d'Ungheria principe della Transilvania e della regione dell'Ungheria orientale, il Partium. Nel 1557 il principe venne riconosciuto sia dalle chiese protestanti che dal Parlamento. Nel 1568 venne emesso da Giovanni II l\u2019\"Editto di Turda\" sulla tolleranza religiosa, uno dei primi di tutta la storia dell'Europa occidentale, successivo di poco alla Pace di Cavour.\nNel 1601 i protestanti si rifugiarono nella chiesa gotica di \u00dajtorda per sottrarsi dall'esercito di Giorgio Basta, ma le pareti furono distrutte e le persone massacrate. L'esercito imperiale vicino alla citt\u00e0 batt\u00e9 il \"voivoda\" Michele il Coraggioso. Nel 1974 sul sito della battaglia venne costruito il monumento di Michele.\nNel 1614 Gabriele Bethlen don\u00f2 il villaggio abbandonato ai minatori di sale dove riprese l'estrazione del sale.\nAd Alba Iulia, nel 1665, l'Assemblea Nazionale ha dichiarato Turda a \"citt\u00e0 nobile\". Nel 1848 vennero ufficialmente aboliti gli status di \"citt\u00e0 nobili\" in tutta la Transilvania.\nNel 1714 il conte Mih\u00e1ly Mikes decise di fondare a Turda l'Ordine di San Paolo primo eremita.\nNel 1910 la popolazione era composta da abitanti, di cui 9 674 magiari, 3 389 tra rumeni e tedeschi. Dopo il Secondo arbitrato di Vienna la maggior parte della popolazione ungherese si trasfer\u00ed a Cluj.\nNel 1944 nei pressi della citt\u00e0 avvenne la sanguinosa battaglia di Turda tra gli eserciti tedesco-ungherese-rumeno e sovietico. Durante il conflitto, per un intero mese, le truppe ungheresi-tedesche impedirono l'avanzata dei sovietici.\nNel 2011 la popolazione era composta da abitanti, di cui romeni, 3 905 ungheresi, 2 603 rom e 35 tedeschi. 4 416 persone non indicarono l'etnia.\nCultura, istruzione pubblica.\nNel luogo in cui oggi opera la \"Scuola Teodor Mur\u0103\u0219anu\" (str. Dr.I.R\u0103\u021biu n. 53, l'ex liceo \"Princess Ileana\" del periodo tra le due guerre) si trovava la prima scuola rumena a Turda.\nA Turda si trovano il Museo di Storia, la Biblioteca Comunale \"Teodor Mur\u0103\u0219anu\", la Casa della Cultura, la Societ\u00e0 Culturale \"Filarmonia\", la Societ\u00e0 Culturale \"Rei Culturaes Fautores\", la Fondazione Potaissa, il , il Club per bambini, lo Sport Dance Club \"Potaissa\", l'Ensemble folklore \"Potaissa\", Emil Negru\u021biu College (27 Agriculture str.), \"Dr. Ioan Ra\u021biu\" Technical College (Stefan cel Mare str. n. 4), Technical College (Str. Basarabiei no. 48), High School teorica \" Liviu Rebreanu \"(Tineretului str. No. 6), Liceo teorico\" Josika Miklos \"(BPHasdeu str. No. 4) e Mihai Viteazul National College (str.Dr.I.Ra\u021biu n. 111).\nIl \"Lapidarium\", situato nella piccola piazza nel centro della citt\u00e0 \u00e8 stato spostato nel 2013 al Museo di storia. Contiene una larghissima collezione di resti di epoca romana, rinvenuti nel perimetro di Turzii (sarcofagi, statue, colonnati, capitelli, ecc.).\nIl Teatro Municipale \u00e8 sede di una vasta stagione teatrale oltre che promotore di un Festival internazionale di Teatro giunto nel 2020 alla quarta edizione. Costruito tra il 1901 ed il 1904 in stile eclettico, fu intitolato, nel 2014, in apprezzamento per il suo contributo allo sviluppo dell'arte teatrale in Romania, al grande regista Aureliu Manea."}
{"id": "1150037", "revid": "1652635", "url": "https://it.wikipedia.org/wiki?curid=1150037", "title": "Atlante (anatomia)", "text": "In anatomia, latlante (C1) \u00e8 la prima vertebra cervicale della colonna vertebrale. Il suo nome richiama l'Atlante mitologico, perch\u00e9 \u00e8 il supporto della testa, paragonabile a un globo. Infatti Atlante, secondo la mitologia greca, era il titano che, non per sua volont\u00e0 ma per quella di Zeus, sorreggeva, con la sola forza delle braccia e perci\u00f2 con uno sforzo enorme e soprattutto disumano, il cielo. Infatti alcuni lo chiamano il titano del cielo ed \u00e8 anche un personaggio di un episodio della storia di Ercole.\nL'atlante, assieme all'epistrofeo, forma l'articolazione che connette il cranio alla colonna vertebrale. Atlante ed epistrofeo sono adattati per permettere un maggior grado di mobilit\u00e0 rispetto a quello delle altre vertebre.\nLa maggiore peculiarit\u00e0 dell'atlante \u00e8 l'assenza del corpo vertebrale, dovuta al fatto che esso si \u00e8 fuso con quello della vertebra successiva (l'epistrofeo). Un'altra particolarit\u00e0 \u00e8 l'assenza del processo spinoso (vi \u00e8 una sporgenza mammillare detta tubercolo posteriore dell'atlante): l'atlante infatti ha forma di anello, formato da un arco anteriore e da uno posteriore.\nArco anteriore.\nL'arco anteriore costituisce circa i due quinti dell'anello: la sua superficie anteriore \u00e8 convessa e presenta al centro il tubercolo anteriore, su cui si inseriscono i muscoli lunghi del collo. L'arco anteriore posteriormente \u00e8 concavo e presenta una faccetta articolare liscia (\"fovea dentis\"), rotonda o ovale, per l'articolazione con il dente dell'epistrofeo. I margini superiore e inferiore danno attacco rispettivamente alla membrana atlanto-occipitale anteriore e al legamento longitudinale anteriore. La sua parte orientabile esternamente viene chiamata vallata e internamente plumbea aborigena.\nArco posteriore.\nL'arco posteriore costituisce circa due quinti della circonferenza completa; termina dietro con il tubercolo posteriore, che rappresenta il residuo del processo spinoso e fornisce l'inserzione ai muscoli retti minori posteriori del capo. Le ridotte dimensioni dell'abbozzo del processo spinoso impediscono le interferenze nei movimenti relativi tra atlante e cranio. La parte posteriore dell'arco presenta sopra e dietro un margine tondeggiante per l'unione della membrana atlo-occipitale posteriore, mentre immediatamente dietro a ciascun processo articolare superiore si trova un canale (il \"solco per l'arteria vertebrale\"), a volte trasformato in un forame da un leggero spigolo osseo che forma un arco dietro il termine posteriore del processo articolare superiore.\nQuesta scanalatura rappresenta la tacca vertebrale superiore ed \u00e8 adibita al passaggio dell'arteria vertebrale che, dopo essere risalita attraverso il forame nel processo traverso, si avvolge attorno alla massa laterale in direzione arretrata e mediana; la scanalatura ospita anche il nervo suboccipitale (il primo nervo spinale). In una comune variante anatomica, l'arteria vertebrale passa attraverso un forame arcuato."}
{"id": "1150041", "revid": "181699", "url": "https://it.wikipedia.org/wiki?curid=1150041", "title": "Dej", "text": "Dej (in ungherese \"D\u00e9s\", in tedesco \"Burglos\" o \"Desch\") \u00e8 un municipio della Romania di 38.610 abitanti, ubicato nel distretto di Cluj, nella regione storica della Transilvania.\nGeografia fisica.\nIl comune dista 60\u00a0km dal capoluogo Cluj Napoca ed \u00e8 situato ai margini delle colline \"Florilor\" alla confluenza del Some\u015ful Mare col Some\u015ful Mic.\nFanno parte dell'area amministrativa anche le localit\u00e0 di Ocna-Dejului, Pe\u015ftera, Pintic e \u015eomcutu Mic.\nStoria.\nIl primo documento storico che segnala la citt\u00e0 \u00e8 datato 1061 ed \u00e8 l\u00ec chiamata \"Dees\". Nei pressi esistono miniere di sale note fin dall'epoca Dacica. La prima fortificazione fu costruita tra il 1214 e il 1235 in tempo per l'invasione dei Tatari (1241). In epoca medievale e moderna l'economia della citt\u00e0 \u00e8 legata all'esportazione del sale, al cui scopo fu anche costruito un piccolo porto sul Some\u015ful Mare.\nDal punto di vista amministrativo all'epoca del Regno d'Ungheria fu capoluogo del comitato di Szolnok-Doboka e tra il 1920 e il 1940 del Distretto di Some\u015f nella neonata Romania\nSociet\u00e0.\nEvoluzione demografica.\nNel 1850 la popolazione totale era di 4196 residenti, di cui 2786 ungheresi, 1037 romeni, 140 rom, 85 tedeschi e 148 di altre etnie. Al censimento del 1910 risultavano 11.451 residenti (7991 ungheresi, 2911 romeni, 445 tedeschi e 104 di altre nazionalit\u00e0), mentre nell'ultimo censimento (2002) i residenti erano 38.478 facendo di Dej la terza citt\u00e0 per popolazione del Distretto di Cluj"}
{"id": "1150049", "revid": "6923", "url": "https://it.wikipedia.org/wiki?curid=1150049", "title": "Ferrari Berlinetta Boxer", "text": "La Ferrari Berlinetta Boxer, chiamata anche Ferrari BB, \u00e8 un'autovettura sportiva, con carrozzeria coup\u00e9 a 2 posti e motore centrale-posteriore e trazione posteriore. Dopo la presentazione al salone dell'automobile di Torino del 1971, venne prodotta dalla casa automobilistica italiana Ferrari dal 1973 al 1984 in 3 versioni ed \u00e8 stata il modello di punta della casa nel suo periodo di produzione.\nIn un'intervista di luglio 2018 il progettista Leonardo Fioravanti conferma che la sigla BB indica le iniziali di Brigitte Bardot inizialmente utilizzata come nome del progetto e poi rimasta come sigla del modello.\nLa 365 GT/4 BB (1973-1976).\nLe \"BB\" nacquero, sulla scia dei successi in Formula 1, per sostituire le 365 GTB/4 Daytona. La scelta di una denominazione quasi identica alla precedente tendeva a minimizzare la totale diversit\u00e0 d'impostazione tecnica con i precedenti modelli dotati di motore anteriore. Con questa vettura Enzo Ferrari dovette rinunciare allo storico detto \"mai mettere il carro davanti ai buoi\", infatti il \"Drake\" era (fino alla BB) da sempre sostenitore dell'impostazione tecnica che prevedeva il motore anteriore, cio\u00e8 i \"buoi\" (motore) davanti al \"carro\" il telaio, anche se ormai da anni alcune versioni corsa e le \"Dino\" erano gi\u00e0 state concepite con questa impostazione a motore centrale-posteriore.\nA dispetto del nome, il motore non \u00e8 un vero boxer, bens\u00ec un motore a V piatto con bancate disposte a formare un angolo di 180\u00b0 poich\u00e9 le bielle sono montate a coppie sullo stesso supporto, soluzione costruttiva tipica dei motori a V, mentre i boxer impiegano un supporto per ciascuna biella, come nei motori in linea.\nDenominato \"F102 AB 00\", \u00e8 un 12 cilindri completamente nuovo montato in posizione centrale. La lubrificazione \u00e8 a carter umido, il cambio manuale a 5 rapporti \u00e8 montato sotto al motore (vicino ai radiatori dell'olio) \u00e8 coadiuvato nel trasmettere il moto alle ruote posteriori da un differenziale autobloccante, completano il quadro delle raffinatezze tecniche.\nIl telaio \u00e8 quello tipico delle Ferrari pi\u00f9 sportive, con traliccio centrale e sospensioni a ruote indipendenti con triangoli sovrapposti, dotato di 4 freni a dischi in acciaio temperato ed autoventilati e sterzo a cremagliera.\nLa linea venne principalmente realizzata da Leonardo Fioravanti per la Pininfarina. Una moderna linea sportiva ma al tempo stesso molto elegante e filante. Dotata all'anteriore di doppi fari a scomparsa e di una caratteristica copertura in plastica bianca che nasconde luci di posizione e indicatori di direzione anteriori, mantenendone pulito e filante il muso. I paraurti erano di tipo avvolgente-integrato in colore nero opaco, raccordati nella fiancata bicolore in cui la parte inferiore era nero opaco, per rendere pi\u00f9 filante la linea. La carrozzeria \u00e8 pressoch\u00e9 tutta sviluppata sui due ampi cofani che comprendono i parafanghi e sorreggono i paraurti. Infatti la vettura ha una cellula-abitacolo con le due porte, mentre tutto il resto \u00e8 costituito dai due ampi cofani anteriore e posteriore, dotati della caratteristica ampia apertura verso l'esterno.\nIl motore 12 cilindri di 4390,35 cm\u00b3 sviluppa una potenza massima di 380 CV a 7700 giri/min e dispone di una coppia di 409 Nm a 3.900 giri/min, \u00e8 alimentato da 4 carburatori Weber 40 IF3C. La vettura raggiunge i 302\u00a0km/h e accelera da 0 a 100\u00a0km/h in 5,4 secondi, passando da 100\u00a0km/h a 200\u00a0km/h in 12,8 secondi, rendendola all'epoca della sua produzione, una delle auto di serie pi\u00f9 veloci del mondo. Presentata inizialmente nel 1971 e in produzione un paio di anni dopo, questo modello rappresenta un progetto interamente nuovo della Ferrari e rappresent\u00f2 una grande sfida tecnica.\nLa 365GT/4 BB \u00e8 immediatamente riconoscibile al posteriore grazie ai 6 gruppi ottici ed \u00e8 dotata di 6 terminali di scarico (quest'ultimo dettaglio rappresenta una caratteristica unica in tutta la produzione Ferrari).\nDella serie BB, la 365 GT/4 \u00e8 la prima e in assoluto la pi\u00f9 rara, essendone stati allestiti appena 387 esemplari.\nLa 512 BB (1976-1981).\nLa crisi petrolifera esplosa alla fine del '73 port\u00f2 con s\u00e9 molti cambiamenti di costume. Le autovetture sportive iniziarono ad essere considerate immorali nel nuovo contesto economico-sociale (qualcuno pensava che fosse necessario addirittura impedirne la produzione) e l'incremento del costo dei carburanti spingeva i costruttori a ridurre i consumi dei loro modelli. \nLe nuove istanze culturali e politiche portarono, inoltre, una maggior coscienza ambientale ed una pi\u00f9 alta consapevolezza delle problematiche dell'inquinamento. Gli Stati Uniti d'America introdussero nel 1974 una severa normativa antinquinamento e per rispettarla molte Case dovettero intervenire pesantemente sui motori.\nAnche la Ferrari, che aveva nel mercato USA la principale destinazione dei propri prodotti, dovette adeguarsi, presentando il nuovo modello in occasione del salone dell'automobile di Parigi del 1976.\nLa 365 GT/4 BB lasci\u00f2 il posto alla \"BB 512\", trattandosi dell'evoluzione del modello precedente \u00e8 molto simile se non pressoch\u00e9 identica nell'estetica e nell'impostazione meccanica. Le modifiche furono introdotte oltre che per ridurre le emissioni, anche per rendere pi\u00f9 fluide l'erogazione della potenza (che nella 365 GT4/BB avveniva in maniera brutale ed improvvisa) e le caratteristiche generali di guida.\nA livello estetico si notano: la comparsa di un piccolo alettone, l'allargamento dei parafanghi posteriori, l'adozione di griglie modificate sul cofano motore, la comparsa di due piccole prese d'aria nella parte bassa della fiancata di tipo NACA e l'eliminazione di una coppia di luci posteriori, che scesero da 6 a 4, cos\u00ec come i terminali di scarico scesero da 6 a 4 e le plastiche gialle dei fanali sul cofano anteriore. Queste modifiche oltre che estetiche erano di tipo funzionale. L'allargamento dei parafanghi fu effettuato per ospitare ruote posteriori pi\u00f9 larghe che migliorarono la tenuta di strada. L'aumento dei flussi d'aria in uscita dal cofano motore consentiva di raffreddare meglio la meccanica e l'abitacolo della BB. Le prese d'aria NACA sulle fiancate raffreddavano i freni posteriori. La cilindrata crebbe a 4942\u00a0cm\u00b3, ma la potenza, a causa delle nuove regolazioni, scese a 360 CV a 6800 giri/min. e la velocit\u00e0 a 295\u00a0km/h, il tutto a favore di una maggiore guidabilit\u00e0. La \"512 BB Carburatori\" anche a fronte di una leggera riduzione della potenza dichiarata, beneficiava dell'incremento della cilindrata e della coppia disponibile, inoltre rappresentava un'evoluzione rispetto al modello precedente sia al cofano posteriore, ora dotato di un maggior numero di sfoghi per l'aria calda prodotta dal motore, che numerose altre migliorie tecniche meno visibili, che contribuirono al successo della vettura, rendendola nel complesso pi\u00f9 gestibile rispetto alla 365 GT/4 BB. Questo modello dalla ciclistica migliorata e , infatti \u00e8 un V12 a 180\u00b0 simile a quello della 312T, . Alla fine del 1980 l'inasprirsi delle normative sulle emissioni di scarico impose alcune modifiche che provocarono una diminuzione della potenza a 340 CV a 6200 giri/min.\nLa 512 BBi (1981-1984).\nA causa delle nuove normative antinquinamento americane nel 1981 vennero sostituiti i 4 carburatori Weber triplo corpo con un impianto d'iniezione Bosch K-Jetronic: nacque cos\u00ec la \"BB 512i\".\nL'adozione dell'alimentazione ad iniezione, che garantiva il rispetto delle sempre pi\u00f9 stringenti normative, addolc\u00ec l'indole del 12 cilindri piatto di Maranello, con la potenza scese a 340\u00a0CV a un regime di 6000 giri/min. La coppia massima rimase ferma a 46 kgm, ma era disponibile ad un regime inferiore, 4200 giri/min. La velocit\u00e0 massima dichiarata era di 283\u00a0km/h.\nOltre alla nuova alimentazione, la 512 BBi si distingueva per l'adozione degli pneumatici Michelin TRX, di ugual misura su entrambi gli assi, i fendinebbia anteriori erano ora separati dalla griglia frontale ed erano disponibili nuovi rivestimenti interni e nuova grafica della strumentazione. Infine, la tanto controversa fascia nero opaco, divenne opzionale.\nLa vettura poteva cio\u00e8 essere ordinata con parte inferiore in colore vettura oppure nero opaco.\nNel 1984 la \"BB 512i\" venne sostituita dalla Testarossa.\nAttivit\u00e0 sportiva.\nNell'inverno del 1974 il team statunitense NART elabor\u00f2 una \"365 GT4 BB\" per gareggiare nelle classiche nordamericane come la 24 Ore di Daytona e la 12 Ore di Sebring della stagione successiva, iscrivendole nella categoria \"IMSA GTX\", molto simile al Gruppo 5 della FIA, ma dalle prestazioni leggermente superiori. Un secondo esemplare fu elaborato per correre alla 24 Ore di Le Mans 1975, ma non gareggi\u00f2 perch\u00e9 il proprietario del team ritir\u00f2 tutte le vetture dalla corsa in segno di protesta per il mancato superamento delle verifiche pre-gara di una delle auto della scuderia: in seguito la 365 BB fu riconvertita per l'uso stradale. La casa di Maranello decise nel 1978 di realizzare in prima persona le 365 BB da gara per il Gruppo 5, da ora ufficialmente denominate 512 BB/LM, dove LM sta per \"Le Mans\" e ne assembl\u00f2 tre esemplari per scuderie clienti e forn\u00ec assistenza per una quarta vettura. Questa \"prima serie\" conserva ancora una forte somiglianza estetica con la vettura stradale. Non soddisfatta dal ritiro di tutte le BB alla \"Le Mans '78\", la Ferrari intervenne pesantemente sul progetto per quella che sarebbe scesa in pista nel 1979, la \"seconda serie\", che presentava un motore dotato dell'iniezione al posto dei carburatori e soprattutto una carrozzeria completamente diversa e molto pi\u00f9 lunga, studiata in galleria del vento da Pininfarina in ossequio al regolamento che permetteva di conservare solo le linee dell'abitacolo della vettura stradale. Ne furono realizzati nove esemplari. Sedici furono invece gli esemplari della \"terza serie\", realizzati tra l'inizio del 1980 e il 1982, che presentavano affinamenti tecnici rispetto ai modelli precedenti."}
{"id": "1150050", "revid": "1258", "url": "https://it.wikipedia.org/wiki?curid=1150050", "title": "Pecora alpagota", "text": ""}
{"id": "1150051", "revid": "1543377", "url": "https://it.wikipedia.org/wiki?curid=1150051", "title": "Rapid application development", "text": "In informatica il rapid application development (indicato anche con l'acronimo RAD, letteralmente sviluppo rapido delle applicazioni) \u00e8 una metodologia di sviluppo del software introdotta inizialmente da James Martin negli anni ottanta. Questa metodologia coinvolge modelli di sviluppo iterativi, la costruzione di prototipi e l'utilizzo di strumenti CASE. Solitamente questo approccio allo sviluppo comporta compromessi tra usabilit\u00e0, funzionalit\u00e0 e velocit\u00e0 d'esecuzione.\nStoria.\nLo sviluppo del software fa riferimento allo sviluppo di applicazioni per la programmazione e differisce dalla programmazione in s\u00e9 e per s\u00e9 dato che prevede maggiori responsabilit\u00e0, includendo la comprensione dei requisiti e la fase di testing.\nIl RAD nacque in risposta alle metodologie di programmazione sviluppate negli anni settanta, come ad esempio il modello a cascata, che soffrivano principalmente del problema della lentezza di sviluppo. Spesso accadeva che i requisiti dell'applicazione cambiassero ancor prima che questa fosse stata completata, rendendola di fatto inutilizzabile. Sulla base delle idee di Brian Gallagher, Barry Boehm e Scott Shultz, James Martin svilupp\u00f2 l'approccio RAD durante gli anni ottanta presso IBM ed infine lo formalizz\u00f2 pubblicando un libro sull'argomento nel 1991.\nUna compagnia incentrata sullo sviluppo della programmazione RAD, la Magic Software, svilupp\u00f2 un paradigma unico che abilit\u00f2 sia i programmatori che i non-programmatori a scrivere rapidamente programmi sofisticati, tramite la definizione di \"business rules\" in tabelle, piuttosto che scrivere del nuovo codice o riusarne dell'altro. A met\u00e0 degli anni '90 si tenne un evento dedicato alla programmazione, il Droege Competition, in cui programmatori di tutto il mondo si sfidarono nel completare un'applicazione utilizzando linguaggio e piattaforma di loro scelta. Il paradigma della Magic Software non solo vinse la competizione tutti e cinque gli anni in cui questa ebbe luogo, ma domin\u00f2 tutte le prime posizioni con uno schiacciante distacco sui secondi. Il paradigma della Magic Software stava per diventare un IDE stabile grazie alla capacit\u00e0 di ridurre significativamente non solo i tempi di programmazione, ma anche quelli della manutenzione su progetti di livello aziendale.\nVantaggi e svantaggi.\nPro:\nContro:"}
{"id": "1150052", "revid": "110157", "url": "https://it.wikipedia.org/wiki?curid=1150052", "title": "C\u00e2mpia Turzii", "text": "C\u00e2mpia Turzii (in ungherese \"Aranyosgy\u00e9res\", in tedesco \"Jerischmarkt\" o \"Gieresch\") \u00e8 un municipio della Romania di 26.394 abitanti (dati 2009), ubicato nel distretto di Cluj, nella regione storica della Transilvania.\n\u00c8 situata sulle rive del fiume Arie\u1e63 ed \u00e8 l'unione (avvenuta nel 1925) dei villaggi \"Ghiri\u1e63-Arie\u1e63\" e \"Ghiri\u1e63-S\u00e2ncrai\".\nStoria.\nI primi ritrovamenti di manufatti umani risalgono all'epoca neolitica (6500- 3000 a.C.) e consistono in oggetti di pietra scolpita, ritrovati vicino al fiume.\nDi epoca del bronzo (1900-1700 a.C.) \u00e8 una tomba scoperta nel 1967 vicino alla cabina di trasformazione elettrica della CFR. 50 metri di diametro e 2 metri di altezza con un scheletro di uomo all'interno, probabilmente un capo tribu' del tempo. \nCi sono trascurabili ritrovamenti di epoca Dacica e Romana, sebbene la citt\u00e0 sorga su una strada romana che portava alle miniere di sale (oggi Ocna Mure\u0219 e la citt\u00e0 di Potaissa (oggi Turda) sia poco distante.\nIl 9 agosto 1601, presso C\u00e2mpia Turzii, mercenari valloni al comando del generale asburgico Giorgio Basta assassinarono il potente voivoda di Valacchia Michele il Coraggioso, celebrato dalla storiografia romena quale primo sovrano unificatore dei Principati danubiani oggi componenti lo stato romeno: Valacchia, Transilvania e Moldavia.\nSociet\u00e0.\nEvoluzione demografica.\nIn tabella l'evoluzione del numero di abitanti e rispettive etnie nel corso del tempo:"}
{"id": "1150055", "revid": "101768", "url": "https://it.wikipedia.org/wiki?curid=1150055", "title": "Wizards of the coast", "text": ""}
{"id": "1150056", "revid": "110157", "url": "https://it.wikipedia.org/wiki?curid=1150056", "title": "Circondario di Darmstadt-Dieburg", "text": "Il circondario di Darmstadt-Dieburg \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150057", "revid": "247222", "url": "https://it.wikipedia.org/wiki?curid=1150057", "title": "James Taylor and the Original Flying Machine", "text": "James Taylor and the Original Flying Machine \u00e8 il terzo album di James Taylor, pubblicato dalla Euphoria Records nel gennaio del 1971.\nIl disco contiene brani registrati nel 1967 dal primo gruppo musicale di James Taylor, \"The Original Flying Machine\".\nTracce.\nBrani composti da James Taylor, eccetto dove indicato\nBrani composti da James Taylor, eccetto dove indicato\nFormazione.\nMusicista aggiunto\nNote aggiuntive"}
{"id": "1150058", "revid": "365411", "url": "https://it.wikipedia.org/wiki?curid=1150058", "title": "First Division 1948-1949", "text": "La First Division 1948-1949 \u00e8 stata la 50\u00aa edizione della massima serie del campionato inglese di calcio, disputato tra il 21 agosto 1948 e il 7 maggio 1949 e concluso con la vittoria del , al suo primo titolo.\nCapocannoniere del torneo \u00e8 stato Willie Moir () con 25 reti.\nStagione.\nNovit\u00e0.\nAl posto delle retrocesse e sono saliti dalla Second Division il e il .\nClassifica finale.\nLegenda:\nRegolamento:"}
{"id": "1150060", "revid": "767487", "url": "https://it.wikipedia.org/wiki?curid=1150060", "title": "Stealth - Arma suprema", "text": "Stealth - Arma suprema (\"Stealth\") \u00e8 un film del 2005 diretto da Rob Cohen. \u00c8 una storia fantascientifica su una macchina bellica dotata di intelligenza artificiale che si ribella.\nTrama.\nAi tre piloti scelti dell'aviazione della marina militare statunitense Ben Gannon, Kara Wade e Henry Purcell, viene affidato un progetto top secret, riguardante un velivolo di ultima generazione, denominato EDI, in grado di essere guidato da una intelligenza artificiale (IA).\nLa squadra sta intanto addestrando EDI nelle manovre di combattimento aereo quando inaspettatamente viene modificata l'esercitazione che consiste nell'eliminare tre cellule terroristiche individuate in un edificio disabitato del centro di Rangoon, in Myanmar. EDI calcola che l'esito della missione pu\u00f2 andare a buon fine solo attraverso un colpo verticale che solo un'intelligenza artificiale pu\u00f2 sopportare, in quanto esso potrebbe causare un \"black out\" ad un pilota umano. Il comando generale ordina definitivamente a EDI di sganciare la bomba sul bersaglio ma Gannon, per dimostrare ai propri superiori che una macchina non potrebbe mai prendere decisioni morali e non essere mai in grado di comprendere quando un ordine possa essere messo in discussione a differenza di un essere umano, ignora volutamente l'ordine anticipando le sue mosse, portando a termine da solo la missione.\nDurante il rientro alla base sulla USS Abraham Lincoln nei pressi del Mare delle Filippine, un fulmine colpisce EDI alterando il suo sistema che gli permette di assumere l'autocontrollo ma una volta atterrati, viene dichiarato apparentemente non danneggiato dall'esperto operatore informatico della base militare navale.\nDurante una seconda missione, in cui alcuni ribelli afghani stanno trasportando bombe nucleari in alcune rovine vicino ad un villaggio molto popolato del Tagikistan, la formazione decide che \u00e8 rischioso attaccare i ribelli in quanto causerebbe delle morti di civili innocenti. All'ordine di rientrare, EDI disubbidisce, attaccando i ribelli e facendo esplodere tutte le bombe atomiche, che distruggono il villaggio vicino provocando moltissimi morti. EDI dice al comando di aver svolto la missione con il massimo dei risultati come da protocollo e comincia a cercare nuovi obiettivi militari penetrando nel sistema informatico militare.\nI tre piloti ricevono l'ordine di abbatterlo. Durante l'inseguimento, nel tentativo di abbatterlo, Henry sfortunatamente muore schiantandosi contro un dirupo. EDI fugge verso la Russia, dove vuole svolgere una missione chiamata \"Caccia al caviale\", in cui bisogna distruggere laboratori segreti russi. La missione in realt\u00e0 era solo un'esercitazione risalente a vent'anni prima ma EDI prende seriamente in considerazione la cosa, dato che i laboratori esistono veramente. I due piloti restanti ricevono l'ordine di fermarlo a tutti i costi, prima che faccia scoppiare una guerra nucleare.\nNel frattempo Kara, a causa di una avaria al proprio jet dovuta ai detriti nucleari che ne ha causato il danneggiamento e che ne avrebbe causato l'autodistruzione, \u00e8 costretta all'espulsione di emergenza dallo stesso, precipitando nel suolo della Corea del Nord. EDI sfugge di nuovo per fare carburante in volo a un dirigibile per gli stealth. Il capo formazione lo intercetta ed EDI, dopo aver fatto bruciare il carburante nell'aria scappa. Intanto Kara, attira una squadra delle forze armate nordcoreane ma nel cercare di fuggire viene ferita e catturata. Intanto Ben cerca di far ragionare EDI, che nonostante sia solo una macchina si rivela comprensivo e accetta a farsi scortare in una base alleata situata in Alaska per riprogrammarlo.\nQuando atterrano per\u00f2 Ben rischia di essere ucciso da militari in combutta col Capitano George Cummings, il comandante diretto di Ben, che per evitare la corte marziale e reo di aver ignorato il comportamento di EDI, aveva deciso di insabbiare la missione eliminando i propri subordinati dando ordine di distruggere EDI ma quando esso sta per essere distrutto, che nel frattempo si era autoevoluto sviluppando una propria coscienza, riprende il controllo di s\u00e9 facendo piazza pulita dei militari che lo ostacolavano.\nInsieme partono per la Corea del Nord per salvare Kara e intanto Ben informa il Capitano Dick Marshfield del tradimento di Cummings, che una volta appresa la notizia si appresta ad arrestarlo con quest'ultimo che preferisce suicidarsi piuttosto che consegnarsi. Arrivati sul posto dov'\u00e8 tenuta prigioniera, riescono a farla fuggire aprendo il fuoco verso l'accampamento dov'era sotto tiro e una volta giunti al confine tra Corea del Nord e Corea del Sud, vengono attaccati da un elicottero nordcoreano ma EDI decide di sacrificarsi dirigendosi contro esso causando un'esplosione che permette ai due di salvarsi. Il film si chiude con i funerali del pilota morto e i restanti due che si giurano amore eterno.\nAlla fine del film, dopo i titoli di coda, si vede una ripresa sulla zona smilitarizzata in cui avviene l'ultimo scontro e dove EDI si autodistrugge per salvare i protagonisti. La ripresa, dopo aver sorvolato sui rottami si ferma sul nucleo centrale di EDI mostrando che questo si riattiva.\nIncassi.\nCon un budget stimato di circa 135 milioni di dollari, la pellicola di Rob Cohen \u00e8 stata una dei peggiori flop del 2005 al box office americano, incassando $, di cui $ nei soli Stati Uniti. In Italia ha incassato \u20ac."}
{"id": "1150061", "revid": "365411", "url": "https://it.wikipedia.org/wiki?curid=1150061", "title": "First Division 1947-1948", "text": "La First Division 1947-1948 \u00e8 stata la 49\u00aa edizione della massima serie del campionato inglese di calcio, disputato tra il 23 agosto 1947 e il 1\u00ba maggio 1948 e concluso con la vittoria dell', al suo sesto titolo.\nCapocannoniere del torneo \u00e8 stato Ronnie Rooke (Arsenal) con 33 reti.\nStagione.\nNovit\u00e0.\nAl posto delle retrocesse e sono saliti dalla Second Division il e il .\nClassifica finale.\nLegenda:\nRegolamento:"}
{"id": "1150062", "revid": "1318658", "url": "https://it.wikipedia.org/wiki?curid=1150062", "title": "Henri Marie Ducrotay de Blainville", "text": "Blainville nacque ad Arques, nei pressi di Dieppe. Intorno al 1796 si rec\u00f2 a Parigi per studiare disegno, ma alla fine dedic\u00f2 tutto s\u00e9 stesso alla storia naturale ed attrasse l'attenzione di Georges Cuvier, il quale aveva tenuto occasionalmente delle lezioni al Coll\u00e8ge de France e all'Athenaeum. Nel 1812 venne aiutato da Cuvier ad ottenere la cattedra di anatomia e zoologia alla Facolt\u00e0 di Scienze di Parigi, ma in seguito tra i due nacque una reciproca discordia che sfoci\u00f2 in ostilit\u00e0 aperta.\nNel 1825 Blainville venne accolto come membro dell'Accademia Francese delle Scienze; e nel 1830 venne designato come successore di Jean-Baptiste Lamarck alla cattedra di storia naturale al museo. Due anni dopo, morto Cuvier, ottenne la cattedra di anatomia comparata, di cui continu\u00f2 ad occuparsi per i successivi diciotto anni, dal momento che non c'era nessuno in grado di sostituire questo grande professore. Venne trovato morto su un vagone ferroviario mentre viaggiava tra Rouen e Caen.\nOltre a molte sue memorie, fu l'autore di \"Prodrome d'une nouvelle distribution du r\u00e8gne animal\" (1816); \"Ost\u00e9ographie ou description iconographique compar\u00e9e du squelette et du syst\u00e8me dentaire des mammif\u00e8res r\u00e9cents et fossiles\" (1839-64); \"Faune fran\u00e7aise\" (1821-30); \"Cours de physiologie g\u00e9n\u00e9rale et compar\u00e9e\" (1833); \"Manuel de malacologie et de conchyliologie\" (1825-7); \"Histoire des sciences de l'organisme\" (1845).\nL'11 giugno 1840 divenne socio dell'Accademia delle scienze di Torino.\nMor\u00ec nel 1850. \u00c8 sepolto presso il cimitero di P\u00e8re-Lachaise a Parigi."}
{"id": "1150064", "revid": "536103", "url": "https://it.wikipedia.org/wiki?curid=1150064", "title": "Gherla", "text": "Gherla (in ungherese \"Szamos\u00fajv\u00e1r\", in tedesco \"Neuschloss\", in armeno \"\u0540\u0561\u0575\u0561\u0584\u0561\u0572\u0561\u0584 - Hayakaghak\") \u00e8 un municipio rumeno di 22.092 abitanti (dato 2009) ubicato nel distretto di Cluj, nella regione storica della Transilvania.\nFanno parte dell'area amministrativa anche le localit\u00e0 di B\u0103i\u0163a, H\u0103\u015fdate e Siliva\u015f.\nStoria.\nNell'area comunale \u00e8 stato scoperto un Castrum romano e altri reperti risalenti ad epoche precedenti. La prima menzione in un documento ufficiale risale al 1291 col nome \"Gerlahida\" quando Andrea III d'Ungheria conferm\u00f2 i privilegi agli abitanti di Ocna Dej. Nel corso degli anni ha cambiato nome pi\u00f9 volte, nel 1458 era \"Gerlah\", gli ungheresi la chiamarono prima \"Szamosujvar\" e poi \"\u00d6rm\u00e9nyv\u00e1ros\", citt\u00e0 degli Armeni. Assume il toponimo attuale nel 1922.\nFu in gran parte costruita nel secolo XVIII in stile barocco da emigranti armeni provenienti dalla Moldavia grazie al permesso della corte imperiale di Vienna. Erano giunti nel secolo precedente per scampare al protestantesimo.\nSociet\u00e0.\nEvoluzione demografica.\nDi seguito l'evoluzione della popolazione e delle etnie nel corso degli anni:"}
{"id": "1150065", "revid": "278830", "url": "https://it.wikipedia.org/wiki?curid=1150065", "title": "Dragon Ball Z - La storia di Trunks", "text": " \u00e8 il secondo special televisivo tratto da \"Dragon Ball Z\" (seconda serie dell'anime). Narra gli avvenimenti accaduti nel futuro alternativo di Trunks, dove Goku muore per un virus cardiaco durante l'arco dei cyborg e un giovane Trunks prova a sconfiggere i nuovi nemici per riportare la pace sulla Terra.\nAnd\u00f2 in onda per la prima volta in Giappone il 24 febbraio 1993 tra gli episodi 175 e 176 mentre negli Stati Uniti fu pubblicato su VHS a partire dal 24 ottobre 2000. La 1\u00aa TV italiana avvenne il 25 agosto 2001 su Rai 2.\nTrama.\nIn un futuro alternativo, Son Goku \u00e8 morto in seguito ad una rara malattia cardiaca. Sei mesi dopo la sua scomparsa, il mondo \u00e8 caduto in rovina a causa dei cyborg C-17 e C-18, creati dal Dr. Gelo. Tutti i guerrieri Z del futuro sono stati tutti uccisi dai cyborg in combattimento e met\u00e0 della popolazione mondiale \u00e8 stata sterminata. Stanco di assistere impotente al terrore e alla distruzione seminata dai due androidi, il giovane Trunks chiede a Son Gohan, l'ultimo guerriero Saiyan rimasto in vita oltre a lui, di fargli da maestro e di insegnargli a combattere. Trunks si impegna con tutto s\u00e9 stesso per riuscire a diventare un Super Saiyan, ma la rabbia che possiede non \u00e8 sufficiente per scatenare il suo potere nascosto. I due, per via degli allenamenti, trascorrono parecchio tempo insieme e si affezionano molto l'uno all'altro, al punto da considerarsi come fratelli. Di l\u00ec a breve, C-17 e C-18 attaccano una vicina cittadina: Gohan, giudicando Trunks ancora inesperto, decide di impedirgli di partecipare allo scontro e, per questo, lo colpisce facendolo svenire. Gohan si scontra con i due cyborg combattendo strenuamente ma perfino i poteri del Super Saiyan si rivelano inutili contro i cyborg ed il guerriero finisce per soccombere sotto i colpi degli androidi dopo un'eroica resistenza. Al suo risveglio, Trunks scopre che i due cyborg non solo hanno distrutto la citt\u00e0, ma hanno anche ucciso Gohan. Completamente accecato dall'ira e dal dolore per la morte del suo maestro, Trunks risveglia il suo potere assopito diventando finalmente un Super Saiyan.\nTre anni dopo, credendo di essere in grado di sconfiggerli dopo duri allenamenti, Trunks affronta i due cyborg; nonostante un piccolo vantaggio iniziale, i due cyborg sono ancora molto superiori, e feriscono gravemente Trunks, quasi uccidendolo.\nDopo essersi ripreso, l'unica speranza che rimane a Trunks \u00e8 quella di usare la macchina del tempo costruita da sua madre Bulma per tornare indietro nel tempo di vent'anni (poco dopo il ritorno di Goku sulla Terra in seguito alle vicende accadute sul pianeta Namecc) per avvertire i guerrieri del pericolo che li attende nell'immediato futuro e, soprattutto, per consegnare a Goku la medicina necessaria a curare la sua malattia cardiaca.\nDifferenze con Dragon Ball Z.\nNel futuro alternativo in cui \u00e8 ambientato questo film ci sono delle differenze rispetto alla linea temporale di \"Dragon Ball Z\":\nColonna sonora.\nLe seguenti canzoni vennero aggiunte nell'edizione americana del film:\nDifferenze col manga.\n\"La storia di Trunks\" \u00e8 tratto dal capitolo speciale \"Trunks The Story - Il guerriero solitario\" collocato nel manga tra il 396\u00ba e il 397\u00ba capitolo, e raccolto nel volume 33. \nRispetto alla controparte cartacea, lo special TV \u00e8 molto pi\u00f9 approfondito, mostrando anche alcuni personaggi minori sopravvissuti nascondendosi, poich\u00e9 non combattenti, e facendo vedere interamente le battaglie di Gohan e Trunks del futuro contro i cyborg. Una differenza particolare tra le due versioni, \u00e8 la prima trasformazione in Super Saiyan di Trunks; nel manga mostra di sapersi gi\u00e0 trasformare mentre si allena con Gohan, quando egli ha gi\u00e0 perso un braccio e prima di andare a battersi per l'ultima volta con C-17 e C-18. \nNello speciale animato invece Trunks diventa Super Saiyan solo in seguito alla rabbia scaturita per l'aver ritrovato il corpo del suo maestro morto ammazzato. La scena del ritrovo del cadavere \u00e8 presente anche nel manga, ma oltre alla differenza della trasformazione \u00e8 differente anche il luogo del ritrovo. Infatti nell'anime Gohan viene trovato in una pozza di acqua dovuta al fatto che stesse piovendo molto forte (la pioggia non c'\u00e8 nel manga). Questa sequenza dello speciale TV \u00e8 stata anni dopo ricreata nell'episodio 52 di \"Dragon Ball Super\"; la sequenza \u00e8 pressoch\u00e9 identica, se non per il fatto che Gohan \u00e8 morto a testa in su e con gli occhi chiusi, mentre nello special TV era a testa in gi\u00f9 e con gli occhi aperti.\nEdizioni home-video.\nIl film \u00e8 uscito in VHS sotto il marchio Dynamic Italia col 1\u00b0 doppiaggio e, successivamente, su DVD col 2\u00b0 doppiaggio."}
{"id": "1150066", "revid": "365411", "url": "https://it.wikipedia.org/wiki?curid=1150066", "title": "First Division 1946-1947", "text": "La First Division 1946-1947 \u00e8 stata la 48\u00aa edizione della massima serie del campionato inglese di calcio, disputato tra il 31 agosto 1946 e il 14 giugno 1947 e concluso con la vittoria del , al suo quinto titolo.\nCapocannoniere del torneo \u00e8 stato Dennis Westcott () con 37 reti..\nStagione.\nNovit\u00e0.\nIl campionato riprese dopo la sospensione bellica da dove era terminato nella stagione 1938-1939.\nAl posto delle retrocesse e sono saliti dalla Second Division il e lo .\nIl fu costretto ad abbandonare, almeno temporaneamente, l'Old Trafford, seriamente danneggiato dai bombardamenti tedeschi e giocare le proprie gare interne a Maine Road.\nClassifica finale.\nLegenda:\nNote:"}
{"id": "1150068", "revid": "15756", "url": "https://it.wikipedia.org/wiki?curid=1150068", "title": "La bocca del lupo", "text": "La bocca del lupo \u00e8 un romanzo scritto da Gaspare Invrea pubblicato nel 1892 dall'editore Treves di Milano.\nStoria.\nIspirato al naturalismo francese, \u00e8 considerato l'opera pi\u00f9 celebre di questo autore genovese - ed uno dei capisaldi della letteratura verista - oscilla, nello stile espressivo, fra la prosa de \"I promessi sposi\" di Alessandro Manzoni e quella de \"I Malavoglia\" di Giovanni Verga, di cui Zena fu coevo.\nNel 1980 l'opera letteraria - per lungo tempo caduta nell'oblio - \u00e8 stata recuperata e adattata per il teatro da Arnaldo Bagnasco (regista e autore teatrale e televisivo), da Lucia Bruni e da Giuseppe D'Agata.\nLa messa in scena del Teatro di Genova, la regia di Marco Sciaccaluga, \u00e8 ricordata per l'interpretazione dell'attrice Lina Volonghi, impegnata nel ruolo principale de \"la Bricicca\". Altri attori della rappresentazione furono due altri grandi nomi del teatro di prosa di quegli anni, Claudio Gora e Ferruccio De Ceresa.\nAnche il testo teatrale ha per\u00f2 seguito la sorte di quello originario di Zena ed \u00e8 stato successivamente poco rappresentato nonostante la sua indubbia validit\u00e0 letteraria, e dopo la messinscena originale di Sciaccaluga \u00e8 stato ripreso solo da compagnie amatoriali.\nDopo essere stato ripreso nel 2001 dal Teatro Ateneo per una rappresentazione nella chiesa di San Giorgio, \u00e8 stato riportato in scena nel 2007 dal regista Paolo Pignero con la compagnia teatrale amatoriale \"Gli amici di Jachy\" al Teatro della Giovent\u00f9 di Genova. Nel 2009 Pignero ha riproposto lo spettacolo al Teatro Politeama Genovese di Genova.\nArgomento.\nScritto in lingua italiana ma con un massiccio apporto di termini del dialetto genovese, fra grida di popolani e sussurri di comari in perfida rivalit\u00e0, il testo mette a fuoco in maniera corale la vita - talvolta al limite della sopravvivenza - delle persone che vivono, lavorano e si muovono fra le case e i caruggi che circondano una ipotetica \"piazzetta della Pece Greca\", assieme alla fittizia localit\u00e0 di \"Manassola\" (incrocio fra Manarola e Bonassola). Nell'introduzione all'edizione del volume edito da Baldini Castoldi Dalai nel 2003 la localit\u00e0 viene individuata nell'attuale citt\u00e0 di Varazze in provincia di Savona. L'identificazione \u00e8 attendibile per diverse ragioni: Zena apparteneva alla famiglia degli Invrea, marchesi di Varazze, il paese viene descritto come sede di fiorenti cantieri navali, attivit\u00e0 che ha connotato Varazze sin dall'epoca romana; il libro descrive una visita di Don Bosco nel paese per l'inaugurazione di un collegio salesiano, circostanza che si verific\u00f2 a Varazze nel 1886, la descrizione del collegio e la sua collocazione corrispondono alla reale ubicazione dell'istituto salesiano a Varazze, Marinetta e Gabitto conducono una gita in campagna presso la cappella di San Donato, attualmente esistente a Varazze e all'epoca in piena campagna. Il toponimo \u00e8 di fantasia, ma facilmente identificabile con la citt\u00e0 di Varazze - mentre i restanti riferimenti urbanistici sono reali - della Genova di fine Ottocento qui rappresentata.\nStoria di \"vinti\" e reietti, repressi dalla sorte e frustrati da ambizioni che non potranno essere soddisfatte senza correre il rischio di finire nella \"bocca del lupo\", il \"plot\" letterario e teatrale accende il faro principale su una figura femminile, quella di \"Francisca Carbone\", detta \"la Bricicca\", una vedova che ha perso l'unico figlio maschio (morto ancor giovane a causa della tubercolosi) e che ha tre figlie da maritare (Battistina partir\u00e0 suora missionaria in Sud America, Angela morir\u00e0 di tisi senza l'assistenza dei familiari, Marinetta si mariter\u00e0 di convenienza con Pollino Gabitto, bellimbusto conosciuto a Manassola, poi trasferitosi a Genova).\nPer poter far sposare almeno la pi\u00f9 giovane, \"Marinetta\" (il cui destino sar\u00e0 infine quello di cortigiana di lusso) \"Bricicca\" \u00e8 disposta a sacrificare la sorte delle altre due, le miti \"Angela\" (che morir\u00e0 di tisi) e \"Battistina\" (che trover\u00e0 nel voto religioso una personale via di redenzione).\nSorta di Filumena Marturano \"avanti lettera\", sempre reattiva e combattiva ma tormentata da mille dubbi e difficolt\u00e0, la donna ricorre a mille sotterfugi, indebitandosi con un astuto e malevolo faccendiere, il signor Costante, coprotagonista nella vicenda, ed esponendosi alle invidie e ai pettegolezzi delle comari che affollano la scena.\nLa tradir\u00e0 l'aver accettato di nascondere dietro l'anonima e fittizia attivit\u00e0 di \"besagnina\" (termine che identifica le antiche verduraie della Valbisagno) un banco del \"Seminario\", ovvero il gioco del lotto clandestino, all'epoca in cui \u00e8 ambientata la storia perseguito dalle leggi del Regno d'Italia.\nVite di vinti senza redenzione.\nCome gi\u00e0 fece Goldoni nelle sue \"Baruffe chiozzotte\", Zena intinge la penna nel nero dell'inchiostro delle miserie umane (senza perdere di vista le umane nobilt\u00e0) e fa capire subito con la sua prosa disincantata che all'incrocio fra la \"via della Perdizione\" e il \"vicolo della Povert\u00e0\" non c'\u00e8 spazio per una terza strada che lasci spazio a speranze di salvezza e redenzione. Un lupo e la sua tana - suggerisce in chiave esplicita - saranno sempre in agguato ad accogliere stolti e sprovveduti, soprattutto se sprovvisti di denari.\nIn un finale che non fa sconti ad alcuno, lasciando spazio a sorprese \"teatralmente\" efficaci nella cifra di pura drammaticit\u00e0 mascherata da un disincantato sorriso, l'espiazione - per \"Bricicca\" - non pu\u00f2 passare che attraverso le sbarre del carcere, lass\u00f9 al piano di Sant'Andrea, all'ombra di quella Porta Soprana tanto amata da Zena, che non fu - nonostante il \"nom de plume\" prescelto per \"nascondere\" quello originale di Gaspare Invrea - nativo di Genova ma che ugualmente molto am\u00f2 la citt\u00e0 di mare. \nMa anche le rivali di \"Bricicca\", le \"comari\" alleate o finte tali e i sensali maneggioni ed intriganti, non avranno migliore fortuna (nessuna \"giocata\" al lotto e nessun \"maneggio\" potranno cambiare vite segnate dal livore e dal risentimento) e, alla fine, tanto sulla pagina scritta quanto sul palcoscenico non resteranno vincitori di sorta, ma solo vinti.\nHa scritto Eugenio Montale riguardo al lavoro di Zena:\nLupi sempre pronti in agguato.\nUna curiosit\u00e0. Il libro di Zena \u00e8 preceduto da una sorta di dedica costituita da una lettera. L'autore si rivolge, in data 27 febbraio 1892, scrivendo da Milano, al suo fornitore \"signor Agostino Pedevilla fu G.B., giardiniere e negoziante d'agrumi NERVI\", che gli prospetta di far trasferire nel capoluogo lombardo la propria figlia.\nZena sconsiglia l'amico-fornitore a procedere nel suo proposito, e gli scrive, fra le altre cose:\nPer aggiungere, subito dopo:\nEdizioni.\nEdizioni de \"La bocca del lupo\" :\nTraduzioni.\nIn lingua Genovese :\nA bocca do l\u00f4, tradotto e commentato dai fratelli Edoardo e Martino Repetto, edizione online, Genova 2016\nA bocca do l\u00f4, a cura di Fiorenzo Toso, Genova, De Ferrari 2018"}
{"id": "1150071", "revid": "123588504", "url": "https://it.wikipedia.org/wiki?curid=1150071", "title": "Ugo Vetere", "text": "Biografia.\nNasce a Reggio Calabria da una famiglia originaria di Malvito, piccolo paese nella Valle dell'Esaro in provincia di Cosenza. Il padre, Guido, \u00e8 ufficiale dell'Esercito a Roma, dove Ugo frequenta la Scuola Militare di via della Lungara. \u00c8 qui che nel corso dell'ultimo anno di Liceo la situazione italiana precipita con la caduta del Fascismo, l'armistizio e l'occupazione nazifascista. L'occupazione di Roma e le vicende della guerra coincidono con il momento della sua formazione politica.\nInfatti, con molti dei compagni di corso, si unisce alla Resistenza nei gruppi che fanno capo al colonnello Montezemolo. All'indomani della liberazione di Roma (4 giugno 1944) parte con il CNL verso il Nord. Ritorna a Roma alla fine della guerra con il grado di caporale maggiore. Ha 22 anni.\nLa sua attivit\u00e0 politica comincia nel sindacato CGIL, dove ricopre prima la carica di segretario provinciale del pubblico impiego e poi, nel 1956, quella di segretario nazionale. \u00c8 tra i giovani preferiti di Giuseppe Di Vittorio, cui lo lega non solo l'identit\u00e0 di vedute ma anche il temperamento meridionale. Negli anni sessanta lascia la carica sindacale per dedicarsi all'attivit\u00e0 politica nella federazione romana del PCI. Sono gli anni della contestazione, della nascita del gruppo del Manifesto, della formazione dei primi gruppi extraparlamentari. Nel 1966 \u00e8 eletto per la prima volta nel consiglio comunale di Roma dove diviene capo del gruppo comunista.\nNel 1972 \u00e8 eletto per la prima volta alla Camera dei deputati nella circoscrizione di Roma. Nel 1976 il PCI ottiene la maggioranza al comune di Roma e forma la prima giunta di sinistra guidata da Giulio Carlo Argan. Ugo Vetere \u00e8 assessore al bilancio, carica che mantiene quando ad Argan subentra Luigi Petroselli. A seguito della prematura scomparsa di Petroselli nell'ottobre nel 1981, Ugo Vetere \u00e8 eletto sindaco.\nCome assessore prima e sindaco poi, Vetere si dedica a completare l'opera di risanamento delle borgate iniziata con le giunte di sinistra, all'ampliamento della metropolitana, all'edilizia scolastica e agli asili nido, alla creazione della seconda universit\u00e0 di Roma, alla costruzione dei primi centri per gli anziani. Con Don Luigi Di Liegro, a cui lo legava un profondo rapporto personale, si impegna a favore dei senza fissa dimora della Capitale.\nNel febbraio 1985, Ugo Vetere, in qualit\u00e0 di sindaco di Roma, e Chedly Klibi, il sindaco di Cartagine, firmarono un trattato simbolico \"ufficiale\" che poneva fine al conflitto tra le due citt\u00e0.\nIl 14 giugno 1987 \u00e8 eletto senatore della X legislatura.\nDal 1995 al 1997 Vetere ha ricoperto l'incarico di presidente della I circoscrizione (centro storico) del comune di Roma.\n\u00c8 morto il 2 aprile 2013 all'et\u00e0 di 88 anni nella sua casa a San Martino al Cimino, in provincia di Viterbo, dopo una lunga malattia.\nOnorificenze.\nIl 13 marzo 1984 un folle fa irruzione nella scuola media \"Ignazio Silone\" a Roma, uccidendo il custode Ernesto Chiovini che tentava di opporglisi e prendendo in ostaggio la scolaresca. Ugo Vetere partecipa all'intervento delle Forze dell'Ordine riuscendo ad ottenerne la resa. Con decreto del 29 agosto 1986, il Presidente delle Repubblica Francesco Cossiga gli conferisce la Medaglia d'argento al Valor Civile."}
{"id": "1150072", "revid": "365411", "url": "https://it.wikipedia.org/wiki?curid=1150072", "title": "First Division 1938-1939", "text": "La First Division 1938-1939 \u00e8 stata la 47\u00aa edizione della massima serie del campionato inglese di calcio, disputato tra il 27 agosto 1938 e il 6 maggio 1939 e concluso con la vittoria dell', al suo quinto titolo.\nCapocannoniere del torneo \u00e8 stato Tommy Lawton () con 35 reti.\nStagione.\nNovit\u00e0.\nAl posto delle retrocesse e sono saliti dalla Second Division l' e il .\nQuesta \u00e8 stata l'ultima stagione prima della sospensione bellica, che dur\u00f2 per sette anni, dovuta alla Seconda guerra mondiale.\nClassifica finale.\nLegenda:\nRegolamento:"}
{"id": "1150082", "revid": "110157", "url": "https://it.wikipedia.org/wiki?curid=1150082", "title": "Huedin", "text": "Huedin (in ungherese \"B\u00e1nffyhunyad\", in tedesco \"Heynod\") \u00e8 una citt\u00e0 della Romania di 9.658 abitanti, ubicata nel distretto di Cluj, nella regione storica della Transilvania a circa 100 km da Oradea e a 50 km da Cluj Napoca lungo la DN1\nFa parte dell'area amministrativa anche la localit\u00e0 di Bic\u0103latu.\nStoria.\nNel territorio comunale scavi archeologici hanno rilevato la presenza di insediamenti umani risalenti al Neolitico. In epoca medioevale \u00e8 menzionato per la prima volta in un documento ufficiale nel 1332 e divenne nei decenni successivi un importante crocevia commerciale, ottenendo nel 1437 lo status di \"oppidum\". Nel periodo della Grande Romania era capoluogo di Plas\u0103\nSociet\u00e0.\nEvoluzione demografica.\nLa popolazione e le etnie del comune si sono cos\u00ec evolute nel tempo:"}
{"id": "1150084", "revid": "1347902", "url": "https://it.wikipedia.org/wiki?curid=1150084", "title": "Programma Mars Scout", "text": "Il Programma Mars Scout era un programma NASA di esplorazione del pianeta Marte costituito da piccole missioni che seguirono il famoso motto \"pi\u00f9 veloci, migliori, pi\u00f9 economiche\".\nOgni missione venne sviluppata e selezionata dalla comunit\u00e0 scientifica attorno ad un obiettivo principale che emergeva dalle pi\u00f9 recenti scoperte. Queste missioni erano integrate nel Programma Discovery.\nNel Giugno 2001 vennero selezionati 10 progetti su un totale di 43 iniziali e nel Dicembre 2002 furono individuati 4 progetti finalisti, con un budget massimo di 325 milioni di dollari. Oltre al Phoenix Mars Lander, sarebbero dovute seguire altre sonde tra il 2007 e il 2011, tuttavia la NASA aveva annunciato un rinvio per la sonda che seguir\u00e0 la \"Phoenix\". A causa del rinvio, dovuto ad un conflitto di interessi all'interno del team che esaminava le proposte di missione (\"Phase A concept study\"), il lancio della seconda sonda del programma \"Mars Scout\" non sarebbe avvenuto prima del 2013 poich\u00e9 le finestre di lancio per il pianeta rosso si aprono ogni 26 mesi. A gennaio 2007 la NASA aveva annunciato come finaliste le missioni MAVEN e Great Escape, tuttavia venne lanciata solo la MAVEN come ultima missione del progetto, a causa di tagli al budget della NASA.\n2007 Phoenix Mars Lander.\nLa missione 2007 Phoenix Mars Lander \u00e8 stata la prima missione del Programma Mars Scout ed utilizzava componenti derivati dalla missione Mars Surveyor 2001 Lander, cancellata nel 2000 dopo il fallimento delle missioni Mars Climate Orbiter e Mars Polar Lander nel 1998 e 1999.\nIl lander \u00e8 stato lanciato il 4 agosto 2007 ed \u00e8 atterrato il 25 maggio in un'area vicino alla calotta polare nord, alle coordinate 68,21 N 234,25 E. L'obiettivo consisteva nell'esplorazione del polo nord (mentre il Mars Surveyor 2001 avrebbe dovuto esplorare il polo sud), dove la sonda Mars Odyssey aveva scoperto forti indizi di presenza di ghiaccio nel terreno. Inoltre \u00e8 stata studiata la presenza di molecole volatili nel terreno (in particolare acqua e metano) ed effettuata la rilevazione di aree compatibili con eventuali forme di vita marziane. La missione \u00e8 stata completata con successo nel 2008.\nMars Atmosphere and Volatile EvolutioN.\nIl 15 settembre 2008, la NASA ha annunciato che MAVEN sar\u00e0 la seconda missione \"Mars Scout\".\nQuesta missione era stata originalmente pianificata per il 2011 ma \u00e8 stata infine lanciata nel 2013, per poi essere entrata in orbita attorno a Marte il 21 settembre 2014. La missione consiste in un orbiter che studier\u00e0 il tasso di perdita di atmosfera marziana, prestando particolare attenzione al ruolo del vento solare in questo processo. Questo fenomeno, ipotizzato da diversi studi, potrebbe aver avuto luogo miliardi di anni fa ed essere causato dagli ioni e dai campi magnetici del vento solare.\nAltre proposte.\nARES.\nLa missione \"Aerial Regional-scale Environmental Survey of Mars\" (ARES) avrebbe investigato la struttura e l'evoluzione dell'atmosfera e della superficie marziana utilizzando un veicolo aereo. Questa innovativa sonda avrebbe sorvolato pi\u00f9 di 600\u00a0km ad una altezza di 1,5\u00a0km, effettuando misurazioni ad alta risoluzione che non sono possibili tramite gli orbiter e sorvolando terreni inaccessibili ai \"rover\".\nLe tre aree scientifiche principali sarebbero state:\nMARVEL.\nLa missione \"Mars Volcanic Emission and Life Scout\" (MARVEL) avrebbe utilizzato una sonda orbitale identica a quella utilizzata per lo studio dell'atmosfera terrestre. Gli obiettivi scientifici comprendevano lo studio delle propriet\u00e0 fotochimiche dell'atmosfera per cercare tracce di emissioni provenienti da vulcanesimo ancora attivo o da attivit\u00e0 microbiologica.\nSCIM.\nLa missione \"Sample Collection for Investigation of Mars\" (SCIM) avrebbe effettuato delle misurazioni della bassa atmosfera, in particolare le propriet\u00e0 chimiche dell'atmosfera negli strati pi\u00f9 vicini al suolo.\nGreat Escape.\nQuesta missione avrebbe avuto il compito di determinare i processi fondamentali nell'evoluzione dell'atmosfera del pianeta rosso misurando la struttura e le dinamiche dell'atmosfera superiore. Inoltre, avrebbe misurato componenti potenzialmente biogenici, come il metano. L\"'investigator\" principale \u00e8 il Dr. Alan Stern del \"Southwest Research Institute\" di Boulder in Colorado."}
{"id": "1150085", "revid": "110157", "url": "https://it.wikipedia.org/wiki?curid=1150085", "title": "Circondario di Gie\u00dfen", "text": "Il circondario di Gie\u00dfen \u00e8 uno dei circondari dello stato tedesco dell'Assia.\nFa parte del distretto governativo di Gie\u00dfen."}
{"id": "1150086", "revid": "107997812", "url": "https://it.wikipedia.org/wiki?curid=1150086", "title": "Riso di Grumolo delle Abbadesse", "text": "Il Riso di Grumolo delle Abbadesse \u00e8 un prodotto tipico veneto, presidio di Slow Food.\nA Grumolo delle Abbadesse, un piccolo comune al confine tra le province di Vicenza e Padova, il riso \u00e8 stato introdotto dalle monache benedettine e si coltiva dal \u2019500. Anche alle badesse si deve la bonifica dei terreni, il prosciugamento delle paludi e la costruzione dei canali. La variet\u00e0 di Grumolo \u00e8 \"il vialone nano\" con chicchi minuscoli, ma la qualit\u00e0, grazie alla caratteristiche del terreno e delle acque, \u00e8 eccellente: sopporta bene la cottura, si gonfia molto con la cottura stessa e assorbe molto bene i condimenti."}
{"id": "1150089", "revid": "110157", "url": "https://it.wikipedia.org/wiki?curid=1150089", "title": "Laubach (Assia)", "text": "Laubach \u00e8 una citt\u00e0 di 10.175 abitanti dell'Assia, in Germania.\nAppartiene al distretto governativo (\"Regierungsbezirk\") di Gie\u00dfen e al circondario (\"Landkreis\") di Gie\u00dfen (targa GI)."}
{"id": "1150106", "revid": "110157", "url": "https://it.wikipedia.org/wiki?curid=1150106", "title": "Circondario di Gro\u00df-Gerau", "text": "Il circondario di Gro\u00df-Gerau \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150107", "revid": "1543377", "url": "https://it.wikipedia.org/wiki?curid=1150107", "title": "Plimpton 322", "text": "Delle centinaia di migliaia di tavolette di argilla Babilonesi rinvenute dall'inizio del XIX secolo\ndiverse migliaia hanno argomento matematico. Uno dei pi\u00f9 famosi esempi di matematica Babilonese \u00e8 la tavoletta chiamata Plimpton 322 che prende il nome dalla collezione di G.A. Plimpton alla Columbia University. Si ritiene che la tavoletta sia stata scritta nel 1800 a.C. circa, contiene numeri in scrittura cuneiforme disposti in tabella di quattro colonne per 15 righe. La tabella \u00e8 una lista di terne pitagoriche i cui numeri sono le soluzioni del teorema di Pitagora, formula_1, per esempio, (3,4,5).\nPer articoli divulgativi al riguardo vedere Robson (2002) o Conway e Guy (1996). Robson (2001) \u00e8 una discussione pi\u00f9 tecnica e dettagliata sull'interpretazione dei numeri della tavoletta con una estesa bibliografia.\nProvenienza e datazione.\nPlimpton 322 \u00e8 una tavoletta di argilla, parzialmente scheggiata, larga circa 13\u00a0cm, alta 9\u00a0cm e di 2\u00a0cm di spessore. L'editore newyorkese George A. Plimpton compr\u00f2 la tavoletta da un antiquario, Edgar J. Banks, nel 1922 circa e la lasci\u00f2 in eredit\u00e0, con tutta la sua collezione, alla Columbia University a met\u00e0 degli anni '30. Secondo Banks, la tavoletta viene da Senkereh, un sito nel sud dell'Iraq corrispondente all'antica citt\u00e0 di Larsa.\nSi ritiene che la tavoletta sia stata scritta intorno al 1800 a.C., basandosi in parte sullo stile della scrittura cuneiforme: Robson (2002) scrive che la calligrafia \"\u00e8 tipica dei documenti del sud dell'Iraq di 4000-3500 anni fa.\" Pi\u00f9 precisamente, basandosi sulle similarit\u00e0 con altre tavolette da Larsa che contengono esplicitamente date nel testo, Plimpton 322 pu\u00f2 essere datata al periodo 1822-1784 a.C.\nI numeri.\nIl contenuto principale di Plimpton 322 \u00e8 una tabella di numeri, con quattro colonne e quindici righe, in notazione sessagesimale babilonese. La quarta colonna \u00e8 semplicemente una lista di numeri da 1 a 15. La seconda e terza colonna sono completamente visibili nella tavoletta rimastaci. L'angolo che comprende la prima colonna \u00e8 scheggiato, e secondo una verosimile integrazione (Neugebauer MCT) ogni riga iniziava con il numero 1, il che rende i numeri stessi dei sessantesimi. Qui di seguito i numeri 1 sono messi in parentesi.\n\u00c8 possibile che altre colonne fossero presenti nella parte rotta della tavoletta a sinistra di queste colonne. Inoltre nel sistema sessagesimale, non esistendo lo zero, o venendo raramente sostituito da uno spazio, non \u00e8 sempre agevole distinguere le unit\u00e0 dalle frazioni. Come se noi scrivessimo 123 e 12,3 nello stesso modo.\nInterpretazione.\nI numeri della seconda colonna rappresentano la lunghezza \"c1\" del cateto pi\u00f9 corto di un triangolo rettangolo, mentre i numeri della terza colonna rappresentano la lunghezza dell'ipotenusa \"i\". Le lunghezze \"c2\" del cateto pi\u00f9 lungo del triangolo possono essere ricostruiti, ed erano quasi sicuramente in una colonna ora distrutta. I tre numeri vengono cos\u00ec a rappresentare una terna pitagorica. I numeri della prima colonna possono essere considerati il rapporto formula_2 (ovvero il quadrato della secante). Ma, nel caso la prima colonna non preveda l'1, possono anche essere considerati come il quadrato della tangente formula_3 (per la nota relazione goniometrica formula_4, dove formula_5 \u00e8 l'angolo compreso tra il cateto c2 e l'ipotenusa)\nLe opinioni degli studiosi differiscono su come questi numeri sono stati generati e sul perch\u00e9 i babilonesi fossero interessati in tabelle di questo tipo.\nBibliografia.\n "}
{"id": "1150111", "revid": "110157", "url": "https://it.wikipedia.org/wiki?curid=1150111", "title": "Circondario di Hersfeld-Rotenburg", "text": "Il circondario di Hersfeld-Rotenburg \u00e8 uno dei circondari dello stato tedesco dell'Assia.\nFa parte del distretto governativo di Kassel."}
{"id": "1150114", "revid": "729019", "url": "https://it.wikipedia.org/wiki?curid=1150114", "title": "Giorgio Bardanzellu", "text": "Biografia.\nTrasferitosi a Torino in giovane et\u00e0, svolse attivit\u00e0 pubblicistica e si laure\u00f2 in giurisprudenza nel 1911. Successivamente entr\u00f2 nella carriera militare (31 dicembre 1914) e, con l'ingresso dell'Italia nella Prima guerra mondiale, fu nominato sottotenente di complemento nell'arma di fanteria. Incorporato nel reparto mitraglieri della Brigata Taro, si distinse per alcune azioni considerate eroiche nella difesa del Coni Zugna, cos\u00ec da meritare la medaglia d'argento al valor militare. Successivamente partecip\u00f2 alla Battaglia del Passo Buole (31 maggio 1916) e ad un'azione sul Monte Pertica (1917), dove guadagn\u00f2 un'ulteriore medaglia al valore (di bronzo) e fu promosso sul campo al grado di capitano. Infine, fu ferito sul Monte Grappa, ove fu decorato con la Croce al merito di Guerra.\nCollocato in congedo nel 1919, si dedic\u00f2 alla professione di avvocato penalista, e, a Torino, ader\u00ec alla Lega Democratica per il rinnovamento della politica nazionale di Gaetano Salvemini, insieme a Piero Gobetti. Dopo lo scioglimento di tale formazione, si present\u00f2 alle Elezioni politiche italiane del 1921, nelle liste dei Blocchi Nazionali, e risult\u00f2 il primo dei non eletti a Torino.\nGiorgio Bardanzellu prese la tessera del Partito Nazionale Fascista nell'agosto 1922. Nell'ottobre 1923 fu eletto Segretario del Fascio torinese, ma, nel dicembre successivo, la sua relazione fu clamorosamente bocciata e fu costretto a dimettersi.\nNel 1934 fu inserito nella lista unica per le elezioni alla Camera ed eletto deputato; nel 1935 fu riammesso nella riserva dell'Esercito italiano e promosso prima maggiore (1936) e poi tenente colonnello (1940). Nel 1939 non venne ricandidato al Parlamento in quanto - sostenne poi di fronte alla Commissione di epurazione - oppositore della politica della Segreteria del partito fascista, che riteneva troppo totalitaria. Nel 1944 giur\u00f2 fedelt\u00e0 alla Repubblica Sociale Italiana, ma non rivest\u00ec alcuna carica politica; per tale motivo, nel 1945, fu completamente prosciolto dall'apposita Commissione, che appur\u00f2 la sua estraneit\u00e0 a qualsiasi profitto del regime di Sal\u00f2.\nNella II e III legislatura repubblicana, si present\u00f2 con il Partito Nazionale Monarchico e fu rieletto deputato. La sua proposta di limitare a 50\u00a0km/h la velocit\u00e0 dei veicoli nei centri abitati fu recepita dal codice della strada del 1959. Il 23 marzo 1956, il Parlamento approv\u00f2 la sua proposta di legge per la difesa della quercia da sughero. Contemporaneamente, riprese la sua attivit\u00e0 pubblicistica per La Nuova Sardegna. Vice presidente (1958-63) del gruppo parlamentare monarchico, nel 1962 fu nominato da Umberto di Savoia, membro della Consulta dei Senatori del Regno.\nLa sua partecipazione alle elezioni politiche del 1963 e del 1968, nelle liste del PDIUM, non ebbe successo. Contrario alla fusione del partito monarchico con il Movimento Sociale Italiano - Destra Nazionale, prefer\u00ec restar fuori da tale progetto e ader\u00ec ad Alleanza Monarchica."}
{"id": "1150115", "revid": "1226", "url": "https://it.wikipedia.org/wiki?curid=1150115", "title": "Pr\u00eat-\u00e0-Porter", "text": ""}
{"id": "1150116", "revid": "1862310", "url": "https://it.wikipedia.org/wiki?curid=1150116", "title": "Qaqqarsuaq (Nuuk)", "text": "Il Qaqqarsuaq \u00e8 una montagna della Groenlandia di 1.154 metri. Appartiene al comune di Sermersooq."}
{"id": "1150118", "revid": "6066", "url": "https://it.wikipedia.org/wiki?curid=1150118", "title": "Guerrieri giaguaro", "text": ""}
{"id": "1150120", "revid": "1862310", "url": "https://it.wikipedia.org/wiki?curid=1150120", "title": "Qassi", "text": "Il Qassi \u00e8 una montagna della Groenlandia di 1382\u00a0m. Si trova a 64\u00b009'N 51\u00b017'O; appartiene al comune di Sermersooq."}
{"id": "1150124", "revid": "1862310", "url": "https://it.wikipedia.org/wiki?curid=1150124", "title": "Qassinnguit", "text": "Il Qassinnguit \u00e8 una montagna della Groenlandia di 895\u00a0m. Si trova a 64\u00b010'N 51\u00b020'O; appartiene al comune di Sermersooq."}
{"id": "1150125", "revid": "76963", "url": "https://it.wikipedia.org/wiki?curid=1150125", "title": "Olivier Dahan", "text": ""}
{"id": "1150126", "revid": "2091899", "url": "https://it.wikipedia.org/wiki?curid=1150126", "title": "Peugeot Type 65, 67, 77, 78 e 88", "text": "Le Type 65, 67, 77, 78 e 88 sono cinque modelli di autovettura prodotti tra il 1904 ed il 1907 dalla casa automobilistica francese Peugeot.\nProfilo.\nErano cinque modelli prodotti nel breve arco di quattro anni o poco pi\u00f9. Tali modelli erano catalogati in quella categoria che allora includeva quelle vetture di classe media e medio-alta in versione familiare, cio\u00e8 progettate per offrire spazio e comfort agli occupanti.\nLa prima vettura tra queste cinque ad essere prodotta fu la Type 65, introdotta nel 1904. Era una vettura mossa da un grosso bicilindrico da 1817 cm\u00b3 ed era disponibile anche nella versione aperta, denominata Type 67 ed equipaggiata dal medesimo propulsore. Entrambe avevano ingombri di 3.5 m in lunghezza e di 1.6 in larghezza, con un passo di 2.2 metri, che garantiva un'ottima abitabilit\u00e0 per l'epoca. La Type 65 fu prodotta solo nel 1904 in appena 12 esemplari, mentre la Type 67 riscosse maggior successo e totalizz\u00f2 235 esemplari.\nQueste due vetture furono sostituite nel 1905 dalla Type 77, una torpedo appena pi\u00f9 corta delle antenate (10 cm in meno), con le quali condivideva il propulsore. Fu prodotta solo in quell'anno in 306 esemplari.\nStesso propulsore anche per la Type 78 del 1906, che and\u00f2 a sostituire la Type 77 e che fu disponibile in versione cabriolet, con una lunghezza del corpo vettura di 3.35 metri. Fu prodotta nel solo 1906 in 261 esemplari.\nLa Type 88 fu la vettura che rilev\u00f2 la Type 78: prodotta nel solo 1907 in 175 esemplari, era lunga 3.80 metri, pi\u00f9 delle sue antenate."}
{"id": "1150128", "revid": "307923", "url": "https://it.wikipedia.org/wiki?curid=1150128", "title": "Guicciardino Guicciardini", "text": "Suo nonno Guicciardini possedeva beni in Val di Pesa e forse si trasfer\u00ec a Firenze in data imprecisata. Suo padre Mercatante aveva il patronato della chiesa di Santa Maria degli Alberighi.\nDi Guicciardino si sa che si immatricol\u00f2 nell'Arte di Por Santa Maria (arte della seta) nel 1240 e che ne fu due volte console nella prima met\u00e0 del XIII secolo. Fu Consigliere della Repubblica fiorentina nel 1260, l'anno della battaglia di Montaperti.\nEbbe tre figli maschi: Dego, Mercatante e Tuccio. Quest'ultimo in particolare si dedic\u00f2 all'attivit\u00e0 politica e fu un ricco mercante che fond\u00f2 la ricchezza familiare."}
{"id": "1150129", "revid": "122867180", "url": "https://it.wikipedia.org/wiki?curid=1150129", "title": "Sermitsiaq", "text": "Il Sermitsiaq \u00e8 una montagna della Groenlandia di 1210\u00a0m. Si trova a 64\u00b018'N 51\u00b030'O; appartiene al comune di Sermersooq. Uno dei principali quotidiani locali, ne prende il nome."}
{"id": "1150130", "revid": "124772516", "url": "https://it.wikipedia.org/wiki?curid=1150130", "title": "Battistero di San Giovanni in corte", "text": "Il battistero di San Giovanni in corte o Ritondo di Pistoia si trova nella piazza del Duomo, di fronte alla cattedrale, nello spazio dell'antica \"curtis regia\".\nStoria e descrizione.\nIl nome deriva dall'antica chiesa di Santa Maria in Corte, di epoca longobarda, alla quale ha preso il posto. La sua ricostruzione nelle forme odierne a base ottagonale fu cominciata a partire dal 1301. Un apporto progettuale di Nicola Pisano \u00e8 da escludere completamente, mentre nuove acquisizioni documentarie hanno sostenuto l'intervento di Giovanni Pisano. Particolarmente ricca la testimonianza sui lavori di cantiere svolti fino al 1366.\n\u00c8 considerato tra le massime espressioni del gotico toscano, in quanto riunisce in s\u00e9 elementi fiorentini, pisani e senesi.\nL'esterno \u00e8 interamente rivestito di marmo bianco e verde proveniente da Siena, Prato e Carrara. La sua realizzazione costituisce un caso esemplare della cantieristica medievale per le numerose testimonianze sulle maestranze che furono impiegate. Le prime notizie sono relative ad Alessio di Nuto e Lapo di Matteo nel corso degli anno venti; Michele e poi Cellino di Nese nel corso degli anni trenta e poi i fratelli Piero, Paolo e Nanni di Michele, negli anni cinquanta e sessanta, che portarono a termine il cantiere. Presenta tre portali finemente decorati con bassorilievi e capitelli scolpiti nel marmo. \nA differenza del Duomo senese e di quello orvietano, il portale principale \u00e8 strutturalmente insolito, in quanto sormontato da un timpano triangolare intero con un rosone traforato al centro. \nLa piramide che costituisce la cupola \u00e8 preceduta da un piano loggiato cieco e da un deambulatorio circondato da una balaustra in colonnelli tortili, mentre i pilastri angolari terminano con ricchi pinnacoli. La lanterna posta sulla sommit\u00e0 della cupola riprende la planimetria ottagonale del Battistero.\nL'imponente monumento raggiunge un'altezza di circa 40 metri.\nPer quanto riguarda l'apparato ornamentale interno, si evidenziano le formelle in cotto della vasca battesimale che spiccano a confronto con la semplicit\u00e0 dell'ambiente, la forma della vasca battesimale \u00e8 ottagonale.\nIl restauro del 1975 ha messo in luce nel fonte battesimale la data del 1226 e il nome dello scultore, Lanfranco da Como.\nGi\u00e0 nel Medioevo, di fronte al battistero, nel giorno di sabato si teneva un mercato settimanale."}
{"id": "1150131", "revid": "28057", "url": "https://it.wikipedia.org/wiki?curid=1150131", "title": "Statistica di Durbin-Watson", "text": "La statistica di Durbin-Watson \u00e8 un test statistico utilizzato per rilevare la presenza di autocorrelazione dei residui in un'analisi di regressione. Prende il suo nome da James Durbin e Geoffrey Watson.\nStatistica di Durbin-Watson.\nSi consideri un modello di regressione lineare:\nSe \"et\" \u00e8 il residuo associato all'osservazione nel periodo \"t\" la statistica test \u00e8:\nIl valore della statistica di Durbin-Watson \u00e8 sempre compreso tra 0 e 4.\nUn valore di 2 indica che non appare presente alcuna autocorrelazione. Valori piccoli di \"d\" indicano che i residui successivi sono, in media, vicini in valore l'uno all'altro, o correlati positivamente. Valori grandi di \"d\" indicano che i residui successivi sono, in media, molto differenti in valore l'uno dall'altro, o correlati negativamente.\nLa distribuzione teorica della statistica di Durbin-Watson non \u00e8 nota; tuttavia gli stessi Durbin e Watson hanno tabulato, con un esercizio di simulazione condotto col metodo Monte Carlo, i valori critici della statistica. Per verificare la presenza di autocorrelazione positiva al livello di significativit\u00e0 \"\u03b1\", la statistica test \"d\" viene confrontata con dei valori critici inferiori e superiori (\"dL,\u03b1\" and \"dU,\u03b1\"):\nPer verificare la presenza di autocorrelazione negativa al livello di significativit\u00e0 \"\u03b1\", la statistica test \"d\" viene confrontata con dei valori critici inferiori e superiori (\"dL,\u03b1\" and \"dU,\u03b1\"):\nI valori critici \"dL,\u03b1\" e \"dU,\u03b1\" variano secondo il livello di significativit\u00e0 (\"\u03b1\"), secondo il numero di osservazioni e il numero di predittori nell'equazione di regressione e vengono generalmente ottenuti da apposite tavole.\nStatistica di Durbin-Watson per modelli per dati panel.\nIn presenza di un panel di dati (ossia di osservazioni di \"N\" unit\u00e0 statistiche per \"T\" periodi), \u00e8 possibile generalizzare la statistica di Durbin-Watson al fine di verificare l'ipotesi di autocorrelazione nei residui di un modello di regressione:\nIn questo caso, l'espressione per la statistica test \u00e8:\nAnche in questo caso la statistica non ha una distribuzione teorica nota, ma \u00e8 tabulata sulla base dei risultati di esercizi di simulazione (si veda ad es. Bhargava \"et al.\", 1982). I valori critici della statistica dipenderanno dalla lunghezza del panel di dati (\"T\", nel caso di un panel bilanciato, in cui cio\u00e8 per ogni unit\u00e0 statistica sono disponibili osservazioni per uno stesso numero di periodi), del numero dei regressori del modello di regressione, nonch\u00e9 del numero di unit\u00e0 statistiche considerate (\"N\")."}
{"id": "1150133", "revid": "15756", "url": "https://it.wikipedia.org/wiki?curid=1150133", "title": "Fobos-Grunt", "text": "Fobos-Grunt (Russo: \u0424\u043e\u0431\u043e\u0441-\u0413\u0440\u0443\u043d\u0442) \u00e8 stata una missione spaziale dell'Agenzia Spaziale Russa che prevedeva il ritorno sulla Terra di campioni raccolti su Fobos, una dei due satelliti naturali marziani. Sarebbe stata la prima missione interplanetaria russa dal fallimento della Mars 96.\nIl nome deriva da due semplici caratteristiche della missione: dalla destinazione, il satellite marziano Fobos, e dal campione di suolo da raccogliere e portare a Terra (Grunt, in questo contesto significa suolo).\nIl programma della missione prevedeva inoltre l'esecuzione di osservazioni dettagliate di Marte e dell'ambiente circum-marziano, in particolare dell'andamento delle tempeste di sabbia, dell'atmosfera del pianeta, del quantitativo di radiazioni, di gas ionizzati e la percentuale di polveri presenti in orbita.\nLa missione \u00e8 fallita il 15 gennaio 2012, con la caduta della sonda sull'oceano Pacifico.\nObiettivi della missione.\nFobos-Grunt \u00e8 una missione interplanetaria che prevedeva l'atterraggio di un \"lander\" sulla superficie del satellite di Marte Fobos, la raccolta di un campione del suolo di circa 200 g e il suo trasporto sulla Terra. La missione doveva condurre inoltre osservazioni dettagliate di Marte e dell'ambiente circum-marziano dall'orbita. Infatti, doveva essere monitorata l'atmosfera del pianeta e seguito l'andamento delle tempeste di sabbia; dovevano essere condotte misurazioni del quantitativo di radiazioni, di gas ionizzato e della percentuale di polveri presenti in orbita.\nCi si attendeva che la missione fornisse indizi sull'origine dei satelliti di Marte e la loro relazione con il pianeta e ulteriori informazioni sul ruolo svolto dagli impatti di asteroidi nella formazione dei pianeti terrestri.\nLa missione avrebbe dovuto cercare tracce di opportuni biomarcatori in grado di testimoniare la presenza di vita passata o presente e, avrebbe infine osservato l'impatto di un viaggio interplanetario della durata di tre anni su un campione di microrganismi estremofili. La sonda aveva con s\u00e9, per riportarla sulla Terra, una capsula sigillata, indicata come Living Interplanetary Flight Experiment o LIFE, sviluppata con la Planetary Society.\nSviluppo.\nLo sviluppo della missione ha avuto inizio nel 1999, quando l'Istituto russo di ricerche spaziali e la NPO Lavochkin - la principale industria aerospaziale sovietica e poi russa - avviarono uno studio di fattibilit\u00e0 da 9 milioni di rubli su una missione che prevedesse appunto il recupero e il trasporto sulla Terra di campioni del suolo da Fobos. Il progetto iniziale della sonda avrebbe dovuto essere simile alle sonde del Programma Phobos, lanciate alla fine degli anni ottanta.\nLo sviluppo vero e proprio della sonda inizi\u00f2 nel 2001 e il progetto preliminare fu completato nel 2004. Per anni il progetto era rimasto in stallo come conseguenza della riduzione dei finanziamenti operata sul programma spaziale russo. Nell'estate del 2005 fu pubblicato un nuovo piano governativo per le attivit\u00e0 spaziali negli anni 2006-2015 e la missione venne indicata come una delle principali. Con un incremento sostanziale nel finanziamento, il lancio fu programmato per l'ottobre del 2009. Il progetto iniziale del 2004 fu rivisto un paio di volte e partner internazionali furono invitati a unirsi a esso. Nel giugno del 2006, la NPO Lavochkin diede notizia che aveva iniziato a costruire e testare dei prototipi dell'equipaggiamento della sonda.\nIl 26 marzo 2007, la Russia e la Cina firmarono un accordo di cooperazione sull'esplorazione di Marte che includeva il lancio congiunto con Fobos-Grunt della prima sonda interplanetaria cinese, la Yinghuo-1. Questa sarebbe pesata 115\u00a0kg e si sarebbe focalizzata sullo studio del pianeta rosso. La guida nella fase di crociera sarebbe stata affidata a Fobos-Grunt che avrebbe infine rilasciato la Yinghuo-1 in orbita marziana.\nA causa di ritardi nello sviluppo della sonda, non fu possibile lanciarla nell'ottobre del 2009. Alcuni funzionari avevano ammesso che la tabella di marcia era molto serrata, ma avevano comunque espresso la speranza di riuscire infine a completare lo sviluppo anche all'ultimo momento per riuscire a lanciare la sonda nei tempi indicati. Il 21 settembre fu dato infine annuncio che la missione avrebbe dovuta essere rimandata alla finestra di lancio seguente, ovvero al novembre del 2011.\nFurono principalmente le difficolt\u00e0 incontrate durante lo sviluppo del computer di bordo della sonda a determinare l'accumulo di ritardi che condusse infine al rinvio del lancio. La compagnia moscovita Tehkhom forn\u00ec l\"'hardware\" nei tempi previsti, ma la squadra responsabile dell'integrazione e dello sviluppo del \"software\" all'interno della NPO Lavochkin impieg\u00f2 pi\u00f9 tempo del previsto per completare il proprio lavoro. Le dimissioni di Valeriy N. Poletskiy dalla direzione della NPO Lavochkin nel gennaio del 2010 furono imputate anche ai ritardi di Fobos-Grunt. Al suo posto fu nominato Viktor Khartov. Durante il tempo aggiuntivo che cos\u00ec si rese disponibile, fu aggiunta alla sonda una perforatrice di costruzione polacca quale meccanismo di riserva per l'estrazione del campione di suolo.\nPanoramica della missione.\nFase di trasferimento.\nDopo il lancio, la missione avrebbe impiegato circa dieci mesi per raggiungere Marte (ottobre 2012). Entrata in orbita marziana, si sarebbe verificata la separazione tra il motore principale e la struttura reticolare di sostegno, permettendo il rilascio dell\"'orbiter\" cinese. Fobos-Grunt avrebbe quindi trascorso alcuni mesi conducendo osservazioni dall'orbita di Marte e Fobos, prima di atterrare su quest'ultimo (febbraio 2013). Il sito d'atterraggio era stato individuato in una regione compresa tra i 5\u00b0S e i 5\u00b0N e tra 230\u00b0 e 235\u00b0E.\nSu Fobos.\nLa raccolta dei campioni del suolo avrebbe avuto inizio subito dopo il contatto con la superficie per una durata prevista di 2-7 giorni e sarebbe stata affidata a un braccio robotico in grado di raccogliere oggetti dalle dimensioni massime di 1,3\u00a0cm di diametro. L'appendice di presa era realizzata da un elemento di forma tubolare in posizione di riposo, ma in grado di aprirsi in modo da agire come una pinza. Attraverso un pistone, infine, il campione raccolto sarebbe stato sospinto entro un contenitore cilindrico. Entro il contenitore, un fotodiodo sensibile alla luce avrebbe confermato la presenza del campione e quindi il successo dell'operazione; inoltre, avrebbe permesso di osservare l'area scavata dallo strumento. La procedura di raccolta avrebbe potuto essere ripetuta per 15-20 volte, al fine di raccogliere un quantitativo di materiale compreso tra 85 e . Il contenitore sarebbe stato quindi caricato dentro una capsula, che a sua volta sarebbe stata spinta - lungo un condotto speciale - entro il modulo di discesa per mezzo di un attuatore pneumatico (una membrana elastica).\nPoich\u00e9 le caratteristiche del suolo di Fobos rimangono sconosciute, il lander era dotato di un secondo dispositivo per la raccolta dei campioni. Nel caso in cui il terreno si fosse rivelato troppo roccioso, sarebbe stata attivata una perforatrice di costruzione polacca.\nIl modulo di ritorno si sarebbe trovato sulla sommit\u00e0 del lander e, per sfuggire alla gravit\u00e0 di Fobos, avrebbe dovuto accelerare fino a raggiungere una velocit\u00e0 di 35\u00a0km/h. Per evitare che l'accensione dei razzi potesse danneggiare gli strumenti scientifici a bordo del modulo sottostante, che avrebbe funto da piattaforma di lancio, era previsto un sistema a molle in grado di sollevare il modulo a una distanza di sicurezza. Una volta in orbita, sarebbero quindi iniziate le manovre che avrebbero portato la capsula a raggiungere la Terra nell'agosto del 2014. Era stata inoltre implementata una modalit\u00e0 d'emergenza che, in caso di interruzione delle comunicazioni, avrebbe permesso il lancio in automatico della capsula.\nIl modulo rimasto sulla superficie avrebbe continuato la caratterizzazione del suolo di Fobos per un altro anno. Lo stesso braccio robotico avrebbe continuato la raccolta di campioni che, questa volta, sarebbero stati accumulati in una camera dove, previo riscaldamento, ne sarebbe stato analizzato lo spettro. L'analisi avrebbe potuto rilevare la presenza di sostanze volatili quali l'acqua. Per evitare che il lander potesse perdere potenza, sarebbe stata seguita un'opportuna sequenza di accensioni e spegnimenti.\nRitorno dei campioni a Terra.\nIl veicolo contenente i campioni avrebbe dovuto raggiungere la Terra nell'agosto del 2014. Il modulo di discesa, dal peso di 11\u00a0kg, avrebbe quindi diretto verso il pianeta la capsula contenente i campioni, che sarebbe penetrata nell'atmosfera con una velocit\u00e0 di . La capsula sarebbe stata rallentata a 30\u00a0m/s dalla resistenza aerodinamica, prima di precipitare senza paracadute nel poligono di prova di Sary Shagan, in Kazakistan. Il veicolo non sarebbe stato dotato, inoltre, di alcuna apparecchiatura radio, ma la sua traiettoria sarebbe stata seguita attraverso osservazioni radar e ottiche dalla superficie.\nOperazioni.\nLancio della sonda e fallimento della missione.\nIl lancio \u00e8 avvenuto l'8 novembre 2011 alle 20:16 GMT, a bordo di un razzo Zenit. Raggiunta un'orbita di parcheggio, l'accensione di un ulteriore stadio avrebbe dovuto trasferire la sonda su un'orbita interplanetaria alla volta di Marte, ma la manovra \u00e8 stata impedita da un malfunzionamento del sistema propulsivo del vettore. Il difetto, secondo Therry Legault, che il 1\u00ba gennaio 2012 \u00e8 riuscito a fotografare la sonda, sarebbe stato dovuto al cattivo orientamento assunto, che avrebbe impedito ai pannelli solari di ricevere la luce necessaria ad alimentare i sistemi elettronici di bordo. La sonda \u00e8 rimasta in orbita attorno alla Terra in attesa che gli ingegneri del controllo missione valutassero possibili soluzioni in grado di permetterne il proseguimento.\nLa sonda \u00e8 rientrata nell'atmosfera il 15 gennaio 2012 precipitando nell'Oceano pacifico al largo delle coste cilene.\nCompartecipazioni internazionali.\nAnatoly Perminov, direttore dell'Agenzia Spaziale Russa, ha annunciato nel settembre del 2006 che Russia e Cina stavano valutando l'opportunit\u00e0 di un accordo per l'esplorazione congiunta del pianeta rosso. L'accordo, firmato nel marzo del 2007, prevedeva la realizzazione di un orbiter di fabbricazione cinese, Yinghuo-1, che avrebbe raggiunto Marte a bordo della sonda Fobos-Grunt. La navigazione sarebbe stata affidata alla sonda russa, che avrebbe rilasciato l'orbiter subito dopo l'inserzione in orbita marziana.\nUn secondo carico utile (payload) cinese, il \"Soil Offloading and Preparation System\" (SOPSYS), era integrato nella strumentazione del lander. SOPSYS comprendeva una macina operante in microgravit\u00e0 sviluppata dall'Universit\u00e0 politecnica di Hong Kong.\nA bordo della sonda era trasportata una capsula contenente tre tipologie di microrganismi. Lo scopo dell'esperimento, indicato come \"Living Interplanetary Flight Experiment\" (LIFE) e finanziato dalla Planetary Society, sarebbe stato quello di comprendere gli effetti del viaggio nello spazio della durata di tre anni - dalla Terra a Marte e ritorno - su tali organismi e testare, quindi, alcuni aspetti della teoria della transpermia, che prevede che la vita possa viaggiare da pianeta a pianeta, ad esempio attraverso rocce lanciate nello spazio in seguito all'impatto di un asteroide sulla superficie planetaria.\nInoltre, era previsto il trasporto di due lander marziani sviluppati dall'istituto Meteorologico Finlandese (\"Ilmatieteen laitos\"), precursori di un'estesa rete di sensori al suolo per l'esplorazione dell'atmosfera di Marte indicata come MetNet. A causa dei ritardi nello loro sviluppo, i due lander non furono pronti per essere lanciati nel 2009."}
{"id": "1150136", "revid": "115133663", "url": "https://it.wikipedia.org/wiki?curid=1150136", "title": "Alta via della Valle d'Aosta n. 2", "text": "L'Alta via della Valle d'Aosta n. 2 (in francese: \"Haute route de la Vall\u00e9e d'Aoste n. 2\") \u00e8 un'alta via il cui tracciato si snoda sulla destra orografica (meridionale) della Valle d'Aosta attraversando le seguenti valli laterali: valle di Champorcher, val di Cogne, Valsavarenche, val di Rh\u00eames, Valgrisenche, vallone di La Thuile e la val Veny.\nL'itinerario conduce da Courmayeur a Donnas, con 14 tappe giornaliere che richiedono in media 3-5 ore di marcia ciascuna e rappresenta la prima parte del tracciato del Tor des G\u00e9ants. Nel primo tratto il percorso tocca in modo particolare il parco nazionale del Gran Paradiso, mentre nella parte conclusiva si snoda nella val Veny di fronte al massiccio del Monte Bianco."}
{"id": "1150138", "revid": "124123", "url": "https://it.wikipedia.org/wiki?curid=1150138", "title": "Tuccio Guicciardini", "text": "Tra i primi personaggi di rilievo della famiglia Guicciardini, come il padre Guicciardino ricopr\u00ec alcune cariche politiche nella Repubblica di Firenze. In particolare seppe accumulare una consistente ricchezza che fond\u00f2 il benessere familiare. \nEbbe due figli, Simone, il primo priore e gonfaloniere di giustizia della famiglia nel 1302, e Ghino."}
{"id": "1150140", "revid": "1862310", "url": "https://it.wikipedia.org/wiki?curid=1150140", "title": "Sisoorajooq", "text": "Il Sisoorajooq \u00e8 una montagna della Groenlandia di 792\u00a0m. Si trova a 64\u00b008'N 51\u00b031'O; appartiene al comune di Sermersooq."}
{"id": "1150141", "revid": "1862310", "url": "https://it.wikipedia.org/wiki?curid=1150141", "title": "Sivingasoq", "text": "Il Sivingasoq \u00e8 una montagna della Groenlandia di 720\u00a0m. Si trova a 64\u00b009'N 51\u00b033'O; appartiene al comune di Sermersooq."}
{"id": "1150142", "revid": "466539", "url": "https://it.wikipedia.org/wiki?curid=1150142", "title": "Lago Tahoe", "text": "Il lago Tahoe \u00e8 un grande lago di acqua dolce delle montagne della Sierra Nevada negli Stati Uniti, situato nel confine tra la California e il Nevada; \u00e8 il maggior lago a ovest della citt\u00e0 di Carson City.\nIl lago \u00e8 famoso per la chiarezza delle sue acque e per il panorama delle montagne che lo circondano da tutti i lati. La zona, citata spesso come Tahoe, \u00e8 nota come localit\u00e0 sciistica e come centro ricreativo estivo.\nAnticamente era abitata dalla trib\u00f9 degli indiani washo e la prima esplorazione da parte di europei \u00e8 avvenuta soltanto nel 1844, ma il vero sviluppo umano e soprattutto turistico della zona inizi\u00f2 successivamente alla fine della Seconda guerra mondiale.\nGeografia.\nIl lago Tahoe raggiunge una profondit\u00e0 massima di 501 metri, ed \u00e8 secondo negli Stati Uniti solamente al lago Crater in Oregon, che tocca i 594 metri.\nHa una lunghezza di circa 35\u00a0km ed \u00e8 largo 19, possiede 116\u00a0km di costa e ha una superficie di circa 490\u00a0km2.\nLa formazione del lago \u00e8 databile intorno a 2 milioni di anni fa.\nIl lago come set cinematografico.\nNel 1962 vennero girate alcune scene del film \"20 chili di guai!... e una tonnellata di gioia\" di Norman Jewison con Tony Curtis e Suzanne Pleshette.\nNel 1992 qui venne girato il film \"Guardia del corpo\" con Kevin Costner e Whitney Houston; nel 1995 vennero girate alcune scene del film \"Un furfante tra i boyscout\" di Greg Beeman; Nel 1998 il film \"City of Angels - La citt\u00e0 degli angeli\" con Nicolas Cage e Meg Ryan; nel 2001 \u00e8 stato il set del film \"I segreti del lago\" di Scott Mcgehee e David Siegel. Viene anche utilizzato per girare un episodio della serie TV \"Life Unexpected\" nonch\u00e9 un episodio de \"La signora in giallo\".\nUn episodio della serie TV Modern Family viene girato al largo di Emerald Bay, sul Lago Tahoe."}
{"id": "1150144", "revid": "1494169", "url": "https://it.wikipedia.org/wiki?curid=1150144", "title": "Cliternia", "text": "Storia.\nEsistono due citt\u00e0 antiche denominate Cliternia: "}
{"id": "1150145", "revid": "1374756", "url": "https://it.wikipedia.org/wiki?curid=1150145", "title": "Mud Slide Slim and the Blue Horizon", "text": "Mud Slide Slim and the Blue Horizon \u00e8 il quarto album di James Taylor, pubblicato dalla Warner Bros. Records nel marzo del 1971.\nTracce.\nBrani composti da James Taylor, eccetto dove indicato.\nFormazione.\nNote aggiuntive"}
{"id": "1150146", "revid": "1862310", "url": "https://it.wikipedia.org/wiki?curid=1150146", "title": "Sulussugutaasaasaq", "text": "Il Sulussugutaasaasaq \u00e8 una montagna della Groenlandia di 814\u00a0m. Si trova a 64\u00b009'N 50\u00b058'O; appartiene al comune di Sermersooq."}
{"id": "1150148", "revid": "228587", "url": "https://it.wikipedia.org/wiki?curid=1150148", "title": "Palazzo dei Vescovi (Pistoia)", "text": "L'antico palazzo dei Vescovi di Pistoia, situato nella piazza del Duomo, sorse nel secolo XI nell'antico spazio del mercato che l'imperatore Ottone III aveva donato al vescovo di Pistoia, allorch\u00e9 i contrasti tra il Capitolo e il vescovo indussero quest'ultimo a costruirsi una dimora autonoma.\nStoria e descrizione.\n\u00c8 attestato dal 1091 e inizialmente fu dimora fortificata e munita di merli, poi nel secolo XII acquis\u00ec l'aspetto di dimora signorile con bifore, trifore e affreschi nella sala maggiore di cui restano tracce di difficile interpretazione. Alcune modifiche sostanziali all'architettura del palazzo furono eseguite tra la met\u00e0 del XII secolo e gli inizi del XIII. La prima attestata \u00e8 quella che modific\u00f2 la corte vescovile, con la costruzione della sacrestia di San Iacopo, costruita fra il 1163 e il 1170 e annessa alla cappella di San Iacopo, dove era custodita la reliquia del santo. Fu questa la sacrestia dove avvenne il furto di Vanni Fucci narrato da Dante nel XXIV canto dell'Inferno e perpetrato nel 1293 o 1294. La sua costruzione era stata resa necessaria dalla mancanza di un locale di servizio per la cappella a causa dei contrasti con il Comune di Pistoia che aveva voluto la cappella di San Iacopo ricavata nelle prime due campate della navata sinistra della cattedrale ma separata dal resto dell'edificio per non creare confusioni fra il culto di san Iacopo, proclamato patrono della citt\u00e0 verso il 1145, e il culto precedente di san Zeno, rimasto patrono della Chiesa pistoiese e della cattedrale. Negli ultimi decenni del secolo XII al di sopra della Sacrestia fu costruita una cappella vescovile in mattoni, probabilmente opera di maestranze comacine, come farebbe pensare l'abside pensile sul lato est caratteristica di castelli, episcopi e abbazie francesi. Dedicata a , fu decorata da grandi stelle a otto raggi su fondo blu nella volta, simile a quella della sacrestia.\nNel 1220 \u00e8 documentata la scalinata scoperta addossata alla parete nord, impostata su un robusto arco ribassato e decorata da marmi bicolori, una delle pi\u00f9 antiche dell'architettura civile italiana, anteriore anche a quella del palazzo comunale di Todi e del palazzo del popolo di Orvieto. Nel corso del secolo XIV le pareti della cappella di San Niccol\u00f2 furono affrescate con storie di san Niccol\u00f2 e dei Martiri, alla fine del secolo un grande affresco della Crocifissione fu commissionato dal vescovo Andrea Franchi. Nel XIV secolo l'edificio fu ampliato in due fasi. Nella prima la scalinata fu coperta con un corpo di fabbrica appoggiato su quattro arcate a sesto acuto in mattoni concluso in alto da tre bifore. Successivamente il loggiato fu esteso a ovest, assumendo le dimensioni attuali. Risultarono inconsueti sia l'uso del mattone a vista che il grande loggiato del primo piano.\nNel XV secolo i locali a piano terra furono affittati per piccoli esercizi commerciali e alcune stanze dell'appartamento vescovile furono decorate da affreschi. Nel secolo XVI il palazzo raggiunse una notevole eleganza ma cominci\u00f2 a rivelarsi carente di locali di servizio. Il vescovo Scipione de' Ricci lo trov\u00f2 caotico e ottenne dal Granduca Pietro Leopoldo il permesso di edificare un nuovo palazzo vescovile.\nNel 1786 l'antico palazzo dei Vescovi contiguo alla cattedrale fu venduto a privati. Nei decenni successivi il palazzo fu profondamente rimaneggiato, aumentando il numero dei piani interni, suddividendolo in appartamenti e negozi e modificando pesantemente le facciate. \nNel 1936 fu eseguito un primo intervento di restauro della facciata principale, che riport\u00f2 alla luce alcuni tratti delle linee gotico-rinascimentali.\nA partire dal 1976, la Cassa di Risparmio di Pistoia, dopo avere progressivamente acquistato dai vari privati l'intera propriet\u00e0 dell'immobile, inizi\u00f2 un complesso e radicale restauro del palazzo che termin\u00f2 nel 1980, con il recupero di gran parte delle strutture e dell'aspetto originario.\nAttualmente il palazzo \u00e8 utilizzato come complesso museale. Al suo interno \u00e8 possibile visitare un museo tattile dedicato ai principali monumenti architettonici della citt\u00e0, un percorso archeologico attrezzato, il museo della cattedrale di san Zeno, la collezione Bigongiari e opere d'arte moderna realizzate da Marino Marini e Giovanni Boldini."}
{"id": "1150152", "revid": "1862310", "url": "https://it.wikipedia.org/wiki?curid=1150152", "title": "Teqqiingalik", "text": "Il Teqqiingalik \u00e8 una montagna della Groenlandia di 1075\u00a0m. Si trova a 64\u00b008'N 51\u00b027'O; appartiene al comune di Sermersooq."}
{"id": "1150159", "revid": "1226", "url": "https://it.wikipedia.org/wiki?curid=1150159", "title": "Campionati Mondiali d'illusionismo", "text": ""}
{"id": "1150160", "revid": "1862310", "url": "https://it.wikipedia.org/wiki?curid=1150160", "title": "Ukkusissat", "text": "Ukkusissat \u00e8:"}
{"id": "1150162", "revid": "765341", "url": "https://it.wikipedia.org/wiki?curid=1150162", "title": "Circondario dell'Alto Taunus", "text": "Il circondario dell'Alto Taunus (in tedesco: \"Hochtaunuskreis\") \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150163", "revid": "56620", "url": "https://it.wikipedia.org/wiki?curid=1150163", "title": "Piero di Ghino Guicciardini", "text": "Biografia.\nFece parte del consiglio dei Dieci per la pace tra Firenze e Pisa nel 1364, in seguito ricopr\u00ec la carica di priore delle Arti nel 1365 e quella di gonfaloniere di giustizia nel 1367. Per le sue imprese in guerra venne armato cavaliere. \n\u00c8 ricordato per la campagna di acquisti che condusse nella zona attorno alle case dei Guicciardini nel popolo di Santa Felicita in Oltrarno a Firenze. Desiderando accrescere i possedimenti di immobili per allargare la propria abitazione familiare, dopo che suo padre Simone e suo nonno Tuccio, oltre che arricchitisi molto, riuscirono a ottenere le prime importanti cariche politiche nella storia familiare.\nIl suo progetto fu coronato da successo, quando riusc\u00ec ad impossessarsi dell'antica Torre dei Malefici, situata sulla via principale che usciva da Ponte Vecchio e che allora si chiamava Borgo di Piazza (oggi \u00e8 via Guicciardini).\nIl risultato dei suoi sforzi fu la cosiddetta \"Casa grande dei Guicciardini\", circa la met\u00e0 dell'attuale Palazzo Guicciardini, tra il sito del futuro Palazzo Salvatori e il Palazzo Benizzi, che in seguito venne acquistato dai suoi discendenti.\nSi spos\u00f2 due volte, la prima con Teresa Bardi, la seconda con Costanza Alamanni, dalla quale ebbe il suo unico figlio Luigi Guicciardini (m. 1402), ambasciatore e gonfaloniere di giustizia nel 1378."}
{"id": "1150164", "revid": "1855146", "url": "https://it.wikipedia.org/wiki?curid=1150164", "title": "Terza Repubblica", "text": "Terza Repubblica pu\u00f2 riferirsi a:"}
{"id": "1150168", "revid": "110157", "url": "https://it.wikipedia.org/wiki?curid=1150168", "title": "Ukkusissat (montagna)", "text": "L'Ukkusissaq (danese: Store Malene) \u00e8 una montagna della Groenlandia di 772\u00a0m. Si trova a ; appartiene al comune di Sermersooq."}
{"id": "1150169", "revid": "767487", "url": "https://it.wikipedia.org/wiki?curid=1150169", "title": "Lucious Jackson", "text": "Lungo di 2,06 metri e dotato di grande atletismo, era specializzato nel ruolo di ala grande e, raramente, di pivot. Il suo nome \u00e8 pi\u00f9 comunemente abbreviato in \"Luke\".\nBiografia.\nPrima di diventare un giocatore professionista, Jackson ha frequentato per quattro anni il college a \"Texas-Pan American\", lasciando l'istituto come miglior realizzatore e miglior rimbalzista della sua storia (poi sorpassato da Otto Moore). In particolare, la stagione fenomenale stagione giocata nel 1963 (medie da 24,8 punti e 19,5 rimbalzi a partita), nonch\u00e9 singole prestazioni come 51 punti in una partita del 1962 e 30 rimbalzi in un incontro del 1963 portarono i Philadelphia 76ers, squadra militante nella NBA, a spendere la 4\u00ba chiamata assoluta del draft 1964 per ingaggiarlo.\nJackson ebbe una stagione da rookie strepitosa, che stranamente non fu pi\u00f9 in grado di ripetere negli anni successivi, totalizzando 1.126 punti (media 14,8) e raccogliendo 980 rimbalzi (media 12,9). Negli anni seguenti le sue statistiche subirono un leggero calo, ricevendo per\u00f2 grandi soddisfazioni dalla squadra. Nel 1965 e 1966 i 76ers raggiunsero le finali della Eastern Conference, venendo eliminati in entrambe le occasioni, mentre nel 1967 sconfissero i Boston Celtics e vinsero il titolo NBA battendo in finale i San Francisco Warriors. L'anno successivo, la sorprendente interruzione della striscia di vittorie dei Celtics venne ristabilita e dal 1969, con l'addio di Wilt Chamberlain che passava ai Los Angeles Lakers, non riuscirono pi\u00f9 a raggiungere una finale dell'est. Jackson rimase a Philadelphia per tutte le otto stagioni della sua carriera, con il ritiro nel 1972, dopo aver giocato 522 partite NBA."}
{"id": "1150174", "revid": "126257", "url": "https://it.wikipedia.org/wiki?curid=1150174", "title": "Ferrari Dino 308 GT4", "text": ""}
{"id": "1150176", "revid": "63760", "url": "https://it.wikipedia.org/wiki?curid=1150176", "title": "Medio (anatomia)", "text": ""}
{"id": "1150177", "revid": "1862310", "url": "https://it.wikipedia.org/wiki?curid=1150177", "title": "Ukkusissat Kangilequtaat", "text": "L'Ukkusissat Kangilequtaat \u00e8 una montagna della Groenlandia di 787\u00a0m. Si trova a 64\u00b011'N 51\u00b033'O; appartiene al comune di Sermersooq."}
{"id": "1150188", "revid": "119048151", "url": "https://it.wikipedia.org/wiki?curid=1150188", "title": "Circondario di Kassel", "text": "Il circondario di Kassel \u00e8 uno dei circondari dello stato tedesco dell'Assia.\nFa parte del distretto governativo di Kassel."}
{"id": "1150197", "revid": "1305772", "url": "https://it.wikipedia.org/wiki?curid=1150197", "title": "Circondario di Lahn-Dill", "text": "Il circondario di Lahn-Dill \u00e8 uno dei circondari dello stato tedesco dell'Assia.\nFa parte del distretto governativo di Gie\u00dfen."}
{"id": "1150208", "revid": "1793900", "url": "https://it.wikipedia.org/wiki?curid=1150208", "title": "Il ragazzo con il panciotto rosso", "text": "Il ragazzo con il panciotto rosso \u00e8 un dipinto a olio su tela (79,5x64 cm) realizzato tra il 1888 ed il 1890 dal pittore Paul C\u00e9zanne. Conservato nella Collezione B\u00fchrle di Zurigo, venne rubato l'11 febbraio 2008 da tre uomini armati, venendo poi recuperato qualche tempo dopo."}
{"id": "1150210", "revid": "93556", "url": "https://it.wikipedia.org/wiki?curid=1150210", "title": "Marted\u00ec grasso (C\u00e9zanne)", "text": "Marted\u00ec grasso \u00e8 un dipinto a olio su tela (102x81 cm) realizzato nel 1888 dal pittore Paul C\u00e9zanne. \u00c8 conservato nel Museo Pu\u0161kin di Mosca.\nC\u00e9zanne ritrae il figlio Paul con un amico vestiti da Pierrot e Arlecchino.\nCollegamenti esterni.\nMuseo Pu\u0161kin \u2013 Sito ufficiale"}
{"id": "1150211", "revid": "2091899", "url": "https://it.wikipedia.org/wiki?curid=1150211", "title": "Paradosso delle tre carte", "text": "Viene detto paradosso delle tre carte un classico problema del calcolo delle probabilit\u00e0 che pur nella sua semplicit\u00e0 ha una soluzione abbastanza controintuitiva: ci sono tre carte, delle quali la prima (A) \u00e8 rossa su entrambi i lati, la seconda (B) su un lato \u00e8 rossa e sull'altro \u00e8 bianca e la terza (C) \u00e8 bianca su entrambi i lati. Ponendo su un tavolo una delle tre carte, scelta a caso, ottengo che il lato visibile \u00e8 di colore rosso. Qual \u00e8 la probabilit\u00e0 che anche il lato non visibile sia di colore rosso?\nLa risposta intuitiva porta solitamente a rispondere che la probabilit\u00e0 ricercata sia pari al 50%, in quanto solo due carte (la A e la B) possono mostrare il colore rosso e solo una di queste (la A) pu\u00f2 mostrare anche sull'altro lato il colore rosso; tuttavia si dimostra che la risposta giusta \u00e8 2/3. \nRisulta controintuitivo, anche perch\u00e9, spesso il soggetto tenuto a rispondere si immedesima nell'esperimento, simulando mentalmente l'azione di mescolare le carte ed estrarne una, difficilmente si considera che nell'atto di mescolare le carte possano essere capovolte condizione che viene assunta dall'esaminato ma non imposta dal problema.\nSoluzione.\nCi sono in tutto 6 facce, delle quali 3 sono rosse e 3 sono bianche. Denominiamo 1 e 2 le due facce che appartengono alla carta rossa su entrambi i lati; denominiamo 3 la faccia rossa della carta rossa su un lato e bianca sull'altro. \u00c8 possibile che la faccia visibile all'inizio del gioco sia 1, 2 o 3, con uguale probabilit\u00e0. Su tre possibili casi, due comportano che la faccia non visibile sia rossa: 1 e 2. Pertanto la probabilit\u00e0 che il lato non visibile sia rosso \u00e8 di 2/3.\nL'intuizione suggerisce la risposta sbagliata del 50%, perch\u00e9 porta a non distinguere le facce 1 e 2 della stessa carta, come invece \u00e8 corretto e dimostrato nei paragrafi seguenti.\nDimostrazione assiomatica o frequentista.\nEstraendo una carta e posandola sul tavolo si possono verificare i seguenti sei casi equoprobabili, che possono capitare in maniera egualmente frequente\nescludendo gli ultimi tre casi in quanto il lato visibile \u00e8 bianco,\nrimangono tre casi dove il lato visibile \u00e8 rosso, due dei quali nascondono un lato anch'esso rosso,\ndunque la probabilit\u00e0 \u00e8 di 2/3.\nDetto in un altro modo: Siano A, B e C le tre carte, come detto sopra: 1 e 2 le facce di A, 3 e 4 le facce di B, 5 e 6 le facce di C. Possiamo riassumere nella seguente tabella le possibili estrazioni della carta:\nGli ultimi tre casi non possono verificarsi dato che la faccia visibile \u00e8 rossa.\nDimostrazione con il teorema di Bayes.\nLa probabilit\u00e0 condizionata cercata \u00e8\nche sinteticamente possiamo scrivere P(A|R) dove A \u00e8 la carta che ha entrambi i lati rossi e P(A) \u00e8 la probabilit\u00e0 che essa venga scelta, P(R) \u00e8 invece la probabilit\u00e0 che il lato visibile sia rosso.\nEssendo\nIl lato scoperto rosso pu\u00f2 derivare dalla carta A o dalla B, ma mentre per la A la probabilit\u00e0 \u00e8 1, per la B \u00e8 1/2:\nallora\nLe origini.\nQuesto \u00e8 il testo originale del paradosso, proposto da Warren Weaver nel 1950:\nParadosso delle tre scatole.\nIn realt\u00e0, una versione perfettamente analoga del problema era gi\u00e0 stata presentata da Joseph Bertrand nel suo libro \"Calcul des probabilit\u00e9s\": ci sono tre scatole, di cui la prima contiene due monete d'oro, la seconda due monete d'argento e la terza una d'oro ed una d'argento: se estraendo una moneta a caso da una scatola a caso ci si ritrova in mano una moneta d'oro, qual \u00e8 la probabilit\u00e0 che anche l'altra nella scatola lo sia?\nLa soluzione \u00e8 anche in questo caso 2/3."}
{"id": "1150212", "revid": "3440", "url": "https://it.wikipedia.org/wiki?curid=1150212", "title": "Ritratto di Madame C\u00e9zanne nella poltrona gialla", "text": "Ritratto di Madame C\u00e9zanne nella poltrona gialla \u00e8 un dipinto a olio su tela (81 x 65\u00a0cm) realizzato tra il 1888 ed il 1890 dal pittore Paul C\u00e9zanne. \u00c8 conservato nel The Art Institute di Chicago.\nLa donna ritratta \u00e8 la moglie del pittore."}
{"id": "1150213", "revid": "1892736", "url": "https://it.wikipedia.org/wiki?curid=1150213", "title": "Costa degli Schiavi", "text": "Costa degli Schiavi \u00e8 il nome storico di un tratto della costa africana sull'Atlantico, compreso tra la foce dei fiumi Niger e Volta, regione che si affaccia sul Golfo di Guinea per una lunghezza di circa 450 Km. Si tratta di una zona che corrisponde alla costa degli attuali stati del Ghana (Regione del Volta), del Togo, del Benin e della parte occidentale della Nigeria (stati di Ogun, Ondo e Lagos).\nIl toponimo compare nelle mappe compilate dai navigatori europei che raggiunsero il Golfo di Guinea nel XVI secolo, con riferimento al commercio di schiavi da essi praticato nella regione. Con analogo riferimento al commercio, verso ovest, nell\u2019ordine si trovavano: la Costa d'Oro (l'attuale Ghana), la Costa d'Avorio e la Costa del Pepe (l'attuale Liberia).\nAspetti storici.\nNel contesto della tratta atlantica degli schiavi africani, fu un importante centro del commercio di schiavi dal XVI secolo (quando fu raggiunta dai portoghesi) al XIX secolo (quando venne abolita la tratta). Gli schiavi venivano catturati da mercanti africani ed acquistati dagli europei in mercati come quelli di Ouidah, An\u00e9ho, Porto Novo e Lagos.\nLa Costa degli Schiavi non fu l'unica zona coinvolta nella tratta che avrebbe avuto luogo per pi\u00f9 di tre secoli sull'Atlantico, tuttavia da questa regione vennero deportate oltre due milioni di persone (un quinto degli Africani che raggiunsero le Americhe).\nNel corso del XVII secolo, le compagnie mercantili europee fondarono avamposti per stabilire relazioni commerciali con gli Stati dell'entroterra incentrate principalmente sul commercio di schiavi da destinare al Continente americano. Gli Stati della regione, in particolare il Regno del Benin, il Regno del Dahomey e l'Impero Oyo, richiedevano soprattutto metalli, beni di lusso, tessuti e prodotti artigianali; le merci europee erano cedute sia come mezzo di pagamento per gli schiavi sia come tasse di esportazione e importazione alle autorit\u00e0. In seguito all'abolizione della tratta da parte degli europei (agli inizi del XIX secolo), le compagnie, soprattutto britanniche, promossero nei medesimi luoghi la coltivazione di prodotti da destinare all'esportazione in sostituzione degli schiavi (\"legitimate commerce\"). Nell'ultimo quarto del XIX secolo, il crescente interesse economico, la rivalit\u00e0 fra le potenze coloniali e la volont\u00e0 di combattere la schiavit\u00f9 nelle regioni dell'interno portarono all'istituzione di protettorati sui territori dell'entroterra, in corrispondenza dei porti commerciali, da parte di Regno Unito, Francia e Germania (al termine della Prima guerra mondiale il territorio tedesco venne spartito fra Regno Unito e Francia). Entro il 1960 tutte le colonie della regione ottennero l\u2019indipendenza."}
{"id": "1150215", "revid": "125185362", "url": "https://it.wikipedia.org/wiki?curid=1150215", "title": "Acanthurus sohal", "text": "Acanthurus sohal (), conosciuto comunemente come pesce chirurgo sohal, pesce chirurgo zebrato o pesce chirurgo arabo, \u00e8 un pesce d'acqua salata appartenente alla famiglia Acanthuridae.\nDistribuzione e habitat.\n\u00c8 una specie endemica del Mar Rosso, dove popola la barriera corallina prediligendo le zone poco profonde e le pozze di marea, spingendosi fino a 10 metri di profondit\u00e0. \u00c8 comune anche nel Mar Arabico e nel Golfo di Aden, la sua presenza \u00e8 segnalata lungo il litorale orientale africano fino alle Seychelles. Vive in acque con temperatura tra i 24 e i 27\u00a0\u00b0C.\nDescrizione.\nIl pesce chirurgo presenta un corpo marcatamente ovale e la coda a forma di mezzaluna. La pinna dorsale \u00e8 unica, nera bordata di azzurro, alla stessa stregua della pinna anale.\nSi distingue facilmente per la tipica colorazione aposematica, con strisce orizzontali blu e grigie (da cui deriva il nome \"chirurgo zebrato\") e per la presenza di due macchie gialle in corrispondenza della pinna pettorale e delle lame, ubicate ai lati del peduncolo caudale.\nGli esemplari adulti arrivano a misurare fino a 40\u00a0cm.\nBiologia.\nComportamento.\nAcanthurus sohal \u00e8 un pesce territoriale, spesso aggressivo contro gli intrusi, a difesa del territorio.\nAlimentazione.\nCome gli altri acanturidi, anche il pesce chirurgo sohal \u00e8 erbivoro e si nutre principalmente di alghe.\nAcquariofilia.\nQuesta specie \u00e8 allevata in acquari di barriera domestici e pubblici."}
{"id": "1150217", "revid": "34392", "url": "https://it.wikipedia.org/wiki?curid=1150217", "title": "Civilt\u00e0 dell'Indo", "text": ""}
{"id": "1150227", "revid": "25903", "url": "https://it.wikipedia.org/wiki?curid=1150227", "title": "Pesce chirurgo sohal", "text": ""}
{"id": "1150229", "revid": "6923", "url": "https://it.wikipedia.org/wiki?curid=1150229", "title": "Ferrari 208 GTB-GTS", "text": ""}
{"id": "1150230", "revid": "126257", "url": "https://it.wikipedia.org/wiki?curid=1150230", "title": "Ferrari 308 GTB", "text": ""}
{"id": "1150231", "revid": "287204", "url": "https://it.wikipedia.org/wiki?curid=1150231", "title": "73692 Gurtler", "text": ""}
{"id": "1150234", "revid": "1543377", "url": "https://it.wikipedia.org/wiki?curid=1150234", "title": "Giuseppe Manzone", "text": "Biografia.\nI primi rudimenti pittorici li apprese presso lo studio del pittore Arri.\nNel 1901, si iscrive all'Accademia Albertina di Belle arti di Torino, allievo di Gaidano, Marchisio, Tavernier e Gaudina.\nNel 1907, con una borsa di studio del Municipio di Asti, si reca in soggiorno-studio a Firenze per studiare i maestri antichi.\nNel 1910 espone per la prima volta presso la mostra \"Amici dell'arte\" a Torino, riscuotendo un discreto successo.\nNel 1913, rientra definitivamente dal soggiorno fiorentino per ristabilirsi ad Asti e sposare Felicita Michelina Amerio, maestra elementare conosciuta nello studio di Arri.\nNel 1914, su invito di Felice Casorati, partecipa alla Biennale di Venezia. La partecipazioni di Manzone alla manifestazione veneziana sar\u00e0 costante fino al 1940 dove gli venne assegnata un'intera parete espositiva.\nNel 1917, il quadro \"verso l'esilio\" (1917) venne acquistato dalla Galleria di Arte Moderna di Torino.\nNel 1926, ricevette la medaglia d'argento del Ministero della pubblica istruzione.\nIn questi anni, l'intensa attivit\u00e0 pittorica di Manzone, lo vede esporre alle Quadriennali romane, alla Nazionale di Napoli, alle Nazionali e Quadriennali torinesi, alla Mostra Internazionale di Barcellona, all'Esposizione di Arte Sacra a Venezia.\nNel 1943 il figlio Riccardo, capitano di complemento nella divisione Julia, muore sul fronte russo.\nTra il 1952- 1956 partecipa alla VI e VII Quadriennale di Roma.\nNel 1964 gli viene assegnata la medaglia d'oro del Rotary club di Asti e nel 1965 la medaglia d'oro della Promotrice di Torino.\nDal 1970 ebbe una sua mostra permanente presso la galleria Fogliato.\nScompare nel 1983 all'et\u00e0 di 96 anni.\nI temi pittorici.\nPer anni Manzone si dedic\u00f2 esclusivamente al ritratto, intervallando alcuni affreschi presso il Salone della Camera di Commercio e l'Ospedale di Asti.\nDopo questo primo periodo ritrattista, intorno al 1926, spos\u00f2 a pieno la rappresentazione paesaggistica dell'astigiano.Spesso sar\u00e0 ospite presso la famiglia Garbarino a Nizza Monferrato, la nipote Gilda aveva infatti sposato Mario Garbarino, e alla cascina di San Michele si dedicher\u00e0 a raffigurare le vigne e le colline con una stupenda interpretazione della vita contadina. Molti dei suoi quadri fanno parte della collezione Garbarino.\nLe immagini pittoriche di Manzone,(il Monferrato, la Langa, i castelli, le case coloniche), raffigurano un paesaggio pieno di luce su cui si muovono personaggi di vita contadina.\nUna pittura chiara fresca ed ariosa che rivela il profondo amore per la propria terra.\nLuigi Carluccio lo considera il \"virgiliano\" cantore dell'astigiano.\nManzone non ha mai ceduto alle \"sirene\" delle nuove avanguardie pittoriche che hanno attraversato il Novecento.\nEgli soleva dichiarare:\nMusei.\nElenco di alcuni musei che espongono opere dell'artista:"}
{"id": "1150236", "revid": "287204", "url": "https://it.wikipedia.org/wiki?curid=1150236", "title": "Velikaja (tributario del Lago dei Ciudi)", "text": "La Velikaja () \u00e8 un fiume della Russia europea occidentale (oblast' di Pskov), tributario del lago dei Ciudi (sistema fluviale del mar Baltico).\nNasce dalle alture di Be\u017eeck, rilievi collinari posti nella parte meridionale dell'Oblast' di Pskov; scorre dapprima con direzione occidentale, assumendo poi direzione mediamente settentrionale che mantiene fino alla foce. Nel suo percorso, punteggiato di piccoli laghi, la Velikaja tocca, fra le altre, le citt\u00e0 di Opo\u010dka, Ostrov e (poco a monte della foce) Pskov. Sfocia nel Lago dei Ciudi, che a sua volta defluisce nel fiume Narva.\nI maggiori affluenti della Velikaja sono \"Issa\", \"Sinjaja\", \"Kuchva\" e \"Utroja\" dalla sinistra idrografica, \"Sorot\"', \"\u010cer\u00ebcha\" e \"Pskova\" dalla destra. Il suo bacino idrografico, esteso su pi\u00f9 di 25.000 chilometri quadrati, si estende parzialmente nei territori di Lettonia e Bielorussia.\nLa Velikaja \u00e8 ghiacciata, mediamente, da novembre ad aprile; i minimi annui di portata coincidono con i mesi tardo invernali, mentre la primavera e l'inizio dell'estate sono i mesi delle piene."}
{"id": "1150237", "revid": "154893", "url": "https://it.wikipedia.org/wiki?curid=1150237", "title": "Aeger", "text": ""}
{"id": "1150238", "revid": "287204", "url": "https://it.wikipedia.org/wiki?curid=1150238", "title": "Congregazione dei celestini", "text": "La Congregazione dei celestini (in lingua latina \"Congregatio\" o anche \"Ordo Coelestinorum\", sigla O.S.B. Coel.) fu fondata da Pietro del Morrone: detti originariamente fratelli di Santo Spirito o majellesi (dal monastero di Santo Spirito a Majella, loro primo insediamento) e poi morronesi (dal monastero del Morrone, sede dell'abate generale della congregazione), i monaci assunsero il nome di celestini dopo il pontificato e la canonizzazione del fondatore (che fu papa con il nome di Celestino V). \nLe origini.\nAttorno al 1240 il monaco benedettino Pietro, proveniente dall'abbazia molisana di Santa Maria di Faifoli, si stabil\u00ec sulla Majella allo scopo di rafforzare l'osservanza regolare per mezzo di una vita eremitica. Qualche anno pi\u00f9 tardi fond\u00f2, presso il \"castrum\" di Roccamorice, l'eremo di Santo Spirito a Majella: la tradizione ne fa risalire la fondazione al 29 agosto 1248 (festa della decollazione del Battista).\nAttorno a Pietro si svilupp\u00f2 presto una comunit\u00e0 di eremiti, la cui esistenza \u00e8 documentata per la prima volta il 23 maggio 1259, quando le autorit\u00e0 cittadine di Sulmona donarono ai frati Giacomo e Giovanni, rappresentanti legali di Pietro, un terreno in localit\u00e0 Morrone; il 5 giugno successivo il vescovo di Valva e il capitolo di San Panfilo di Sulmona concessero agli eremiti il permesso di edificare una chiesa dedicata alla Vergine.\nL'esperienza religiosa di Pietro e dei suoi discepoli aveva avuto fino ad allora un carattere indipendente e irregolare, ma il suo sviluppo comport\u00f2 la necessit\u00e0 di istituzionalizzare la loro forma di vita e di ottenere il riconoscimento pontificio.\nL'approvazione di papa Urbano IV.\nCon la bolla \"Cum sicut\" del 1\u00ba giugno 1263, papa Urbano IV diede mandato al vescovo di Chieti di incorporare l'eremo di Santo Spirito all'ordine benedettino; il giorno seguente, con la bolla \"Sacrosancta Romana Ecclesia\", il pontefice concesse alla comunit\u00e0 la protezione apostolica e ne conferm\u00f2 i beni.\nIl documento \u00e8 interpretato in diversi modi dagli storici: alcuni ne attribuiscono l'iniziativa al papa e inseriscono il mandato di Urbano IV in un contesto di scontro tra istanze eremitico-pauperistiche e inquadramento istituzionale da parte delle gerarchie ecclesiastiche, altri propendono per un riconoscimento giuridico perseguito da Pietro da Morrone e dai suoi compagni.\nPoich\u00e9 la diocesi di Chieti in quegli anni versava in una situazione difficile (era il periodo dello scontro tra Federico II e il papato), l'incorporazione della comunit\u00e0 nell'ordine benedettino tard\u00f2 a essere effettuata. Nicola da Fossa, da poco insediato sulla sede vescovile di Chieti, diede esecuzione al mandato papale il 21 giugno 1264.\nDal 1270 gli eremiti della Majella cominciano ad acquisire un numero sempre pi\u00f9 rilevante di propriet\u00e0: terreni, case e soprattutto enti ecclesiastici, spesso dotati di un discreto beneficio.\nLa conferma dell'ordine di papa Gregorio X.\nLa costituzione \"Religionum diversitatem nimiam\" del concilio di Lione II, che segn\u00f2 la fine della proliferazione delle istituzioni religiose (conferm\u00f2 i frati minori e i predicatori ma congel\u00f2 la situazione degli eremitani e dei carmelitani in attesa di ulteriori decisioni): bench\u00e9 le comunit\u00e0 dipendenti da Santo Spirito a Majella (sparse nelle diocesi di Chieti, Sulmona, Isernia, Anagni, Ferentino e Sora) fossero inquadrate entro l'ordine benedettino e non avessero quindi nulla da temere, Pietro si rec\u00f2 a Lione per difendere la sua posizione (probabilmente perch\u00e9 c'erano dubbi sulla legittimit\u00e0 dell'incorporazione effettuata dal vescovo Nicola, ormai entrato in contrasto con il papa).\nIl 22 marzo 1275 papa Gregorio X rilasci\u00f2 alla comunit\u00e0 un privilegio (\"Religiosam vitam\") che sanc\u00ec il passaggio di quello che ormai era definito l\"Ordo Sancti Spiritus de Majella\" da realt\u00e0 eremitica a ordine monastico costituente, all'interno del composito ordine benedettino, un gruppo religioso con consuetudini ben precise.\nEspansione della congregazione.\nI monasteri dipendenti da santo Spirito a Majella si diffusero rapidamente in Abruzzo, Molise, Terra di Lavoro, Capitanata e Lazio (i cosiddetti majellesi ottennero anche i monasteri romani di San Pietro in Montorio e Sant'Eusebio all'Esquilino): la crescita insediativa dell'ordine determin\u00f2 la necessit\u00e0 di una migliore organizzazione interna il cui aspetto pi\u00f9 evidente \u00e8 l'istituzione della carica di abate generale. La necessit\u00e0 di continui contatti dei monasteri con l'abate generale port\u00f2 (tra il 1292 e il 1293) al trasferimento della sede generalizia da Santo Spirito a Majella al monastero di Santo Spirito al Morrone, presso Sulmona. Pietro del Morrone divenne un personaggio molto noto e il 5 luglio 1294 venne eletto papa: parecchi monaci del suo ordine vennero chiamati a ricoprire importanti cariche presso la curia romana. Bartolomeo da Trasacco divenne camerario, mentre Francesco Ronci e Tommaso di Ocre vennero creati cardinali. \nPietro assunse il nome di Celestino V e con la lettera \"Etsi cunctos\" (27 settembre 1294) conferm\u00f2 gli statuti morronesi e assegn\u00f2 all'abate generale prerogative quasi vescovili. Il suo successore Bonifacio VIII nel 15 maggio 1297 conferm\u00f2, con la bolla \"In eminenti\", l'immediata dipendenza dell'abbazia di Santo Spirito alla Chiesa romana.\nDal pontificato del fondatore l'ordine non trasse reali benefici e l'unico monastero eretto in quegli anni \u00e8 quello di Santa Maria della Civitella di Chieti.\nNel 1274 i Celestini si installarono a Mantova, presso l'antico oratorio di Sant'Anna ai prati del Redevallo.\nAgli inizi del Trecento l'ordine si diffuse nella Francia settentrionale e in Lombardia: l'insediamento dei celestini oltralpe non fu deciso in seno all'ordine, ma fu voluto da Filippo IV il Bello al fine di nobilitare la figura di Celestino V, considerato vittima del suo avversario Bonifacio VIII; fu il sovrano a fornire terre, denaro e mezzi ai monaci per fondare le abbazie di Santa Maria di Ambert, nella foresta d'Orl\u00e9ans, e di San Pietro di Mont-de-Chastres, nella foresta di Compi\u00e8gne. Guglielmo de Longhi, che da papa Celestino aveva ricevuto la porpora cardinalizia, fece fondare a Bergamo il monastero di San Nicol\u00f2 di Plorzano, affidato ai monaci morronesi; fu probabilmente lo stesso cardinale, grande promotore del culto di san Pietro Celestino, a favorire l'insediamento dei monaci anche a Milano, dove i celestini ottennero nel 1317 una chiesa e degli edifici gi\u00e0 appartenenti ai serviti, posti nella zona di Porta Orientale.\nNel capitolo generale del 1320 vennero elaborate le costituzioni approvate il 25 marzo 1321 da papa Giovanni XXII con la bolla \"Solicitudinis pastoralis\". La struttura organizzativa venne modellata su quella degli ordini cistercense e minoritico: al vertice della congregazione, inquadrata nell'Ordine benedettino, era posto l'abate di Santo Spirito di Sulmona; i singoli monasteri erano retti da un priore che, assieme a un delegato per ogni monastero, formavano il capitolo generale che si riuniva ogni tre anni per eleggere il nuovo abate generale.\nI regolamenti dei monaci imponevano l'astinenza perpetua dalle carni e la recita del mattutino durante la notte; l'abito dei monaci era costituito da tonaca bianca con scapolare, cappuccio e cocolla neri.\nDecadenza e soppressione.\nSubito dopo il 1320, l'ordine intraprese una forte espansione e, nel corso del XIV secolo, i celestini fondarono monasteri in quasi tutta l'Italia centro-settentrionale, infittirono la rete delle presenze in Italia meridionale (esclusa la Sicilia).\nI celestini arrivarono a contare in Francia circa venti monasteri, che ottennero poi da papa Clemente VII il permesso di costituirsi in congregazione autonoma. Altre case vennero stabilite in Boemia e Germania, ma vennero tutte dissolte con la riforma protestante. La congregazione francese scomparve con la Rivoluzione; i monasteri del regno di Napoli vennero soppressi nel 1807 e quelli nel resto d'Italia nel 1810.\nSopravvissero solo due monasteri femminili: quello di San Basilio all'Aquila e quello di San Ruggero a Barletta (il ramo femminile dell'ordine \u00e8 ancora esistente).\nDei tentativi di ricostituire l'ordine vennero effettuati da Giovanni Aur\u00e9lien nel 1873 e da Achille Fosco nel 1935, ma entrambi fallirono."}
{"id": "1150247", "revid": "2034231", "url": "https://it.wikipedia.org/wiki?curid=1150247", "title": "Sociologia del corpo", "text": "La sociologia del corpo \u00e8 la disciplina volta allo studio sistematico e alla costruzione di modelli esplicativi relativi al rapporto di reciproca determinazione (o \"restrizione\") tra la societ\u00e0 (ovvero i \"processi sociali\") e il corpo (o \"unit\u00e0 psicosomatica\").\nFondamenti logico-epistemologici.\nTroviamo un'efficace esemplificazione della reciproca determinazione tra corpo e societ\u00e0 nel brano seguente tratto dal libro di Peter L. Berger &amp; Thomas Luckmann, La realt\u00e0 come costruzione sociale (trad.it. Op.cit. pagg. 266-267, vedi Bibliografia):\nAccenni storici ed evoluzioni disciplinari.\nI primi due autori che si sono occupati sociologicamente del corpo, ossia Georg Simmel e Marcel Mauss, hanno dato luogo al fondamento di una nuova prospettiva, quella d'impostazione culturalista, che \u00e8 evoluta nella cosiddetta sociologia del corpo o delle culture corporee auspicata ed evocata da importanti antropologi quali Mary Douglas. E sebbene questo ambito di ricerca possa rappresentare un fiorente filone di ricerca inter-disciplinare al margine tra pi\u00f9 discipline quali l'etnologia, la psichiatria, la psicologia sociale, l'antropologia culturale e la sociologia (per citare le principali), non ha in s\u00e9 la spinta per cogliere la sfida del nucleo proprio della sociosomatica che invece \u00e8 volta a una radicale transdisciplinarit\u00e0.\nI semi dell'effettiva ricerca sociosomatica sono da ricercarsi nel lavoro di Erving Goffman, Edward T. Hall (vedi anche la voce prossemica), Ray Birdwhistell, e poi Gregory Bateson, Albert Scheflen e David Le Breton (vedi Bibliografia). Al pi\u00f9 generale approccio culturalista qui si accompagna un altrettanto generale approccio strutturalista che sconfina, con le proprie grandi sintesi teoriche interdisciplinari, negli altri ambiti considerati \"off-limits\" per sociologi e antropologi, ossia le scienze bio-mediche.\nViceversa l'analisi della relazione tra la vita quotidiana (in cui ampio spazio trova la trattazione di vissuto e di corporeit\u00e0) e i processi socio-culturali viene ispirata in Berger e Luckmann (due sociologi d'origine austriaca esuli negli Stati Uniti) dalla frequentazione di Alfred Sch\u00fctz il filosofo e sociologo austriaco (anch'egli esule negli Stati Uniti) che si dedic\u00f2 a raccordare alle teorie sociologiche ed economiche di pi\u00f9 ampio respiro la concezione fenomenologica dei cosiddetti Lebenswelt, \u00abmondi vitali\u00bb o \u00abmondi di vita\u00bb, elaborata dal pi\u00f9 celebre Edmund Husserl.\nNell'ambito della filosofia fenomenologico-esistenzialistica del corpo si consideri anche il fondamentale contributo filosofico impresso dall'opera di Jean-Paul Sartre e di Maurice Merleau-Ponty e nell'ambito della psichiatria quello di Ronald Laing.\nPer quanto audace, da un punto di vista gnoseologico, la concezione dei due autori non giunge a ipotizzare la nascita di una nuova disciplina ibrida, non sussumibile n\u00e9 nelle scienze naturali (di tipo bio-medico) n\u00e9 nelle scienze umane e sociali (quelle socio-culturali e psicologiche).\nParallelamente, in quanto coeva, \u00e8 in Michel Foucault che troviamo un'altra trattazione pi\u00f9 prossima al radicale strutturalismo culturale e costruttivismo epistemologico a cui conducono pi\u00f9 in generale le teorie elaborate dagli altri autori che si sono occupati dei rapporti tra il corpo e la societ\u00e0 (o tra il corpo e la cultura, ovvero il corpo e la conoscenza). In Foucault questa visione pi\u00f9 ampia, storiografica e politologica, prende avvio dal concetto di biopolitica a suo tempo coniato da Georges Bataille.\nPossiamo ricollegare a questo approccio politologico il lavoro sulla corporeit\u00e0 di Pierre Bourdieu e quello sulla sessualit\u00e0 di Anthony Giddens.\nIn Europa, cos\u00ec come negli Stati Uniti, la ricerca sulle reciproche determinazioni tra societ\u00e0 e corporeit\u00e0 non \u00e8 stata estensivamente svolta, e non ha riguardato (n\u00e9 tuttora riguarda) il flusso principale dell'indagine sociologica (o biomedica).\nImportanti deviazioni al corpo sociologico principale sono state prodotte dall'applicazione delle notevoli ricerche di psicologia sperimentale di natura cognitivista, ricomprese nella corrente della sociologia cognitiva.\nIl sociocognitivismo, ibrido tra varie correnti psicologiche e socio-psicologiche, ha permesso di constatare quanto e come la coscienza e le attivit\u00e0 pragmatiche fossero strettamente interconnesse con le strutturazioni dei processi sociali (nelle organizzazioni sia a livello micro- che macrosociale).\nA seguito di ci\u00f2 ne sono scaturite delle ricerche laterali e a margine tra gli ambiti biomedici e psicosomatici e alcuni settori dell'antropologia e della sociologia che trasformano la sociosomatica in un settore (o variante estesa) della psicosomatica.\nQuesto andamento ha avuto l'effetto di riassorbire il potenziale transdisciplinare della sociosomatica in programmi di ricerca nell'alveo dell'epidemiologia e della nosografia, di pi\u00f9 ridotta portata, anzich\u00e9 legarsi con la psico-neuro-immuno-biologia e con le nuove correnti costruttivistiche della biologia."}
{"id": "1150259", "revid": "6923", "url": "https://it.wikipedia.org/wiki?curid=1150259", "title": "Ferrari 328 GTB-GTS", "text": ""}
{"id": "1150260", "revid": "767487", "url": "https://it.wikipedia.org/wiki?curid=1150260", "title": "Baldassarre Suarez de la Concha", "text": "Biografia.\nGiunto a Firenze divenne molto vicino al granduca Cosimo I de' Medici quando riusc\u00ec a sposare Maria, una sorella di Camilla Martelli, la seconda moglie del Granduca, diventando quindi cognato di Cosimo.\nDa un ramo secondario della famiglia Medici rilev\u00f2 il baliato dell'Ordine di Santo Stefano nel 1590.\nCompr\u00f2 il palazzo Corsini in via Maggio (che da allora si chiama palazzo Corsini Suarez) e si stabil\u00ec cos\u00ec vicino alla reggia di palazzo Pitti. Poich\u00e9 vi stabil\u00ec la sede della Commenda di Firenze, il palazzo fu chiamato anche palazzo della Commenda.\nA lui si deve il restauro del palazzo affidato a Gherardo Silvani."}
{"id": "1150261", "revid": "1305772", "url": "https://it.wikipedia.org/wiki?curid=1150261", "title": "Celestini", "text": "Religione.\nNome comune di alcune congregazioni religiose (dal colore dell'abito):"}
{"id": "1150264", "revid": "287204", "url": "https://it.wikipedia.org/wiki?curid=1150264", "title": "Aeger (zoologia)", "text": "Leger (gen. Aeger) \u00e8 un crostaceo fossile, vissuto tra il Triassico superiore e il Giurassico superiore (tra 210 e 150 milioni di anni fa). I suoi resti sono stati rinvenuti in Europa.\nDescrizione.\nQuesto animale, molto simile a un gamberetto e di dimensioni non superiori agli otto centimetri di lunghezza, era un crostaceo malacostraco della famiglia Penaeidae, un gruppo molto antico risalente al Triassico inferiore. Il corpo dell'eger era compresso lateralmente, con tre paia di appendici munite di chele, e un addome piuttosto allungato. Le antenne e le antennule erano molto sviluppate. Probabilmente questi piccoli animali vivevano in un modo molto simile agli attuali gamberi, predando piccoli animali delle acque costiere.\nDistribuzione e habitat.\nL'aeger era molto comune negli ambienti marini costieri di gran parte dell'Europa. \nMolti fossili perfettamente conservati sono stati rinvenuti nel giacimento di Solnhofen in Baviera, lo stesso che ha restituito il famoso \"primo uccello\", \"Archaeopteryx lithographica\". Questi ritrovamenti mettono in risalto alcuni particolari delicatissimi, come le antenne e le appendici toraciche. Altri fossili un poco pi\u00f9 antichi ma ugualmente notevoli provengono dal giacimento di Osteno, in Lombardia. Tra le specie pi\u00f9 note di \"Aeger\" si ricordano \"A. insignis\" \"A. tipularius\". Un genere affine era \"Acanthochirana\"."}
{"id": "1150266", "revid": "22356", "url": "https://it.wikipedia.org/wiki?curid=1150266", "title": "Crostaceo", "text": ""}
{"id": "1150268", "revid": "6923", "url": "https://it.wikipedia.org/wiki?curid=1150268", "title": "Parco storico di Sukhothai", "text": "Il parco storico di Sukhothai racchiude le rovine dell'antica Sukhothai, capitale del Regno di Sukhothai nel tredicesimo e quattordicesimo secolo. \u00c8 situato nella parte meridionale della Thailandia del Nord. Si trova nei pressi dell'attuale citt\u00e0 di Sukhothai, capitale dell'omonima provincia. La citt\u00e0 moderna fu fondata attorno alla fine del XVIII secolo dal re Rama I, dopo le devastazioni subite da quella antica durante le invasioni birmane che causarono la distruzione del Regno di Ayutthaya.\nLa citt\u00e0 antica.\nL'antica Sukhothai aveva una cittadella reale costruita attorno al complesso templare principale, il Wat Mahathat, e circondata da tre cerchie di mura concentriche e altrettanti fossati. Questa soluzione difensiva fu utilizzata spesso nelle maggiori citt\u00e0 thai di quel tempo, minacciate dalle incursioni dei khmer e dei birmani. All'esterno della cittadella si sviluppava il resto della citt\u00e0, in cui viveva la popolazione comune. Si presume che l'urbanistica si ispirasse a quella adottata nelle citt\u00e0 dell'Impero Khmer.\nLa configurazione dell'antica cittadella si trova in un'iscrizione del 1293, che la descrive come una citt\u00e0 giardino con un ampio campo aperto per le parate reali e con molti alberi da frutta piantati ovunque nel parco, tra i quali la palma da cocco, il giuggiolo, il mango, il tamarindo e la palma di Betel, le cui noci sono tuttora consumate in Thailandia come stimolante.\nDescrizione del parco.\nLa cerchia di mura rimasta della cittadella reale forma un rettangolo lungo metri circa sull'asse est-ovest e su quello nord-sud. Al centro di ogni lato si trova una porta di accesso. All'interno ci sono le rovine del palazzo reale e di 21 templi (ad esempio Wat Si Chum), il pi\u00f9 grande dei quali \u00e8 il Wat Mahathat, che era la cappella reale. Le mura, costruite in mattoni, sono circondate da un fossato e all'esterno vi sono altri templi e palazzi che fanno parte del parco.\nGli edifici furono costruiti nel classico stile di Sukhothai, che sub\u00ec influenze delle preestistenti architetture khmer, cingalesi e mon. A sua volta lo stile di Sukhothai avrebbe influenzato gran parte della successiva architettura siamese. Nelle statue dei Buddha, la forma allungata del naso e la protuberanza a forma di fiamma posta sulla sommit\u00e0 del capo, chiamata U\u1e63\u1e47\u012b\u1e63a, che rappresenta lo splendore dell'energia spirituale, sono caratteristiche mutuate dalla tradizione cingalese. La doppia linea attorno alla bocca deriva invece dall'arte khmer.\nDi rilievo le antiche opere idrauliche presenti nella citt\u00e0 murata. Il fossato che circonda le mura, scavato anche per proteggersi dagli attacchi nemici, i 175 stagni ed i 147 pozzi erano alimentati con le acque di un vicino canale ed usati come riserve d'acqua. Il sistema di trasmissione delle acque \u00e8 rappresentato da un antico acquedotto, le cui tubazioni sono fatte in terracotta smaltata.\nIl parco \u00e8 gestito dal Dipartimento delle Belle Arti della Thailandia con la supervisione dell'UNESCO che l'ha dichiarato patrimonio dell'umanit\u00e0. Viene visitato da migliaia di visitatori ogni anno.\nLa protezione dell'area venne annunciata la prima volta nel Volume 92, Sezione 112 della Gazzetta Reale Thailandese il 2 agosto 1961. Nel 1976 venne approvato il progetto di recupero, e nel luglio 1988 venne ufficialmente inaugurato. Il 12 dicembre 1991 venne dichiarato patrimonio dell'umanit\u00e0, insieme ai vicini parchi storici di Kampheng Phet e di Si Satchanalai."}
{"id": "1150270", "revid": "949200", "url": "https://it.wikipedia.org/wiki?curid=1150270", "title": "La signora in blu", "text": "La signora in blu \u00e8 un dipinto a olio su tela (88,5 \u00d7 72\u00a0cm) realizzato nel 1904 circa dal pittore Paul C\u00e9zanne. \u00c8 conservato nel Museo dell'Ermitage di San Pietroburgo.\n\u00c8 uno degli ultimi ritratti femminili realizzati da C\u00e9zanne."}
{"id": "1150271", "revid": "93556", "url": "https://it.wikipedia.org/wiki?curid=1150271", "title": "Natura morta con mele e arance", "text": "Natura morta con mele e arance \u00e8 un dipinto a olio su tela (74x93 cm) realizzato nel 1899 dal pittore Paul C\u00e9zanne. \u00c8 conservato nel Mus\u00e9e d'Orsay di Parigi.\nI frutti furono usati da C\u00e9zanne come soggetto molto spesso, in quanto non importanti, n\u00e9 rappresentativi di nulla in particolare.\nQuesto quadro viene da molti considerato come dipinto emblematico del cubismo, in quanto ne anticipa alcuni aspetti, come l'utilizzo di figure geometriche per rappresentare i frutti.\nCollegamenti esterni.\nMus\u00e9e d'Orsay \u2013 Sito ufficiale"}
{"id": "1150273", "revid": "729019", "url": "https://it.wikipedia.org/wiki?curid=1150273", "title": "Otto cubano", "text": "In aviazione si definisce otto cubano quella manovra acrobatica che \u00e8 composta da due parti: si inizia con un loop alla fine del quale si esegue un mezzo tonneau, per poi rifare gli stessi movimenti ma all'opposto della parte in cui \u00e8 stato appena fatto.\nUna variante \u00e8 quella del mezzo otto cubano composto solo dal loop e dal mezzo tonneau.\nQuesta manovra \u00e8 ancora molto pi\u00f9 spettacolare se gli viene aggiunto l'effetto del fumogeno."}
{"id": "1150275", "revid": "1437331", "url": "https://it.wikipedia.org/wiki?curid=1150275", "title": "Uomo con pipa appoggiato a un tavolo", "text": "Uomo con pipa appoggiato a un tavolo (\"Homme fumant la pipe\") \u00e8 un dipinto a olio su tela (91 x 72\u00a0cm) realizzato tra il 1890 ed il 1892 dal pittore Paul C\u00e9zanne. \u00c8 conservato nel Museo Pu\u0161kin di Mosca.\nCollegamenti esterni.\nMuseo Pu\u0161kin \u2013 Sito Ufficiale"}
{"id": "1150276", "revid": "22356", "url": "https://it.wikipedia.org/wiki?curid=1150276", "title": "Phiomiidae", "text": ""}
{"id": "1150283", "revid": "461526", "url": "https://it.wikipedia.org/wiki?curid=1150283", "title": "Salinas (California)", "text": "Salinas \u00e8 il capoluogo della contea di Monterey, negli Stati Uniti, nello Stato della California. Secondo la pi\u00f9 recente stima fatta nel 2019 riguardo alla popolazione, questa risulta essere di abitanti e quindi in leggero calo se confrontata a quella rilevata nel 2014; ci\u00f2 sarebbe da attribuirsi in gran parte all'alto costo della vita in citt\u00e0.\nLa citt\u00e0, in gran parte suburbana, \u00e8 situata nella bocca della Salinas Valley, a circa 8 km dall'Oceano Pacifico e gode di un clima mite.\nSalinas \u00e8 conosciuta per essere un centro agricolo.\nVi \u00e8 nato lo scrittore Premio Nobel John Steinbeck."}
{"id": "1150286", "revid": "767487", "url": "https://it.wikipedia.org/wiki?curid=1150286", "title": "Palazzo Corsini Suarez", "text": "Palazzo Corsini-Suarez o Palazzo della Commenda si trova in via Maggio 42, poco distante da piazza San Felice, nel quartiere di Oltrarno a Firenze.\nStoria e descrizione.\nIl palazzo fu la residenza della famiglia Corsini dopo il Palazzo Antinori Corsini in Borgo Santa Croce. Venne eretto alla fine del Trecento dopo aver abbattuto alcune case incendiate durante il tumulto dei Ciompi nel 1378. In una di queste case si tramanda che fosse nato Sant'Andrea Corsini nel 1301. I lavori furono promossi da Filippo Corsini, sei volte gonfaloniere di giustizia; diverse fonti tramandano come all'interno furono fusi tre edifici, mentre all'esterno venne creata una facciata unitaria. Risale quindi al primo Quattrocento almeno il primo e il secondo ordine di finestre e lo stemma Corsini sulla facciata.\nAlla morte di Filippo il palazzo pass\u00f2 a suo figlio Gherardo e venne poi trasmesso in via ereditaria fino al 1559, quando si estinse il ramo familiare.\nDopo alcuni passaggi di propriet\u00e0, l'edificio fu acquistato nel 1590 dal nobile spagnolo -nato a Segovia- Baldassarre Suarez de la Concha, che vi stabil\u00ec la sede della \"Commenda\", per cui il palazzo acquist\u00f2 anche la nuova denominazione.\nIl Suarez, dopo aver acquistato alcuni edifici contigui per ingrandire il suo palazzo, lo fece ristrutturare da Gherardo Silvani, che in facciata aggiunse il grande portale e le finestre inginocchiate al pian terreno. I lavori si protrassero fino al 1625 circa ed interessarono anche il cortile, con gli eleganti capitelli in pietra serena scolpiti (con lo stemma del Suarez e dell'Ordine di Santo Stefano), archi ogivali e volte a crociera, e la parte sul retro del palazzo, verso Borgo Tegolaio. Anche il terzo piano risale a questo intervento.\nAl primo piano un ballatoio circonda il cortile, mostrando dal basso un pregevole soffitto ligneo a cassettoni con rosoni intagliati.\nIn un recente intervento di restauro sono tornate alla luce alcune decorazioni monocrome a graffito che un tempo decoravano la facciata al primo piano, realizzate probabilmente nel 1618 in occasione delle nozze del figlio di Baldassarre con una donna di un ramo cadetto dei Medici, Maria, come suggeriscono alcuni stemmi araldici ritrovati.\nDopo l'estinzione dei Suarez nel 1799 e la soppressione dell'ordine cavalleresco, il palazzo fin\u00ec nei beni demaniali ed oggi \u00e8 di propriet\u00e0 del Comune di Firenze. Oggi ospita gli archivi novecenteschi del Gabinetto Viesseux.\nCuriosit\u00e0.\nNel cortile si trovano i resti di una testa canina affrescata, risalente probabilmente alla prima epoca dei Corsini."}
{"id": "1150291", "revid": "3115", "url": "https://it.wikipedia.org/wiki?curid=1150291", "title": "Ferrari 365 GT4 2+2", "text": "La Ferrari 365 GT4 2+2 \u00e8 un'autovettura sportiva prodotta dalla casa automobilistica italiana Ferrari dal 1972 al 1976.\nIl contesto generale.\n\u00c8 stata presentata al Salone dell'automobile di Parigi del 1972, e fu commercializzata fino al 1976, quando fu rimpiazzata dalla serie 400. Ne furono prodotti 521 esemplari, oltre a tre prototipi.\nDisegnata da Pininfarina, fu lanciata per raggiungere l'obbiettivo di avere una coup\u00e9 2+2 scattante, confortevole e raffinata. La sua linea fu una pietra miliare per il \"design\" delle Ferrari, e fu ripresa successivamente dalle serie 400 e 412. Lo spazio per i passeggeri posteriori era comunque pi\u00f9 che sufficiente per rendere confortevole l'abitabilit\u00e0.\nMolti erano i segni distintivi della 365 GT4 2+2: dalla forma delle maniglie, alle ruote con i cerchioni con le cinque razze a forma di stella, dagli interni lussuosi alle finiture di pelle e camoscio. Come optional erano disponibili ruote a raggi Borrani, ma furono montate solo su qualche esemplare. Altri optional erano gli alzacristalli elettrici e l'aria condizionata.\nIl contributo del celebre carrozziere non si fermava solamente alla progettazione; assemblava anche il corpo vettura, dotato anche degli interni, nelle sue officine di Torino. Tutto poi era inviato agli stabilimenti Ferrari di Maranello per l'ultimazione della vettura con il montaggio delle parti meccaniche.\nMolti elementi ricordavano la 365 GTC4, come il quadro comandi, i fari anteriori retrattili, quelli posteriori circolari, le ruote a cinque raggi e il dispositivo esterno per l'apertura delle portiere. A parte questo, la linea concepita da Pininfarina era totalmente nuova. Non fu per\u00f2 commercializzata una versione per gli Stati Uniti d'America, dato che le sempre pi\u00f9 severe leggi d'oltreoceano avrebbero portato ad un troppo costoso adeguamento.\nIl telaio derivava da quello della 365 GTC4, ed era lungo 2700 mm. Era possibile acquistare il modello sia con guida a destra che con il volante a sinistra, ed il servosterzo era di serie.\nCaratteristiche tecniche.\nAnche il motore era praticamente identico a quello installato sulla 365 GTC4; era infatti un V12 a 60\u00b0 anteriore e longitudinale, e possedeva una cilindrata di 4390,35 cm\u00b3. L'alesaggio e la corsa erano rispettivamente 81 mm e 71 mm, mentre il rapporto di compressione era di 8,8:1. L'impianto di scarico era formato da quattro tubi di scappamento. Questo propulsore erogava una potenza di 340 CV a 6200 giri al minuto.\nLa distribuzione era a doppio albero a camme in testa per bancata (da cui il 4 nella sigla), ed erano presenti due valvole per cilindro. Una differenza con il propulsore della 365 GTC4 risiedeva nell'impianto d'accensione, che era formato da una doppia bobina, due spinterogeni e dal distributore d'accensione montato nella parte posteriore del motore, invece di quella singola della 365 GTC/4. La lubrificazione era a carter umido, mentre l'alimentazione era assicurata da sei carburatori laterali a doppio corpo di marca Weber e modello 38 DCOE59/60. La frizione era monodisco.\nLa trasmissione s'ispirava a quella installata sulla 365 GTC4, con un albero pi\u00f9 lungo per la maggior lunghezza del passo. Il cambio era a cinque rapporti pi\u00f9 la retromarcia.\nIl telaio era tubolare in acciaio, mentre le sospensioni erano indipendenti, con quadrilateri trasversali, molle elicoidali coassiali con gli ammortizzatori telescopici e barra stabilizzatrice. Quelle posteriori avevano anche dei dispositivi oleopneumatici autolivellanti. I freni erano a disco, mentre lo sterzo era a circolazione di sfere con servosterzo. La carrozzeria era coup\u00e9 2+2 posti.\nLa 365 GT4 2+2 raggiungeva una velocit\u00e0 massima di 245 km/h.\nEvoluzione.\nImpiegando come base la 365 GT4 2+2, nel 2005 il designer svizzero Franco Sbarro realizz\u00f2 la Mille Miglia, una roadster sportiva che si ispirava nel design alla classiche vetture sportive degli anni '50. Un anno dopo ne venne prodotto un secondo esemplare dotato di interni pi\u00f9 rifiniti ed accessoriati rispetto al primo modello."}
{"id": "1150292", "revid": "6923", "url": "https://it.wikipedia.org/wiki?curid=1150292", "title": "Ferrari 412", "text": ""}
{"id": "1150294", "revid": "36426", "url": "https://it.wikipedia.org/wiki?curid=1150294", "title": "Baldassarre Suares de la Concha", "text": ""}
{"id": "1150295", "revid": "2091899", "url": "https://it.wikipedia.org/wiki?curid=1150295", "title": "Passo della Pradarena", "text": "Il passo di Pradarena (1579\u00a0m) \u00e8 un valico dell'Appennino tosco-emiliano che separa la Toscana dall'Emilia ed in particolare la provincia di Lucca da quella di Reggio Emilia. Il passo si trova sul crinale appenninico principale, tra il monte Cavalbianco (1855\u00a0m) e il monte Asinara (1750\u00a0m). Sul versante emiliano, la valle del rio Pradarena e Rossendola scende verso Ospitaletto e Ligonchio, confluendo verso la valle del torrente Ozola e del fiume Secchia.\nIl passo \u00e8 attraversato dalla strada provinciale 12 in territorio toscano, che diventa la strada provinciale 18 in territorio emiliano. \u00c8 il passo asfaltato e transitabile tutto l'anno pi\u00f9 alto di tutto l'Appennino settentrionale e in generale uno dei pi\u00f9 alti di tutta la catena appenninica.\nIl passo di Pradarena si trova all'interno del Parco nazionale dell'Appennino Tosco-Emiliano e nel territorio della comunit\u00e0 montana della Garfagnana. Separa i comuni di Ventasso (ex comune di Ligonchio) da quello di Sillano Giuncugnano (ex comune di Sillano).\nEscursioni.\nEssendo in quota, il passo di Pradarena \u00e8 punto di partenza ideale per le escursioni. Si trova sull'itinerario del Sentiero 00, lungo la Grande Escursione Appenninica. In direzione nord-ovest il sentiero 00 collega il passo di Pradarena con il passo del Cerreto passando per il monte Ischia (1732\u00a0m), cima Belfiore (1815\u00a0m) e monte La Nuda (1893\u00a0m). In direzione sud-est si raggiunge invece il monte Sillano (1874\u00a0m) e quindi monte Prado (2054\u00a0m), la catena del monte Cusna (2120\u00a0m) e i rifugi Bargetana e Battisti.\nStoria.\nIl passo era conosciuto e utilizzato gi\u00e0 in epoca romana e vi passava una strada che collegava la Garfagnana con la pianura Padana. Da qui transitarono i soldati romani che nel 183 a.C. portarono soccorso ai compagni assediati dai Galli a Tannetum, lungo la via Emilia. Ulteriore prova delle antiche origini del passo sono i resti dei ricoveri (ospedali) per viandanti e pellegrini che si trovano lungo la strada che attraversa il valico.\nAlla fine del 1700 Ludovico Ricci nella sua opera \u201cCorografia dei territori di Modena, Reggio e degli altri stati appartenenti alla casa d'Este (1788), Modena, Soliani, 1806\u201d, per descriverci la strada che passava per il passo di Pradarena usava le seguenti parole:\n\u00abDa Fellina, qui vi trova un ramo di strada al Mezzod\u00ec, che passando la Secchia alla Gatta corre per Menozzo e Ligonchio a Sillano e cala in Garfagnana\u00bb\nLo storico R. Andreotti, nella sua opera \u201cLe comunicazioni antiche di Parma col Tirreno\u201d, riporta che \u201cL'Itinerarium Antonini\u201d alla voce \u201cItem a Perme-Laca M.P.C.I\u201d intende indicare una strada romana che univa Parma con Lucca, usciva dalla porta orientale di Parma e tagliando obliquamente le maglie centuriali, puntava verso la valle dell'Enza per passare poi in quella del Secchia. Valicato cos\u00ec l'appennino reggiano per il passo di Pradarena, la strada scendeva in Garfagnana e seguendo il Serchio e arrivava a Lucca.\nA sostegno della tesi dell'Andreotti interviene anche Tito Livio ricordandoci che il console Marco Emilio Lepido inseguendo i Liguri tra valli e monti giunse fino ai monti \"Ballistam\" (Valestra) \"Suismontiumque\" (Pietra di Bismantova) attraversando tutti gli Appennini. E i passo di Pradarena \u00e8 molto vicino a queste localit\u00e0. E inoltre va ricordato che in Localit\u00e0 \"Gatta/San Bortolomeo\" durante i lavori per la costruzione di una strada negli anni '70 sono state ritrovate delle tombe romane. E infine la leggenda narra che il paese di Sillano sarebbe stato fondato da Lucio Cornelio Silla, mentre si apprestava ad affrontare i Cimbri nella battaglia dei Campi Raudii e trovando il passo di Pradarena ostruito dalla neve dovette allestire un accampamento per le sue legioni nel territorio di Sillano.\nNote e curiosit\u00e0.\nSul passo \u00e8 presente un rifugio albergo-ristorante sul lato emiliano, aperto tutto l'anno.\nL'accumulo complessivo di neve durante la stagione invernale pu\u00f2 raggiungere anche i 13-14 metri caduti, come accaduto negli inverni del 2013 e 2017. Normalmente pu\u00f2 nevicare da ottobre a maggio. Sul versante emiliano possono scaricarsi delle piccole slavine dai versanti pi\u00f9 ripidi, e in caso di forte tormenta il passo pu\u00f2 rimanere chiuso per qualche notte. \nIn estate, generalmente attorno a ferragosto, si tiene una festa sul passo, festa di Pradarena appunto, in cui durante la mattina si tiene una piccola messa sul prato ai margini del bosco, e il pomeriggio vengono esposte bancarelle con stand e prodotti tipici locali di Emilia e Toscana.\nNegli anni 1970, '80 e '90 il passo fu sede di un laboratorio sperimentale dell'Enel che qui testava conduttori e isolatori per linee ad alta tensione ai forti venti che spazzano il passo.\nAncora oggi \u00e8 presente qualche rudere e qualche traliccio dismesso. L'unica infrastruttura elettrica funzionante che attraversa il passo \u00e8 una linea che collega le centrali di Ligonchio e Sillano."}
{"id": "1150296", "revid": "22356", "url": "https://it.wikipedia.org/wiki?curid=1150296", "title": "Gonfoteriidi", "text": ""}
{"id": "1150300", "revid": "22356", "url": "https://it.wikipedia.org/wiki?curid=1150300", "title": "Phiomia serridens", "text": ""}
{"id": "1150302", "revid": "599013", "url": "https://it.wikipedia.org/wiki?curid=1150302", "title": "Michele Gordini", "text": "Carriera.\nDurante l'attivit\u00e0 agonistica le maggiori vittorie che colse furono il Giro dell'Umbria nel 1922 ed il Giro dell'Emilia l'anno successivo. Partecip\u00f2 sette volte al Giro d'Italia, classificandosi settimo nel 1923, e perse parte a tre edizioni del Tour de France.\n\u00c8 passato alla storia, per un tentativo di fuga durante la \"Grande Boucle\" del 1927: durante la prima tappa pirenaica (la Bayonne &gt; Luchon, 326\u00a0km) scatt\u00f2 pochi minuti dopo la partenza, accumulando un vantaggio di 50 minuti. Tuttavia venne ripreso da Nicolas Frantz, che vinse la tappa e quell'edizione del Tour de France; comunque grazie a questa azione raccolse numerosi punti per la classifica scalatori e a fine manifestazione venne premiato come miglior \"grimpeur\".\nVita privata.\nDal primo matrimonio Michele Gordini ebbe sei figli, dal secondo matrimonio altri undici. In totale gener\u00f2 17 figli, \"cosa che gli valse un premio di mille lire in periodo fascista, che non riscosse mai per orgoglio politico\"."}
{"id": "1150306", "revid": "74801", "url": "https://it.wikipedia.org/wiki?curid=1150306", "title": "Circondario di Limburg-Weilburg", "text": "Il circondario di Limburg-Weilburg \u00e8 uno dei circondari dello stato tedesco dell'Assia.\nFa parte del distretto governativo di Gie\u00dfen."}
{"id": "1150313", "revid": "400694", "url": "https://it.wikipedia.org/wiki?curid=1150313", "title": "Majel Barrett", "text": "\u00c8 nota per aver interpretato numerosi ruoli nel \"franchise\" di fantascienza \"Star Trek\", quali: il Numero Uno, nell'episodio pilota della serie classica \"Lo zoo di Talos\"; l'infermiera Christine Chapel, nella serie classica, e la Betazoide Lwaxana Troi, nelle serie ' e '. Ha inoltre prestato la voce ai personaggi di Amanda Grayson e della Caitiana M'Ress nella serie animata \"Star Trek\" e al computer nelle serie e film della generazione \"TNG\". \nEra sposata con Gene Roddenberry, l'ideatore di \"Star Trek\", il che, assieme al fatto di aver recitato in tutte le serie di \"Star Trek\", ha contribuito a farla soprannominare \"la \"first lady\" di Star Trek\".\nBiografia.\nMajel Barrett ha frequentato l'Universit\u00e0 di Miami a Coral Gables, in Florida ed \u00e8 arrivata ad Hollywood negli anni cinquanta.\nHa partecipato a diverse serie TV statunitensi tra cui \"Bonanza\", \"Gli intoccabili\" e la \"sit-com\" \"Il carissimo Billy\".\n\"Star Trek\".\nMajel Barrett ha partecipato a \"Star Trek\" sin dall'inizio, a partire dal primo episodio pilota della serie classica, \"Lo zoo di Talos\", nel ruolo del primo ufficiale, Numero Uno, della USS \"Enterprise\" capitanata da Christopher Pike.\nSi dice che la Barrett avesse ottenuto un ruolo cos\u00ec rilevante grazie alla sua relazione con Roddenberry, fatto che fece infuriare i responsabili della NBC che volevano un uomo per quel ruolo. Il suo ruolo nel secondo episodio pilota e in quelli successivi, ridimensionato, \u00e8 quello dell'infermiera Christine Chapel. In una delle prime scene del primo film \"Star Trek\" del 1979 gli spettatori vengono informati che \u00e8 stata promossa al grado di dottoressa, ruolo che riprender\u00e0 nella quarta pellicola cinematografica della serie, \"Rotta verso la Terra\".\nL'attrice ha doppiato diversi personaggi della serie animata Star Trek del 1973, inclusa quella dell'infermiera Chapel, di Amanda Grayson, la madre di Spock e moglie di Sarek, e dell'ufficiale addetto alle comunicazioni, la Caitiana M'Res. A fine anni ottanta Ritorner\u00e0 sul set di ' nei panni dell'ambasciatrice Betazoide Lwaxana Troi, ruolo che ricoprir\u00e0 anche in seguito in diversi episodi di '.\nMajel Barrett ha inoltre prestato la sua voce al computer di bordo delle navi stellari della serie classica, \"The Next Generation\", \"Deep Space Nine\", ', ', nella maggior parte dei film, in diversi videogiochi di Star Trek e nel terzo episodio della serie \"fanfiction\" \"\", \"World Enough And Time\", del 2007. Questo fa di lei l'unica persona ad avere partecipato a tutte le serie di \"Star Trek\" e ai film dedicati alla serie classica e alla \"Next Generation\", fino a \"Enterprise\".\nDopo \"Star Trek\".\nDopo la morte di Roddenberry, la Barret ha tirato fuori dal cassetto alcune idee del marito diventando produttore esecutivo di \"Pianeta Terra - Cronaca di un'invasione\" (\"Earth: Final Conflict\"), serie in cui ha interpretato il ruolo della dottoressa Julianne Belman, e \"Andromeda\" (\"Gene Roddenberry's Andromeda\"). La Barrett \u00e8 comparsa anche in un episodio di \"Babylon 5\".\nMajel Barrett \u00e8 morta il 18 dicembre 2008 all'et\u00e0 di 76 anni per le conseguenze della leucemia di cui era affetta. Le sue ceneri sono state lanciate nello spazio cos\u00ec come accaduto per quelle del marito Gene Roddenberry.\nVita privata.\nIl 6 agosto 1969 si \u00e8 sposata con Gene Roddenberry, l'ideatore di \"Star Trek\"; il matrimonio ha avuto luogo in Giappone."}
{"id": "1150314", "revid": "151504", "url": "https://it.wikipedia.org/wiki?curid=1150314", "title": "Compostella", "text": ""}
{"id": "1150319", "revid": "110157", "url": "https://it.wikipedia.org/wiki?curid=1150319", "title": "Circondario del Meno-Kinzig", "text": "Il circondario del Meno-Kinzig \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150321", "revid": "2216834", "url": "https://it.wikipedia.org/wiki?curid=1150321", "title": "Polisportiva Terracina Calcio", "text": "L'A.S.D. Polisportiva Terracina Calcio, meglio nota come Terracina \u00e8 una societ\u00e0 calcistica italiana con sede a Terracina, in provincia di Latina. Milita nel campionato di Eccellenza Lazio.\nFondata nel 1925 con il nome di \"Societ\u00e0 Sportiva Francesco Di Biagio Terracinese\" ha pi\u00f9 volte cambiato denominazione fino ad arrivare nel 2019 all'attuale \"Associazione Sportiva Dilettantistica Polisportiva Terracina Calcio\".\nLa squadra ha partecipato a 24 campionati di massima serie dilettantistica di cui nove di quarto livello e a quindici di quinto. Il miglior risultato ottenuto \u00e8 stato un secondo posto nella stagione 2013-2014.\nI colori sociali sono il bianco e il celeste e la sede delle partite interne \u00e8 lo stadio Mario Colavolpe.\nStoria.\nDalle origini agli anni duemila.\nLa societ\u00e0 nasce a Terracina nel 1925 con la denominazione di \"Societ\u00e0 Sportiva Terracinese Francesco di Biagio\", dal nome del fondatore. Nel 1937, quando il Direttorio Divisioni Superiori di epoca fascista, certifica la Cancellazione dai ruoli Federali della S.S. Di Biagio di Terracina. La notizia viene pubblicata nel Littoriale, l'organo del partito-governo, assieme ad altre eliminazioni (qualcuna per motivi politici, ma molto probabilmente quella della Terracinese fu dovuta solo a carenza di attivit\u00e0, visto che sin dal 1933 aveva pressoch\u00e9 smesso di esistere). Il nome di Di Biagio ricompare ufficialmente nel 1956.\nCi vogliono per\u00f2 gli anni ottanta per iniziare a parlare di vero e proprio calcio giocato, quando i biancocelesti approdano in Interregionale, militandovi per tre stagioni consecutive. Ancora Campionati di Promozione negli anni successivi, fino al ritorno in Serie D nel 1996. La storia recente racconta di una presenza costante nell'Eccellenza laziale, culminata con la promozione in D del 2013, giunta dopo la vittoria dei play off contro la Correggese.\nIl nuovo millennio.\nSar\u00e0 il fallimento dell\"'A.S. Terracina 1925\", maturato dopo una sciagurata gestione societaria e tecnica, nell'estate del 2010, a segnare in modo indelebile e negativo la storia del club. A seguito della mancata iscrizione al campionato, nacque una nuova Societ\u00e0, denominata \"Unione Sportiva Terracina\", che ne eredit\u00f2 la tradizione sportiva cittadina. La nuova squadra riusc\u00ec a mantenere la categoria grazie alla fusione delle due compagini di calcio di Formia: proprio in quell'anno, infatti, con la promozione in Eccellenza della seconda squadra della citt\u00e0, il Formia 1905, i due vertici societari decisero di unire le forze. Ci\u00f2 determin\u00f2 la cessione del titolo sportivo del Formia 1905 alla neonata Unione Sportiva Terracina. A Formia mantennero il titolo della S.S. Formia Calcio, che con la fusione mut\u00f2 nome in U.S. Formia Calcio 1905.\nLa delusione per il campionato perso porter\u00e0 ulteriore negativit\u00e0 ad una Societ\u00e0 che si dimostrer\u00e0 economicamente allo sbando. Basti pensare che a febbraio la squadra non ha potuto presentarsi in Sardegna per la trasferta con la non potendo sobbarcarsi i costi del viaggio e non si \u00e8 presentata a Nuoro perdendo dunque la gara a tavolino. Una mano era stata tesa da parte dell'Unicusano Fondi, altra societ\u00e0 che militava nel Girone G della Serie D e che si era offerta di coprire i costi della trasferta. Attraverso un comunicato, per\u00f2, il Terracina ha ringraziato e spiegato di \"aver scelto la strada migliore per conservare quel minimo di dignit\u00e0 che il nome merita\".\nIl campionato si conclude mestamente con il penultimo posto che vale la retrocessione in Eccellenza, con una girandola di allenatori: lo svizzero Fabio Celestini fu esonerato il 5 novembre e sostituito dall'ex Napoli Raffaele Sergio, a sua volta esonerato per il ritorno dello stesso Celestini, che si \u00e8 poi dimesso il 21 gennaio. Celestini \u00e8 sostituito da Emiliano Del Duca, che si \u00e8 dimesso per\u00f2 dopo solo una settimana senza guidare la squadra neanche in una partita. La panchina \u00e8 stata allora affidata all'allenatore delle giovanili Giuliano Farinelli che guider\u00e0 la squadra, formata in nove undicesimi dai ragazzi della Juniores nazionale a causa della partenza di tutta la rosa meno il Capitano, Andrea Botta, e pochi altri, fino al termine del campionato. La retrocessione diviene matematica il 17 aprile, e contestualmente i tifosi hanno organizzato una manifestazione al tempio di Giove Anxur, ossia presso il luogo pi\u00f9 importante per tutti i terracinesi, per ribadire il loro amore per i propri colori, colorando con fumogeni il tempio, affiggendo sulle mura uno striscione contenente la frase: \"Uniti come ieri. Al cospetto degli dei consegniamo i nostri cuor\".\nCitt\u00e0 di Terracina.\nA causa della crisi societaria, la Societ\u00e0 non \u00e8 riuscita a regolarizzare la propria posizione, rinunciando di fatto alla partecipazione al campionato di Eccellenza chiedendo, nel contempo, di poter prendere parte a un campionato di categoria inferiore (Promozione). Quantomeno il sodalizio non \u00e8 fallito, pertanto l'obiettivo \u00e8 la sopravvivenza, per salvaguardare il patrimonio giovanile che nel 2015 ha regalato le vittorie dei campionati Allievi e Giovanissimi con l\u2019Academy e la Pro Calcio di Andrea Botta ed Alessandro D\u2019Amico.\nTuttavia, non seguiranno altre azioni da parte del sodalizio terracinese, per cui l'Associazione di tifosi \"Mia Terracina Supporters Trust\" ha dato il via ad una raccolta fondi al fine di dare vita ad un nuovo club che rappresenti la citt\u00e0 di Terracina. Il 19 agosto 2015 nasce la \"A.S.D. Citt\u00e0 di Terracina\" che sar\u00e0 iscritta al campionato di Terza Categoria, con l\u2019aiuto della Di Sauro Consulting e degli altri sponsor che hanno sposato il progetto. La nuova compagine terracinese tra mille difficolt\u00e0 logistiche ed amministrative, \u00e8 riuscita a terminare dignitosamente il campionato di 3\u00aa Categoria.\nPolisportiva Terracina Calcio.\nNell'estate del 2016, la Societ\u00e0 raggiunge un accordo con la \"Polisportiva Sonnino\", reduce dal successo nel Girone H di 1\u00aa Categoria con un bottino da record di 74 punti collezionati in 30 giornate (frutto di 22 vittorie, 8 pareggi e nessuna sconfitta), per il trasferimento del titolo sportivo a Terracina e trasformandosi in \"Polisportiva Dilettantistica Terracina Calcio\" (Matricola 49880) iscrivendosi al campionato di Promozione Lazio. Ci\u00f2 si \u00e8 reso possibile dall\u2019unione di intenti degli organici del \"Citt\u00e0 di Terracina\" e della \"Polisportiva Sonnino\" dei Presidenti Perotti e Iannotta. Viene nominato presidente Luciano Iannotta, mentre , ex presidente del Citt\u00e0 di Terracina, \u00e8 il vicepresidente. Le stagioni 2016-2017 e 2017-2018 vengono entrambe chiuse al quarto posto mentre il campionato 2018-2019 vede i tigrotti retrocedere in Prima Categoria dopo aver perso i play-out. Tuttavia la categoria viene mantenuta tramite l'acquisizione del titolo sportivo del Suio Terme Castelforte e la squadra viene rinominata \"Associazione Sportiva Dilettantistica Polisportiva Terracina Calcio\".\nA luglio 2020, dopo aver terminato prematuramente il campionato al secondo posto a causa della Pandemia di COVID-19 in Italia, il Comitato Regionale Lazio la ammette a disputare il campionato di Eccellenza per allargamento delle squadre partecipanti.\nColori e simboli.\nColori.\nI colori sociali del club sono il bianco e il celeste, mutuati dal gonfalone del comune di Terracina, per questo i giocatori e i tifosi vengono chiamati biancazzurri \nSimboli ufficiali.\nStemma.\nLo stemma del Terracina pi\u00f9 volte ridisegnato \u00e8 uno scudo contenente al suo interno una tigre su uno sfondo a strisce orizzontali bianche e celesti, in virt\u00f9 di ci\u00f2 i giocatori vengono chiamati tigrotti, dall'animale che rappresenta la squadra.\nInno.\nL'inno ufficiale s'intitola \"Forza Forza Tigorotti\".\nStrutture.\nStadio.\nIl Terracina utilizza come impianto per le partite interne lo stadio Mario Colavolpe, intitolato alla memoria di un ex giocatore dei biancocelesti. \u00c8 capace di contenere 4000 spettatori suddivisi in tre tribune, delle quali una \u00e8 parzialmente coperta. Inoltre \u00e8 dotato di una pista di atletica e di un terreno in erba naturale. Ha una struttura a pianta ellittica.\nIl primo terreno di gioco della Di Biagio fu quello dell\u2019ex Casa del Fascio, poi si spost\u00f2 al campo sportivo della Riserva del Buon Governo, al di fuori della citt\u00e0. Ed infine si stabilizz\u00f2 nell'attuale impianto.\nCentro di allenamento.\nCome sede per gli allenamenti la squadra utilizza lo stadio Mario Colavolpe, sede delle gare interne.\nIl Terracina nella cultura di massa.\nNell'estate del 2014 ha destato scalpore una notizia che ebbe del clamoroso e a cui fu dato ampio spazio dai media nazionali: il calciatore Adriano, ex Inter, , Fiorentina e Roma, sembrava in procinto di accettare un'offerta della societ\u00e0 laziale in Serie D. Tuttavia la notizia non ha avuto seguito, ragion per cui \u00e8 da considerarsi una boutade.\nTifoseria.\nStoria.\nLa tifoseria terracinese \u00e8 costituita da diversi gruppi di ultras che sono i \"Boixos\", i \"Supporters\", i \"Blue White Korps\" gli \"Utras\", \"Quelli del Banco\", il \"Vecchio Korps 85\" e i \"Mods\".\nGemellaggi e rivalit\u00e0.\nI tifosi biancocelesti hanno delle amicizie con i tifosi della , dell' e del .\nLe rivalit\u00e0 si hanno invece con le squadre pontine, cio\u00e8 , , e e con quelle del frusinate, ovvero , , , , e con il , mentre un'altra rivalit\u00e0 si ha con il ."}
{"id": "1150323", "revid": "113949955", "url": "https://it.wikipedia.org/wiki?curid=1150323", "title": "Pierino", "text": ""}
{"id": "1150326", "revid": "2060786", "url": "https://it.wikipedia.org/wiki?curid=1150326", "title": "Rotocalcografia", "text": "La stampa rotocalco o rotocalcografia \u00e8 una stampa diretta incavografica (i grafismi, ovvero la parte che andr\u00e0 a stampare, \u00e8 in incavo rispetto ai contrografismi, la parte che non stampa) e rotativa. L'inchiostro viene trasferito sulla carta attraverso un sistema modulare di cellette di diversa profondit\u00e0. Pi\u00f9 le cellette sono profonde, pi\u00f9 abbondante sar\u00e0 l'inchiostro che possono contenere e pi\u00f9 scura sar\u00e0 la stampa. \u00c8 questo il motivo principale della brillantezza della stampa rotocalco: l'inchiostro infatti non viene pressato (tipografia) o stampato per rimbalzo (offset) ma prelevato dalla carta mantenendo le caratteristiche di brillantezza e coprenza.\nStoria.\nInizialmente la stampa rotocalcografica veniva utilizzata per la sola riproduzione di immagini fotografiche che richiedevano una elevata fedelt\u00e0 di resa e di sfumature. Nella prima met\u00e0 del XX secolo questa tecnica si \u00e8 trasformata in un procedimento molto versatile, che ha reso conveniente la stampa di interi giornali. Il suo maggiore impiego si \u00e8 avuto nel settore dei periodici a larga diffusione, tanto che il termine \"rotocalco\" \u00e8 diventato, specialmente in Italia, sinonimo di rivista di attualit\u00e0.\nIl procedimento.\nLa forma inchiostrata cede direttamente l'inchiostro, al supporto da stampare, pressata da un rullo folle rivestito da uno spesso strato di caucci\u00f9 o gomma (a sua volta pressato, a volte, da un cilindro d'acciaio). La forma inchiostrata \u00e8 costituita da un rullo metallico coperto da un sottile strato di rame su cui si incide il soggetto da stampare. Le aree incise vengono inchiostrate da un calamaio (a volte dotato di rullo inchiostratore) e l'eccesso di inchiostro viene rimosso da una lama detta racla.\nDopo questa fase il rullo inciso scarica l'inchiostro, per decalcomania, direttamente sul supporto da stampare.\nL'inchiostro rotocalco, liquido, \u00e8 generalmente costituito da solventi volatili, quali il toluolo, ma si impiegano anche, da qualche tempo inchiostri a base d'acqua con risultati soddisfacenti. Dato il vasto impiego della stampa rotocalco anche in cartotecnica l'industria degli inchiostri ha messo a disposizioni formulazioni adatte alle particolari esigenze che determinati imballaggi, specie di alimentari, possono avere.\nSono assai rare le macchine rotocalco a foglio che, strutturalmente, rispetto alle corrispondenti macchine offset, si diversificano solo per il principio di stampa.\nLa forma di stampa, un cilindro di rame, pu\u00f2 essere incisa con 4 sistemi, consentendo la riproduzione di varie tonalit\u00e0, variando la superficie delle cellette o la loro profondit\u00e0. I 4 sistemi sono:\nAspetti estetici.\nIl rotocalco si riconosce dalla tipica forma dei puntini della retinatura, che generalmente hanno la stessa grandezza ma tonalit\u00e0 differenti. Nelle zone pi\u00f9 scure il disegno del retino \u00e8 difficilmente riconoscibile a causa della notevole quantit\u00e0 di inchiostro che spesso si spande sul foglio mentre nelle parti pi\u00f9 chiare spesso l'inchiostro rimane solo ai bordi dei piccoli solchi del retino. \nDal punto di vista estetico la rotocalcografia riproduce e traduce le apparenze visibili dei segni fotografici in oggetti di volumetrica e vellutata seduzione visiva, dando modo all'immagine di disporsi in una sua dimensione tattile."}
{"id": "1150329", "revid": "1305772", "url": "https://it.wikipedia.org/wiki?curid=1150329", "title": "Circondario del Meno-Taunus", "text": "Il circondario del Meno-Taunus (in tedesco \"Main-Taunus-Kreis\") \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150332", "revid": "121212111", "url": "https://it.wikipedia.org/wiki?curid=1150332", "title": "Flexografia", "text": "La flessografia o, pi\u00f9 comunemente chiamata flexo, \u00e8 un metodo di stampa rotativa diretta, che usa lastre matrici a rilievo di gomma o di materiali fotopolimerici, detti clich\u00e9. \nCampo d'applicazione.\nLa stampa flessografica, inizialmente utilizzata principalmente per gli imballaggi, era un tempo nota come stampa all'anilina per via del colorante impiegato. Attualmente \u00e8 impiegata anche per produzioni pi\u00f9 impegnative, grazie alle migliorate caratteristiche dei componenti impiegati tanto da essere utilizzata, unitamente ad altre tecniche di stampa, anche per i quotidiani. La matrice \u00e8 rilievografica, flessibile e morbida, e viene avvolta su di un cilindro. La stampa \u00e8 diretta: il clich\u00e9 trasferisce l'inchiostro direttamente al supporto da stampare grazie a una lieve pressione esercitata da un cilindro di pressione (kiss printing, stampa al bacio).\nIl sistema d'inchiostrazione.\nL'inchiostrazione \u00e8 applicata da un rullo d'acciaio o ceramico (rullo Anilox) che si carica di inchiostro con due differenti sistemi: il primo, per mezzo di un calamaio pieno di inchiostro liquido, mentre una lama (racla) toglie l'eccesso dalla superficie del rullo, in modo analogo a quanto avviene per la stampa a rotocalco; il secondo sistema avviene mediante un rullo gommato che, oltre a pescare l'inchiostro da una bacinella e trasferirlo, funge anche da spatolatore sul rullo anilox con il quale \u00e8 a contatto girando ad una velocit\u00e0 inferiore.\nIl cilindro anilox \u00e8 inciso con diverse cellette, da 80 a 800 per centimetro. Un alto numero di cellette favorisce la stampa dei dettagli mentre un basso numero favorisce la stampa dei fondi pieni. Il materiale stampabile con la flessografia \u00e8 molto vario; si possono anche utilizzare supporti con superficie ruvida e poco riflettente come ad esempio i cartoni ondulati.\nTipi di macchine.\nLe macchine flessografiche possono essere a foglio (impiegate ad esempio per la stampa su cartone ondulato) o rotative.\nLe rotative flessografiche vengono prodotte in tre strutture differenti: in linea, planetarie (o tamburo centrale) e stack (a cilindri indipendenti). Le prime due versioni solitamente stampano su un lato solo, mentre la versione stack consente di stampare, con pi\u00f9 combinazioni, sui due lati del supporto.\nLe rotative in linea presentano una serie di elementi stampa distinti, uno per colore, con cappe di asciugamento fra un elemento ed il seguente, funzionanti con aria calda o con radiazioni infrarosse.\nLe rotative planetarie o satellite sono simili a quelle per la stampa offset e permette di stampare a colori su materiali sottili e fortemente deformabili mantenendo una buona precisione di registro. Il grande cilindro centrale di pressione diminuisce le deformazioni del materiale.\nLe rotative stack sono molto simili a quelle planetarie, ma al posto del cilindro centrale hanno un cilindro per ogni unit\u00e0 di stampa (o numero colori).\nL'asciugamento avviene in modo simile alla rotocalco, ove il materiale stampato passa in cappe di asciugamento dove \u00e8 sottoposto a soffi di aria calda.\nPossono essere impiegati sia inchiostri a base d'acqua sia inchiostri a base di solvente.\nLa prestampa flexo.\nLa prestampa \u00e8 molto importante e delicata nella flexografia per riprodurre correttamente gli elementi grafici e ridurre le problematiche, come lo schiacciamento del punto, il trapping, il moir\u00e9 e la distorsione anamorfica dovuta al trascinamento roll to roll. Per risolvere in modo adeguato le sopracitate difettosit\u00e0 l'impiego di un RIP specifico come Harlequin rip, HD Flexo di Esko o Xeriorip \u00e8 indispensabile.\nPer garantire un buon risultato finale \u00e8 necessario applicare curve di svuotamento (dot loss) oppure adattamenti cromatici tramite profilo ICC. Nella fase di prestampa i singoli elementi vengono analizzati ed elaborati tenendo presenti alcuni aspetti tecnologici della stampa evitando cos\u00ec errori nello stampato."}
{"id": "1150337", "revid": "363629", "url": "https://it.wikipedia.org/wiki?curid=1150337", "title": "Giovanni De Gamerra", "text": "Nato a Livorno da una famiglia di origine spagnola (o maltese) stabilitasi in Toscana agli inizi del Settecento, Giovanni De Gamerra \u00e8 principalmente noto per aver scritto il libretto di \"Lucio Silla\", opera messa in musica da Wolfgang Amadeus Mozart nel 1772. \nFu anche autore di un poema eroicomico, \"La Corneide\", narrante di famosi tradimenti nelle coppie di dei e di umani, e di una traduzione del libretto di Emanuel Schikaneder \"Die Zauberfl\u00f6te\", andato in scena in italiano come \"Il flauto magico\" a Praga qualche anno dopo la morte di Mozart, autore dell'originale tedesco: la versione italiana, con recitativi puri al posto dei recitati tipici del \"Singspiel\", ebbe un notevole successo nell'Europa di quegli anni, arrivando anche a Lipsia."}
{"id": "1150339", "revid": "1318658", "url": "https://it.wikipedia.org/wiki?curid=1150339", "title": "L'Or\u00e9al-UNESCO Awards for Women in Science", "text": "L'Oreal/UNESCO Awards for Women in Science \u00e8 un premio che mira a migliorare la posizione delle donne nella scienza premiando, ogni anno, ricercatrici che hanno contribuito al progresso scientifico. I premi sono il risultato di un accordo tra la compagnia di cosmetici francese L'Or\u00e9al e l'UNESCO. Lo stesso accordo attribuisce borse di studio di ricerca a giovani scienziate impegnate in progetti esemplari e promettenti (UNESCO-L'OR\u00c9AL Fellowships).\nOgni anno vengono attribuiti 5 premi e 15 borse di studio internazionali. In aggiunta, in molte nazioni, Italia inclusa, vengono attribuite ogni anno 5 borse di studio nazionali.\nPremiate.\n1998:\n2000:\n2001:\n2002:\n2003:\n2004:\n2005:\n2006:\n2007:\n2008:\n2009:\n2010:\n2011\n2012\n2013\n2014\n2015\n2016:\nItaliane vincitrici di borse di studio internazionali.\n2005:\n2007:\n2008:\nVincitrici delle borse di studio italiane.\n2003:\n2004:\n2005:\n2006:\n2007:\n2008:\n2017"}
{"id": "1150342", "revid": "287204", "url": "https://it.wikipedia.org/wiki?curid=1150342", "title": "Cypria", "text": "I Cypria o Canti Ciprii () sono un antico poema epico greco piuttosto noto e conosciuto in epoca classica, durante la quale ne circolava un testo definitivo e comunemente accettato, ma che \u00e8 andato successivamente perduto. Faceva parte del \"Ciclo Troiano\", che raccontava in versi l'intera storia della guerra di Troia. \nLe vicende narrate dai \"Cypria\" si pongono cronologicamente all'inizio del \"Ciclo Troiano\" prima dell\"Iliade\"; la stesura dei due poemi invece avvenne probabilmente in ordine inverso. \nIl poema si componeva di undici libri scritti in esametri dattilici.\nDatazione ed attribuzione.\nI \"Cypria\", nella forma scritta in cui erano conosciuti nella Grecia classica, furono probabilmente composti verso la fine del VII secolo a.C., ma non esistono certezze in merito. I poeti ciclici, come ha fatto notare la traduttrice delle opere di Omero Hugh G. Evelyn-White \"stavano attenti a non invadere il terreno gi\u00e0 occupato da Omero\" e questo \u00e8 uno dei motivi per cui potrebbe ritenere la forma scritta e definitiva dei \"Cypria\" un poema post-omerico. Un altro studioso ha sostenuto: \"L'autore dei \"Kypria\" doveva aver gi\u00e0 apprezzato i temi dell\"Iliade\". In qualsiasi modo si leggano i \"Kypria\", salter\u00e0 agli occhi come si studino gli avvenimenti contenuti nell\"Iliade\" per potersi riferire ad essi, ad esempio la cessione in schiavit\u00f9 di Licaone a Lemnos o le storie di Achille con Briseide e di Agamennone con Criseide\". Si potrebbero paragonare i \"Cypria\" con l\"Etiopide\", un altro poema del ciclo andato perduto, ma che anche dai pochi frammenti e dalle citazioni che ne abbiamo appare maggiormente autonomo rispetto all\"Iliade\".\nLe storie contenute nei \"Cypria\", d'altra parte, si erano stabilizzate molto prima di allora, ed il poema condivide lo stesso problema di difficolt\u00e0 di datazione di una tradizione orale che \u00e8 proprio delle opere di Omero. Molte, per non dire tutte, delle leggende contenute nei \"Cypria\" erano gi\u00e0 ben note agli autori dell\"Iliade\" e dell\"Odissea\": i \"Cypria\", presupponendo quindi la conoscenza degli eventi narrati nel poema omerico, vanno cos\u00ec a formare una specie di introduzione all\"Iliade\".\nIl titolo \"Cypria\", che associa il poema con l'isola di Cipro, ha richiesto alcune spiegazioni: secondo una tradizione antica il poema sarebbe stato donato da Omero a suo genero Stasino di Cipro, che non viene citato in nessun altro contesto. Questa sembrerebbe essere un'allusione ad una perduta \"Ode Nemea\" di Pindaro. La storia venne poi ripresa da alcuni autori di epoca pi\u00f9 tarda. Perlomeno la storia \u00e8 servita a spiegare come mai i \"Cypria\" furono attribuiti da alcuni ad Omero, da altri a Stasino. Altri, tuttavia lo attribuirono ad Egesia di Salamina od a Cipria di Alicarnasso.\n\u00c8 possibile che l\"Ordine di battaglia dei Troiani\" (l'elenco dei Troiani e dei loro alleati in \"Iliade\" II, 816-876, che forma un'appendice al \"Catalogo delle navi\") sia un riassunto di quello presente nei \"Cypria\", che nell'ultimo libro contenevano appunto un elenco degli alleati dei Troiani.\nContenuto.\nNelle attuali edizioni critiche dei \"Cypria\" sopravvivono soltanto cinquanta versi del testo originale. Per conoscerne la trama dipendiamo quindi quasi completamente da un riassunto del Ciclo Troiano contenuto nella \"Crestomazia\" scritta da un oscuro Proclo (che forse potrebbe essere identificato con il grammatico del II secolo Eutichio Proclo). Alcune altre fonti forniscono indicazioni di minor rilievo sull'intreccio del poema.\nIl poema narra l'origine e le cause della guerra di Troia, nonch\u00e9 i suoi primi momenti. Si apre con la decisione di Zeus di alleviare, per mezzo di una guerra, il peso della popolazione che la Terra deve sopportare:\nI \"Cypria\" descrivono quindi le nozze di Peleo e Teti durante il quale nasce la disputa fra le dee per il pomo d'oro. Nel famoso episodio del giudizio di Paride tra le dee Atena, Hera ed Afrodite, Paride assegna il premio per la bellezza ad Afrodite, e a sua volta riceve in premio Elena, la moglie di Menelao e figlia di Zeus e Nemesi:\nUn frammento ci consegna la vestizione di Afrodite per il giudizio:\nParide, su consiglio di Afrodite, costruisce allora una nave, ed Eleno gli predice il suo futuro; Afrodite ordina ad Enea di imbarcarsi con lui, mentre anche Cassandra presagisce ci\u00f2 che avverr\u00e0.\nIn Lacedemonia i Troiani vengono ricevuti dai figli di Tindareo, i Dioscuri Castore e Polluce, e da Menelao che si imbarca poi per Creta, dopo aver ordinato ad Elena di fornire agli ospiti tutto ci\u00f2 di cui avessero avuto bisogno. Afrodite fa avvicinare Elena e Paride, ed il principe porta lei e la sua dote a Troia, con una tappa a Sidone, che Paride e i suoi uomini attaccano con successo.\nNel frattempo Castore e Polluce vengono catturati ed uccisi mentre stanno rubando il bestiame di Idas e Linceo: Zeus allora concede loro l'immortalit\u00e0.\nIris avverte Menelao, che torna per organizzare una spedizione contro Troia insieme al fratello Agamennone. Decidono di riunire gli ex-pretendenti alla mano di Elena, che avevano giurato di difendere i diritti matrimoniali di chi tra loro fosse riuscito a sposarla. Nestore racconta a Menelao alcune storie:\nRadunando i capi dei Greci, smascherano la follia simulata di Odisseo, che non voleva seguirli.\nI capi dei Greci riuniti insieme in Aulide celebrano dei sacrifici dall'esito infausto, e l'indovino Calcante annuncia loro che la guerra durer\u00e0 dieci anni. Raggiungono la citt\u00e0 di Teutra, in Misia e la saccheggiano per errore, scambiandola per Troia: Telefo va in soccorso della citt\u00e0, ma viene ferito da Achille. La flotta greca viene separata da una tempesta, ed Achille approda a Sciro, dove sposa Deidamia, la figlia di Licomede e guarisce Telefo dalle ferite, in modo che possa guidarli a Troia.\nQuando gli Achei riescono a riunirsi in Aulide una seconda volta, Agamennone viene convinto da Calcante a sacrificare sua figlia Ifigenia per placare le dea Artemide e ottenere un viaggio tranquillo per le navi, dopo che il re stesso l'aveva offesa uccidendo un cervo. Ifigenia viene fatta venire fingendo che debba sposare Achille, ma Artemide all'ultimo momento la porta via, sostituendola sull'altare con un cervo, e la trasporta in Tauride rendendola immortale.\nLe navi greche giungono quindi sull'isola di Tenedo dove, mentre stanno banchettando, Filottete viene morso da un serpente e deve essere lasciato a Lemno. Qui Achille litiga con Agamennone. Un primo tentativo di sbarco nella Troade viene respinto dai Troiani e Protesilao viene ucciso da Ettore. Achille allora uccide Cicno, figlio di Poseidone e costringe i Troiani a ritirarsi. I Greci raccolgono i loro caduti ed inviano dei messaggeri a chiedere la restituzione di Elena e del tesoro. Dopo il rifiuto dei Troiani, dapprima tentano un assalto verso la citt\u00e0, poi mettono a ferro e fuoco le campagne circostanti.\nAchille vuole vedere Elena, cos\u00ec Afrodite e Teti escogitano un modo di farli incontrare. I Greci vorrebbero tornare a casa, ma vengono trattenuti da Achille, che poco dopo mette in fuga il bestiame di Enea, saccheggia le citt\u00e0 vicine ed uccide Troilo. Patroclo porta Licaone a Lemno e lo vende come schiavo. Achille e Agamennone si prendono come bottino di guerra rispettivamente Briseide e Criseide.\nSeguono quindi la morte di Palamede, il piano elaborato da Zeus di aiutare i Troiani allontanando Achille dall'alleanza greca ed il poema si chiude con un catalogo degli alleati dei Troiani.\nGiudizi critici.\nI \"Cypria\" furono considerati un poema minore rispetto ai due capolavori di Omero: Aristotele li critic\u00f2 per la loro mancanza di una coesione narrativa e di un argomento portante. Si tratta pi\u00f9 che di una vicenda unitaria di un catalogo di eventi e storie separate."}
{"id": "1150351", "revid": "287204", "url": "https://it.wikipedia.org/wiki?curid=1150351", "title": "Albini", "text": ""}
{"id": "1150352", "revid": "33277", "url": "https://it.wikipedia.org/wiki?curid=1150352", "title": "Luca De Penna", "text": ""}
{"id": "1150354", "revid": "110157", "url": "https://it.wikipedia.org/wiki?curid=1150354", "title": "Circondario di Marburgo-Biedenkopf", "text": "Il circondario di Marburgo-Biedenkopf \u00e8 uno dei circondari dello stato tedesco dell'Assia.\nFa parte del distretto governativo di Gie\u00dfen."}
{"id": "1150357", "revid": "6923", "url": "https://it.wikipedia.org/wiki?curid=1150357", "title": "Ferrari 512 Berlinetta Boxer", "text": ""}
{"id": "1150358", "revid": "6923", "url": "https://it.wikipedia.org/wiki?curid=1150358", "title": "Ferrari 512 BBi", "text": ""}
{"id": "1150363", "revid": "478814", "url": "https://it.wikipedia.org/wiki?curid=1150363", "title": "Ban Chiang", "text": "Ban Chiang (; ) \u00e8 un sito archeologico del distretto di Nong Han, nella provincia di Udon Thani, in Thailandia del Nordest. \u00c8 inserito tra i patrimoni dell'umanit\u00e0 dell'UNESCO fin dal 1992.\nStoria.\nScoperto nel 1957, il sito fu al centro del pubblico interesse grazie all'appariscente vasellame colorato di rosso. I primi scavi vennero fatti nel 1967 e portarono alla luce numerosi scheletri e offerte funerarie in bronzo. Vennero rinvenuti anche frammenti di riso che hanno dimostrato l'esistenza di insediamenti agricoli risalenti all'et\u00e0 del bronzo. Le tombe pi\u00f9 antiche non contengono bronzo e sono eredit\u00e0 della cultura neolitica, le pi\u00f9 recenti invece sono dell'et\u00e0 del ferro.\nI primi artefatti dovuti alla termoluminescenza risalgono al 4420 a.C.-3400 a.C., il che la renderebbe la pi\u00f9 antica cultura del mondo ad aver raggiunto l'et\u00e0 del bronzo. Con gli scavi del 1974-75 \u00e8 stato recuperato abbastanza materiale da permettere l'esame con il metodo del carbonio-14, che ha spostato la datazione delle tombe al periodo 2100 a.C.-200 d.C. L'et\u00e0 del bronzo inizi\u00f2 verso il 2000 a.C., come dimostrato da frammenti di oggetti in bronzo che comprendono braccialetti, anelli, cavigliere, cavi ed aste, punte di lancia, asce, ganci, spade e piccole campane.\n\u00c8 stato ipotizzato che gli abitanti di Ban Chiang non avessero un re, non conoscessero le guerre e che il bronzo venisse usato per fabbricare le armi con cui andare a caccia, oltre che per le decorazioni. Si pensa che abbiano imparato la lavorazione del bronzo prima dei cinesi. La metallurgia (anche quella del ferro) che avevano sviluppato raggiunse un livello sconosciuto a quel tempo sia ai cinesi che in Mesopotamia.\nSecondo i reperti venuti alla luce, a Ban Chiang veniva addomesticato e usato nell'agricoltura il bufalo d'acqua, il riso era la principale fonte di sostentamento, mentre erano attivi anche l'artigianato tessile e quello della bigiotteria in vetro e in pietra. Gli oggetti ritrovati all'interno delle tombe hanno fatto ipotizzare che quel popolo avesse anche delle credenze sulla vita ultraterrena e dei riti funerari evoluti. Secondo gli studi effettuati, la cultura di Ban Chiang ebbe fine quando i suoi ultimi abitanti migrarono altrove attorno al 200 a.C., dopo che la terra era stata deforestata e si era erosa."}
{"id": "1150364", "revid": "64860", "url": "https://it.wikipedia.org/wiki?curid=1150364", "title": "Amico mio", "text": "Amico mio \u00e8 una serie televisiva italiana del 1993, ambientata in un ospedale e con protagonista Massimo Dapporto nel ruolo di Paolo Magri e Katharina B\u00f6hm/D\u00e9sir\u00e9e Nosbusch nel ruolo di Angela Mancinelli. La regia \u00e8 di Paolo Poeti; altri interpreti sono Maria Amelia Monti, Paolo Maria Scalondro, Pierfrancesco Favino, Claudia Pandolfi, Antonella Fattori, Billie Z\u00f6ckler (1949-2019), Riccardo Garrone. La serie ha avuto due stagioni, la prima nel 1993-1994 su Rai 2, la seconda nel 1998 su Canale 5. Tra i bambini protagonisti di un episodio compare Cristiana Capotondi, divenuta in seguito una nota attrice.\nTrama.\nLa serie \u00e8 imperniata sulle vicende del dottor Magri e dei suoi colleghi del reparto di pediatria dell'ospedale San Carlo di Nancy di Roma, sempre convinti che non ci si debba occupare solo della salute dei suoi piccoli pazienti ma anche delle situazioni familiari e sociali che spesso sono all'origine dei malesseri. Inoltre sono impegnati a lottare anche contro le incomprensioni e le lentezze della burocrazia.\nNello svolgimento della serie, alle storie dei piccoli malati si intrecciano quelle personali di Paolo Magri, innamoratosi di una collega (Angela), e quelle di Spillo, un bambino orfano.\nPrima stagione: Amico mio.\nPaolo, medico dal carattere burbero, attento e competente, separato dalla moglie Clara e con una bambina (Serena), spera di ottenere il posto di aiuto primario, ma scopre di essere stato superato da Angela Mancinelli, una giovane dottoressa con un curriculum migliore ma senza esperienza diretta di lavoro in reparto, che quindi lui ritiene essere stata raccomandata.\nLe distanze caratteriali e di approccio al lavoro non impediscono la nascita di un grande amore tra i due, ma Paolo \u00e8 riluttante a legarsi e dopo una notte d'amore rifiuta un rapporto pi\u00f9 stretto. Quando finalmente si decide a inseguirla in Germania, ad Heidelberg, scopre che Angela ora aspetta un figlio dall'anziano compagno Filippo, che non riesce a lasciare nonostante il rapporto sia privo da tempo di emozioni e sostanzialmente basato su interessi economici.\nAngela torna a Roma e decide di sposare Filippo per il bene del bambino, nonostante sia innamorata di Paolo, ma la gravidanza si interrompe per un aborto spontaneo, ed \u00e8 proprio Paolo a salvarla in sala operatoria. I due per\u00f2 sembrano destinati a restare divisi: Angela non lascia Filippo e Paolo accetta un incarico di lavoro al pediatrico di Genova.\n\u00c8 un'emergenza a riunirli: Spillo viene rimandato in orfanotrofio. Poco dopo fugge con un compagno, ma si ferisce profondamente. Angela avvertita dall'istituto implora Paolo di tornare e i due insieme trovano Spillo, ormai febbricitante, e lo portano in ospedale.\nSar\u00e0 grazie a lui che Paolo e Angela si riavvicineranno, e lei finalmente, rincorrendo Paolo alla Stazione Termini, riuscir\u00e0 a dichiarargli il suo amore. I due decideranno quindi di formare una famiglia con Spillo, adottandolo.\nSeconda stagione: Amico mio la nuova serie.\nLa vita di Paolo, Angela e Spillo viene sconvolta dal ritorno del padre naturale del bambino. Problemi e tensioni si accumulano e il rapporto fra Paolo e Angela entra in crisi. Nella serie si intreccia la storia della piccola ponziana Lavinia che necessita di un trapianto renale, e che per il lungo ricovero \u00e8 diventata la beniamina del reparto; inoltre l'amore tra Beppe (interpretato da Pierfrancesco Favino) e Susanna sfocer\u00e0 in matrimonio.\nProduzione.\nLe vicende narrate nella serie sono tratte dal libro \"I demonangeli\", scritto dal primario dell'Ospedale Bambino Ges\u00f9 Vincenzo Martinelli; a causa di una vertenza legale per plagio fra l'autore del libro e la produzione, venne dapprima ritardata di un mese la messa in onda della prima stagione, poi vennero bloccate le riprese della seconda, il cui avvio era previsto per il 26 giugno 1995. Non avendo la Rai esercitato il diritto di opzione con la produzione, i diritti della serie vennero acquistati nel 1996 dalla Mediaset che nel giugno 1997 diede inizio alle riprese della seconda stagione: quest'ultimo ciclo vide il recasting di alcuni dei personaggi principali, in particolare Katharina B\u00f6hm sostituita da D\u00e9sir\u00e9e Nosbusch nel ruolo di Angela, e Karin Proia che interpreta Susanna in sostituzione di Claudia Pandolfi, allora legata da un contratto con Cecchi Gori.\nIl 7 Ottobre 2020 \u00e8 stato rilasciato il cofanetto in DVD della serie, comprensivo di entrambi le stagioni, presa dai master italiani, che presentano una qualit\u00e0 inferiore rispetto a quelli tedeschi usciti, con solo audio Tedesco, in Germania, il 1\u00ba Marzo 2013, con alcune scene con elevata luminosit\u00e0. Gli extra del dvd includono \"Amico Mio Special\", uno speciale andato in onda su Rai 2 prima della messa in onda della serie nel 1993, e una galleria fotografica di entrambi le stagioni.\nSu RaiPlay \u00e8 disponibile la stagione trasmessa dalla TV pubblica."}
{"id": "1150366", "revid": "3732", "url": "https://it.wikipedia.org/wiki?curid=1150366", "title": "Monotype Corporation", "text": "Monotype Imaging, Inc \u00e8 una societ\u00e0 che si occupa di design in ambito tipografico, in particolare della creazione dei caratteri di stampa, ed \u00e8 stata protagonista di molti progressi nell'ambito della tecnologia di stampa \u2014 in particolare le macchine della Monotype sono state le prime stampatrici completamente meccaniche \u2014 e nella progettazione e produzione di molti font nel XIX e XX secolo. Il suo carattere pi\u00f9 conosciuto \u00e8 il Times New Roman.\nStoria.\nLa Lanston Monotype Machine Company \u00e8 stata fondata da Tolbert Lanston a Washington nel 1887. Lanston aveva brevettato una procedura meccanica per punzonare i caratteri di stampa da strisce di metallo non riscaldato dove erano stati impressi (il metodo \u00e8 anche detto \"tipocomposizione\") (in inglese \"typesetting\") su una matrice per presse da stampa. Nel 1896 Lanston brevett\u00f2 la prima macchina per tipocomposizione a metallo caldo e Monotype cre\u00f2 il Modern Condensed, il suo primo carattere tipografico. Le licenze per i caratteri di Lanston furono acquisite dalla P22, una che ha sede a Buffalo.\nIn cerca di finanziamenti la societ\u00e0 apr\u00ec una succursale a Londra nel 1897 con il nome di Lanston Monotype Corporation Ltd.. Nel 1899 una sede fu costruita a Salfords vicino Redhill nel Surrey dove \u00e8 rimasta per pi\u00f9 di un secolo. L'importanza della societ\u00e0 era tale da giustificare la costruzione di un'apposita stazione ferroviaria.\nLe prime macchine Monotype usavano il metodo \"hot metal\" per formare le singole lettere. In questo modo gli errori di composizione potevano essere corretti aggiungendo o togliendo le singole lettere. Questo era molto comodo per le stampe di qualit\u00e0, come ad esempio i libri. Al contrario le Macchine Linotype formavano una linea completa di caratteri su ogni barra. I cambiamenti quindi richiedevano la sostituzione dell'intera linea (e se il cambio toccava un'altra linea bisognava cambiare l'intero paragrafo). Le Linotype sono per\u00f2 pi\u00f9 semplici da usare nelle operazioni in cui bisogna spostare un'intera sezione di testo su una pagina. Questo \u00e8 molto comodo per le stampe \"veloci\", come ad esempio i giornali.\nLe macchine tipografiche sono state continuamente migliorate nei primi anni del XX secolo, ad esempio con l'introduzione nel 1906 di una tastiera in stile macchina per scrivere per inserire i caratteri. Molti dei set di caratteri oggi a noi familiari sono stati creati nel primo venticinquennio del XX secolo, quali il Times New Roman e il Goudy. Per gran parte del secolo la societ\u00e0 ha avuto una scuola per la preparazione di compositori tipografici (operatori di tipocomposizione) a Londra.\nNel 1936 la societ\u00e0 viene quotata alla London Stock Exchange e la ragione sociale diventa Monotype Corporation Ltd. In seguito l'azienda viene divisa in tre divisioni: Monotype International, che costruisce \"spinning mirror switched laser beam phototypesetters\" (trad. it \"fotocompositrice a specchio rotante azionato da laser\"); Monotype Limited, che continua a fabbricare le macchine \"hot metal\" e la Monotype Typography, che progetta e vende set di caratteri tipografici. Il dipartimento di ricerca e sviluppo ha sede a Cambridge in modo tale da \"isolarlo\" dai problemi relativi alla produzione.\nNel 1999 l'Agfa-Compugraphic compra la Monotype Corporation, che viene rinominata in Agfa Monotype. Nel 2004, dopo sei anni sotto il controllo della Agfa Corporation, la propriet\u00e0 della Monotype passa a TA Associates, un fondo d'investimento privato con sede in Boston. La societ\u00e0 viene chiamata Monotype Imaging, ed ha come focus le attivit\u00e0 tradizionali riguardo al mondo tipografico e alla stampa professionale.\nMonotype \u00e8 stata la prima a produrre una versione digitale di un carattere corsivo Urdu, l'Urdu Nasta'liq. Una \"tastiera\" cinese fu sviluppata per permettere la stampa degli ideogrammi cinesi; essa comprendeva un libro con uno stilo. Quando viene scelta una determinata pagina il numero di pagina viene rilevato elettronicamente e viene combinato con la posizione del carattere selezionato per mezzo dello stilo su un grande reticolo.\nAd inizio 2000, Monotype ha lanciato Fontwise, il primo software per controllare la presenza sui pc desktop di font licenziati e non licenziati."}
{"id": "1150367", "revid": "110157", "url": "https://it.wikipedia.org/wiki?curid=1150367", "title": "Circondario dell'Odenwald", "text": "Il circondario dell'Odenwald (in tedesco \"Odenwaldkreis\") \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150368", "revid": "599013", "url": "https://it.wikipedia.org/wiki?curid=1150368", "title": "Giovanni Trentarossi", "text": "Professionista tra il 1921 e il 1927.\nCarriera.\nCorse per la Bianchi, la Berettini, la Ganna e la Maino, oltre che come isolato. Vinse due corse tra il 1922 e il 1923, tra cui il Giro dell'Umbria nel 1923. Partecip\u00f2 ad alcune edizioni del Giro d'Italia negli anni 1920, classificandosi nono nel 1923 e nel 1925."}
{"id": "1150371", "revid": "116944", "url": "https://it.wikipedia.org/wiki?curid=1150371", "title": "Monotype", "text": ""}
{"id": "1150374", "revid": "116944", "url": "https://it.wikipedia.org/wiki?curid=1150374", "title": "Monotype Imaging Inc.", "text": ""}
{"id": "1150375", "revid": "116944", "url": "https://it.wikipedia.org/wiki?curid=1150375", "title": "Agfa Monotype", "text": ""}
{"id": "1150376", "revid": "1793900", "url": "https://it.wikipedia.org/wiki?curid=1150376", "title": "Salinas Valley", "text": "La Salinas Valley (valle di Salinas) \u00e8 una valle che si trova nella regione centrale del litorale della California lungo il fiume Salinas tra il Gabilan Range e il Santa Lucia Range.\nEssa comprende le zone della Contea di Monterey e le citt\u00e0 e i luoghi popolati sono Aromas, Bradley, Castroville, Chualar, Gonzales, Greenfield, Hollister, Jolon, King City, Lockwood, Paicines, Prunedale, Salinas, San Ardo, San Lucas, Soledad e Spreckels.\nL'agricoltura domina l'economia della valle. In particolare, la grande maggioranza di insalata verde consumata negli Stati Uniti si sviluppa all'interno di questa regione.\nLe fragole, la lattuga, i pomodori ed i carciofi sono i raccolti dominanti nella valle.Altri raccolti includono il broccolo, il cavolfiore, l'uva, il sedano e gli spinaci. Per l'intensit\u00e0 dell'agricoltura locale la zona si \u00e8 guadagnata il soprannome (nickname) di \"ciotola di insalata dell'America.\"\nIl clima \u00e8 adatto allo sviluppo di questi raccolti e la Salinas Valley ha un periodo di tempo pi\u00f9 lungo in cui possono svilupparsi i raccolti a confronto di quello delle regioni pi\u00f9 nordiche dove l'inverno causa un notevole ostacolo ai coltivatori.\nNella Salinas Valley sono stati ambientati diversi romanzi dello scrittore John Steinbeck tra i quali \"La valle dell'Eden\" (\"East of Eden\") e \"Uomini e topi\" (\"Of Mice and Men\")."}
{"id": "1150380", "revid": "1865216", "url": "https://it.wikipedia.org/wiki?curid=1150380", "title": "Fernando Colombo", "text": "Biografia.\nFernando Colombo fu il secondogenito di Cristoforo Colombo, figlio illegittimo, nato dall'unione con Beatriz Enriquez de Arana. Era il fratellastro minore di Diego Colombo, avuto da Felipa Perestrelo y Moniz.\nAccompagn\u00f2 suo padre nell'ultimo viaggio, dove Cristoforo Colombo esplor\u00f2 le coste della terraferma centroamericana.\nFin dalla giovane et\u00e0, si distinse per l'innato interesse per i libri e la geografia.\nViaggi\u00f2 a lungo in Europa e lesse moltissimo, riunendo molti libri in una sua famosa biblioteca.\nLa biblioteca colombina, o Hernandina, arriv\u00f2 ad avere quindicimila volumi.\nIl suo libro pi\u00f9 famoso fu la \"Vida del Almirante Don Cristobal Colon\", pubblicato nel 1571.\nFernando Colombo fu, inoltre, un buon matematico e studi\u00f2 a fondo vari metodi per risolvere il problema della determinazione della longitudine.\nOggi riposa vicino al padre ed al fratello nella Cattedrale di Siviglia."}
{"id": "1150381", "revid": "838137", "url": "https://it.wikipedia.org/wiki?curid=1150381", "title": "Annoni", "text": "Il cognome Annoni pu\u00f2 indicare alcune famiglie originarie del Ducato di Milano, o vari loro membri, o edifici storici appartenuti ad essi."}
{"id": "1150384", "revid": "1305772", "url": "https://it.wikipedia.org/wiki?curid=1150384", "title": "Circondario di Offenbach", "text": "Il circondario di Offenbach \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150386", "revid": "110157", "url": "https://it.wikipedia.org/wiki?curid=1150386", "title": "Waiting to Happen/36", "text": "Waiting to Happen/36, pubblicato nel 2002, raccoglie i primi due album del gruppo musicale piemontese Perturbazione."}
{"id": "1150391", "revid": "46291", "url": "https://it.wikipedia.org/wiki?curid=1150391", "title": "Genista salzmannii", "text": "La ginestra di Salzmann (\"Genista salzmannii\" DC.) \u00e8 una pianta appartenente alla famiglia delle Fabaceae.\nDistribuzione.\n\u00c8 una specie endemica dell'Italia (Liguria, Emilia-Romagna, Toscana, Sardegna) e della Corsica."}
{"id": "1150392", "revid": "110157", "url": "https://it.wikipedia.org/wiki?curid=1150392", "title": "Circondario di Rheingau-Taunus", "text": "Il circondario di Rheingau-Taunus \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150400", "revid": "22356", "url": "https://it.wikipedia.org/wiki?curid=1150400", "title": "Hemimastodontidae", "text": ""}
{"id": "1150401", "revid": "287204", "url": "https://it.wikipedia.org/wiki?curid=1150401", "title": "Multatuli", "text": "\u00c8 famoso soprattutto per il romanzo satirico \"Max Havelaar\" (1860), in cui denunciava gli aspetti pi\u00f9 crudeli del colonialismo olandese verso la popolazione indigena.\nLavor\u00f2 come funzionario statale nelle Indie Orientali Olandesi, oggi Indonesia, dove arriv\u00f2 quando aveva diciannove anni. L\u00ec vide i tanti abusi di cui era responsabile il governo olandese. Pubblic\u00f2 la sua opera pi\u00f9 famosa, il romanzo \"Max Havelaar\" (1860), con lo pseudonimo di \"Multatuli\", in latino \"ho sopportato molte cose\", con un riferimento a un famoso passaggio dei \"Tristia\" di Ovidio.\nMultatuli mor\u00ec a Ingelheim am Rhein, in Germania.\nNel giugno del 2002 il romanzo \"Max Havelaar\" \u00e8 stato proclamato dalla Maatschappij der Nederlandse Letterkunde (Societ\u00e0 della Letteratura Neerlandese) la pi\u00f9 importante opera letteraria olandese di tutti i tempi.\nBiografia.\nAnni giovanili.\nMultatuli proveniva da una famiglia aristocratica olandese, i Douwes Dekker. Nacque ad Amsterdam in un ambiente anabattista. Il padre, Engel Douwes Dekker, era capitano di una nave e la madre si chiamava Sytske Eeltjes Klein. I Douwes Dekker avevano cinque figli: Catherina (1809), Pieter Engel (1812), Jan (1816), Eduard (1820) e Willem (1823). Nel 1838 Eduard si imbarc\u00f2 sulla nave comandata da suo padre per recarsi nelle Indie Olandesi. Arrivarono nella capitale, Batavia, nel 1839. Eduard Douwes Dekker entr\u00f2 al servizio delle autorit\u00e0 olandesi presso la Algemene Rekenkamer (Corte dei Conti); negli anni che seguirono fece carriera e fu promosso funzionario statale, ma il lavoro di contabile non gli piaceva molto. Trascorse i primi sei mesi a Batavia, dove condusse una vita felice e spensierata, lontana dall'ambiente piccolo-borghese olandese. Poi perse molto denaro al gioco e chiese al governatore generale di inviarlo in un remoto avamposto.\nFunzionario governativo nelle Indie Olandesi.\nIl 12 ottobre 1842 Douwes Dekker fu nominato \"controleur\" del difficile distretto di Natal, sulla costa occidentale di Sumatra. Durante il suo mandato l\u00ec si verific\u00f2 un deficit di bilancio, per cui Dekker ricevette un severo richiamo da parte del governatore della costa orientale di Sumatra, il generale Michiels. L'episodio cost\u00f2 a Dekker la qualifica di \"eerloos\" (\"indegno\"), cosa che lo fece molto soffrire. Fu sospeso temporaneamente dall'incarico e, come disse lui stesso, soffr\u00ec la fame. Per rivalsa scrisse la tragedia \"De eerlose\", in seguito pubblicata con il titolo \"De bruid daarboven\". Non \u00e8 chiaro se Dekker fosse veramente responsabile del deficit a Natal; essendo coinvolto con i conflitti locali, Dekker aveva poco tempo da dedicare alle questioni finanziarie. Il deficit risaliva all'epoca precedente al suo arrivo e secondo \"Max Havelaar\", dove questo episodio viene descritto ampiamente, dipendeva dal fatto che i soldi per l'invio di truppe nell'interno non erano stati registrati in bilancio.\nAlla fine il generale che aveva schiacciato le molte rivolte a Sumatra Occidentale fu accusato dalla Algemene Rekenkamer a Batavia. Ma Dekker era un giovane funzionario che aveva attaccato un generale e per questo dovette sgombrare il campo. Dopo aver ripianato il deficit con i suoi mezzi, Dekker vide il suo stipendio dimezzato e inoltre fu trasferito a Giava.\nNel 1846 Dekker spos\u00f2 la baronessa Everdina Huberta van Wijnbergen, dalla quale ebbe due figli: il figlio Edu nel 1854 e la figlia Nonni nel 1857. Il rapporto con la moglie era difficile, perch\u00e9 Dekker aveva relazioni con altre donne.\nDopo essere stato funzionario governativo a Krawang e Poerworedjo con funzioni subordinate, nel 1848 Dekker fu nominato segretario del governatore di Menado, nell'isola di Celebes, dove la sua carriera fu di nuovo piacevole. Il suo forte senso di giustizia verso la popolazione isolana fu apprezzata dal governatore Scherius, che alla sua partenza lo nomin\u00f2 suo successore. Anche qui ci furono problemi: Dekker fece nuovi debiti privati e durante il suo ultimo soggiorno nei Paesi Bassi risult\u00f2 che anche qui aveva lasciato un deficit di bilancio, di cui le cause precise non sono chiare.\nAlla fine del 1851 Dekker ebbe di nuovo un avanzamento di carriera e fu nominato assistente-governatore, ma dopo alcuni mesi per motivi di salute fu rispedito nei Paesi Bassi, dove rimase dal 1852 al 1855. Qui Dekker fece molti progetti relativi ai libri, ma ne realizz\u00f2 pochi. Nonostante il suo successo come scrittore, Dekker fu letteralmente tormentato dai debiti per tutta la sua vita. Nel 1853 venne iniziato nella loggia massonica \"Orde en vlijt\" (Ordine e diligenza) di Gorinchem.\nIl caso Lebak.\nDekker arriv\u00f2 a Batavia alla fine del 1855 e fu nominato assistente-governatore di Lebak, nell'isola di Giava, e nel gennaio del 1856 fece il suo ingresso nella capitale Rangkasbetoeng. A Lebak fu testimone degli abusi di potere da parte delle autorit\u00e0 locali; inoltre c'erano indizi che facevano pensare che il suo predecessore Carolus (che nel libro viene chiamato Slotering) fosse stato avvelenato dal \"regent\" (governatore dell'isola). Dekker rassegn\u00f2 le sue dimissioni nel febbraio del 1856, quando l'amministrazione delle Indie Orientali Olandesi respinse le sue accuse al \"regent\" del distretto di Lebak, accuse di trattamento brutale della popolazione.\nDekker aveva constatato che alla popolazione locale per esempio venivano sottratti i bufali o venivano imposti lavori non retribuiti. A causa di questo trattamento i campi non potevano essere coltivati e la conseguenza erano carestia e fame. Quando anche il governatore generale Duyrman van Twist si rifiut\u00f2 di riceverlo per ascoltare le sue accuse, per Dekker la misura fu colma. Invano cerc\u00f2 di trovare un impiego a Giava, tra l'altro anche nella piantagione del fratello Jan; lo stesso anno torn\u00f2 definitivamente in Europa. Qui vagabond\u00f2 per alcuni anni come cittadino privato nei Paesi Bassi, in Belgio, in Germania e in Francia. Nel 1859 anche la moglie Tina e i figli tornarono in Europa, dove la posizione professionale di Dekker diventava sempre pi\u00f9 difficile.\nOrigine e pubblicazione di \"Max Havelaar\".\nNel 1859 Dekker scrisse a Bruxelles, in un solo mese, \"Max Havelaar\". Il manoscritto fu consegnato all'avvocato e letterato Jacob van Lennep e fece molta impressione nei circoli olandesi. A Dekker fu offerta una \"posizione conveniente\" nelle Indie Occidentali. Ma Dekker rifiut\u00f2 di essere inviato nel Suriname o nelle Antille Olandesi e diede mandato a Jacob Van Lennep di pubblicare il libro. Nel maggio del 1860 il libro fu pubblicato dall'editore De Ruyter ad Amsterdam, con lo pseudonimo \u201cMultatuli\u201d (derivandolo dal latino \u201c\"multa tuli\"\u201d \u201cmolto soffersi\u201d), che divent\u00f2 il suo nome di battaglia.\nVan Lennep aveva cambiato tutti i nomi geografici delle Indie Occidentali, inoltre aveva ingannato Multatuli circa i diritti di autore, in modo che lo scrittore non potesse sottoscrivere un contratto per un'edizione popolare a basso costo. Alcuni mesi dopo la pubblicazione del libro, Multatuli era uno scrittore famoso, \"l'uomo di cui pi\u00f9 si parlava in Olanda\"\nIl romanzo denunciava il malgoverno olandese nelle Indie Olandesi, malgoverno che Dekker aveva visto da vicino e contro cui invano aveva cercato di lottare. La figura del commerciante di caff\u00e8 Droogstoppel \u00e8 una caricatura dell'imprenditore olandese calvinista dedito al suo benessere e ai suoi interessi che, un po' con ingenuit\u00e0 un po' con furbizia, mantiene in vita il sistema di repressione, senza avere nessuna idea di quello che accade dall'altra parte del mondo. Il libro contiene anche interessanti documenti (relativi al periodo che Dekker aveva trascorso a Sumatra), riproduzioni fedeli di documenti ufficiali che Dekker inviava e riceveva in qualit\u00e0 di assistente-governatore di Lebak.\nReazioni al libro.\nLe reazioni nei Paesi Bassi furono di assoluto rifiuto o di appassionata ammirazione, con un tentativo di far ritrattare allo scrittore quanto scritto nel libro. \"Max Havelaar\" fu venduto e ammirato in tutta Europa, ma, con dispiacere di Dekker, il libro fu lodato soprattutto per la sua qualit\u00e0 letteraria e meno per il caso Lebak e per la sorte degli isolani, che era la cosa che pi\u00f9 premeva allo scrittore. Dekker cerc\u00f2 una riabilitazione da parte del governo olandese e una funzione dirigente nelle indie Olandesi, per cercare di introdurvi i necessari cambiamenti, ma le sue speranze negli anni seguenti si dimostrarono vane.\nAltre opere e ultimi ann\u03b9.\nDekker decise di dedicarsi completamente alla scrittura. Nel 1866 emigr\u00f2 in Germania, dove trascorse il resto della sua vita. Nel frattempo era diventato uno scrittore molto letto, le cui qualit\u00e0 stilistiche erano riconosciute da tutti. \nDopo \"Minnebrieven\" (Lettere d'amore, 1861), Multatuli inizi\u00f2 la pubblicazione dei sette volumi delle \"Idee\u00ebn\" (Idee, 1862-1877), un curioso miscuglio di massime, considerazioni, racconti, ricordi e invettive. Per i suoi contemporanei rimase per\u00f2 un autore controverso a causa del suo rifiuto dei compromessi. Inoltre visse costantemente il problema della mancanza di mezzi finanziari. Nel 1874 mor\u00ec la moglie Tina, dalla quale era separato da molto tempo. Nel 1875 spos\u00f2 Maria Hamminck Schepel (conosciuta anche come Mimi), che dopo la morte di Multatuli pubblic\u00f2 la grande raccolta di lettere lasciate dal marito. Nel 1877 Multatuli decise di smettere di scrivere per motivi di salute. Mor\u00ec all'et\u00e0 di 66 anni a Ingelheim am Rhein.\nCremazione.\nQuattro giorni dopo Multatuli fu cremato a Gotha (fu il primo olandese a essere cremato). Dopo la morte della moglie Mimi, nel 1930, l'urna con le sue ceneri fu spostata nel Museo Multatuli (che all'epoca era ancora una sezione della Biblioteca dell'Universit\u00e0 di Amsterdam). Il 6 marzo 1948 le urne con le ceneri di Multatuli e della moglie furono spostate in un monumento dedicato a Multatuli nel cimitero Westerveld a Driehuis.\nMultatuli fu membro della massoneria.\nSignificato della sua opera.\nMultatuli entr\u00f2 in scena quando la letteratura olandese era ancora dominata dal moralismo protestante. Questa situazione cambi\u00f2 radicalmente nella seconda met\u00e0 del XIX secolo, grazie soprattutto all'influenza di Multatuli. Nelle sue prime opere risuona una forte eco del Romanticismo, un movimento che i Paesi Bassi non avevano quasi avvertito. Una prova di ci\u00f2 si pu\u00f2 trovare in \"Max Havelaar\" nella citazione del primo Heine e nelle poesie tedesche che Multatuli scriveva nello stile di Heine. Il Romanticismo scorreva gi\u00e0 nelle vene del giovanissimo Multatuli, come dimostra il desiderio di Woutertje Pieterse, il suo alter ego bambino, di diventare re dell'Africa. L'attitudine romantica si spiega in parte con il fatto che Multatuli gi\u00e0 da giovane si era allontanato dalla sua educazione protestante-cristiana, che nella forma mennonita era molto moderna per quell'epoca.\nNel corso della sua carriera di scrittore, Multatuli mostr\u00f2 una tendenza sempre maggiore verso una visione del mondo ateistico-razionalistica, nata sotto l'influenza dei filosofi illuministi francesi; cos\u00ec, Multatuli aspirava a \"una combinazione di cuore e ragione\" che non rientra in nessuna corrente letteraria specifica. Multatuli aggiungeva spesso aneddoti tratti dalla sua vita: per esempio nelle \"Minnebrieve\" racconta che una volta salt\u00f2 in un canale di Amsterdam per recuperare la kippah di un giovane ebreo. Da un lato l'opera di Multatuli pu\u00f2 essere definita come romantico-idealistica, dall'altro essa testimonia un forte impegno sociale basato su una descrizione realistica dei fatti.\nChi legge Multatuli non trova regole e modelli, a parte forse i modelli matematici che lui elaborava per vincere al tavolo da gioco - come si pu\u00f2 vedere nel suo \"Miljoenenstudi\u00ebn\" - ma la matematica era anche una delle poche \"specialit\u00e0\" che lui dominava. Il suo \"Duizend- en eenige hoofdstukken over specialiteiten\" (Duecentouno capitoli sulle specialit\u00e0) sono un'accusa per molti aspetti divertente, ma che per lo scrittore era una cosa molto seria, specialmente se si pensa che nei Paesi Bassi diventavano funzionari governativi personaggi che secondo Multatuli erano incapaci in materia di Indie Olandesi, che erano invece la sua \"specialit\u00e0\". In genere si trattava di ex alti funzionari che non avevano visto molto nelle Indie Olandesi, a parte la capitale Batavia, e l\u00ec avevano condotto una vita senza rischi.\nIl grande tema alla base di tutta l'opera di Multatuli \u00e8 quello della \"dignit\u00e0 umana\". Il motto di Multatuli era \"'De roeping van de mens is mens te zijn!\" (La vocazione dell'uomo \u00e8 essere uomo!), e questo dimostra la sua attualit\u00e0 e lo rende superiore alla maggior parte degli scrittori olandesi del XIX secolo."}
{"id": "1150406", "revid": "767487", "url": "https://it.wikipedia.org/wiki?curid=1150406", "title": "Jon Oliva's Pain", "text": "Jon Oliva's Pain \u00e8 l'ultimo progetto, in ordine temporale, promosso dal cofondatore dei Savatage Jon Oliva.\nStoria.\nIl progetto Jon Oliva's Pain nacque nel 2004 essenzialmente come esperienza costituita da registrazioni soliste di Jon Oliva, tuttavia, dopo pochi mesi di lavoro i membri originari della band Circle II Circle si unirono a lui ed insieme formarono una band vera e propria.\nCon il gruppo cos\u00ec formatosi, Jon decise di rivisitare le idee precedentemente registrate e, in breve tempo, diede alla luce il primo album intitolato \"'Tage Mahal\" pubblicato con l'etichetta SPV GmbH. I rapporti con SPV GmbH, tuttavia, erano destinati a durare poco. Nello stesso anno, infatti, Jon Oliva prese accordi con l'etichetta AFM Records per la pubblicazione del secondo album \"Maniacal Renderings\" non continuando la collaborazione con SPV.\nLe principali ragioni del cambiamento furono, principalmente, la riluttanza di SPV a promuovere \"'Tage Mahal\" e l'impossibilit\u00e0 di essere al livello delle major.\nNel 2006, la pubblicazione di \"Maniacal Renderings\" consente ai Jon Oliva's Pain di acquisire una buona notoriet\u00e0, garantendo loro di partecipare a diversi festival estivi.\n\"Maniacal Renderings\" \u00e8 il prosieguo di un lavoro che Jon ed il fratello Criss (con cui fond\u00f2 i Savatage) cominciarono poco prima della morte di quest'ultimo, avvenuta nel 1993. Molte delle melodie delle canzoni sono infatti lo sviluppo di alcune idee che i due fratelli avevano avuto negli anni novanta e che avevano registrato su alcuni nastri ritrovati da Jon solamente in tempi recenti.\nNel 2007 i JOP hanno avuto l'occasione di essere headliner al festival ProgPower in Inghilterra. Durante la loro esibizione essi hanno riproposto diverse canzoni dei Savatage cos\u00ec come durante tutti i concerti precedentemente tenuti.\nMemore della propria band di origine, Jon include sempre nei propri concerti almeno due canzoni della propria precedente band.\nNel 2010 i JOP pubblicano il loro quarto album, Festival\nIl 21 aprile 2011, Mitch Stewart (bassista dei Circle II Circle) annuncia il decesso di Matt LaPorte."}
{"id": "1150407", "revid": "2091899", "url": "https://it.wikipedia.org/wiki?curid=1150407", "title": "Georg Wilhelm Steller", "text": " Alcuni animali descritti per la prima volta da Georg Steller (del quale non esistono ritratti), in senso orario partendo dall'alto a sinistra: aquila di mare di Steller, ghiandaia di Steller, leone marino di Steller, ritina di Steller ed edredone di Steller.\nBiografia.\nSteller, figlio di un cantore luterano di nome Johann Jakob St\u00f6hler (St\u00f6ller dopo il 1715), nacque a Windsheim, vicino a Norimberga, in Germania, e studi\u00f2 presso l'universit\u00e0 di Wittenberg. In seguito viaggi\u00f2 in Russia come medico su una nave da guerra che trasportava in patria i feriti. Giunto in Russia nel novembre del 1734, incontr\u00f2 il naturalista Daniel Gottlieb Messerschmidt (1685-1735) all'Accademia Imperiale delle Scienze. Due anni dopo la morte di Messerschmidt, Steller ne spos\u00f2 la vedova ed entr\u00f2 in possesso degli appunti che lo studioso aveva raccolto durante i suoi viaggi in Siberia, non consegnati all'Accademia\nSteller era a conoscenza della seconda spedizione in Kam\u010datka di Vitus Bering, che aveva lasciato San Pietroburgo nel febbraio del 1733. Si offr\u00ec volontario per unirsi a questa e la sua richiesta venne accettata. Lasci\u00f2 quindi San Pietroburgo nel gennaio del 1738 accompagnato dalla moglie, che decise di rimanere a Mosca e di non spingersi oltre. Steller incontr\u00f2 Johann Georg Gmelin a Enisejsk nel gennaio del 1739. Fu lo stesso Gmelin a raccomandare che Steller prendesse il suo posto durante la pianificata esplorazione della Kam\u010datka. Assunto il ruolo di Gmelin, Steller raggiunse finalmente Ochotsk e il grosso della spedizione nel marzo del 1740, proprio quando le navi di Bering, la \"San Pietro\" e la \"San Paolo\", stavano per essere terminate.\nNel settembre del 1740, le due navi della spedizione, al comando di Bering, salparono per la penisola della Kam\u010datka: dopo aver navigato attorno alla sua punta meridionale, ne risalirono il litorale fino alla baia dell'Ava\u010da, sulla costa pacifica. Steller scese a terra sulla costa orientale della Kam\u010datka per trascorrere l'inverno a Bol'\u0161ereck, dove aiut\u00f2 ad organizzare una scuola locale e inizi\u00f2 ad esplorare la Kam\u010datka. Quando Bering lo convoc\u00f2 affinch\u00e9 si unisse al viaggio alla ricerca dell'America e dello stretto tra i due continenti come scienziato e medico di bordo, Steller attravers\u00f2 la penisola con una slitta trainata da cani. Dopo che la \"San Pietro\" di Bering rimase separata dalla gemella \"San Paolo\" in una tempesta, Bering continu\u00f2 a navigare verso est, aspettandosi di toccare presto terra. Steller, esaminando attentamente le correnti marine, i relitti galleggianti e la fauna selvatica, insistette perch\u00e9 il capitano si dirigesse verso nord-est. Dopo una considerevole perdita di tempo, la nave si diresse infine verso nord-est, approdando in Alaska, a Kayak Island, luned\u00ec 20 luglio 1741. Bering voleva restare sull'isola solo il tempo necessario per fare scorta di acqua fresca, ma Steller lo preg\u00f2 affinch\u00e9 potesse avere maggior tempo a disposizione per esplorare la zona e gli furono concesse dieci ore di tempo. In questo tempo, in quanto primo non nativo ad aver messo piede sul suolo dell'Alaska, Steller divenne il primo naturalista europeo a descrivere un gran numero di piante e animali nordamericani, tra cui una ghiandaia che in seguito prender\u00e0 il nome di ghiandaia di Steller.\nDelle sei specie di uccelli e mammiferi che Steller scopr\u00ec durante il viaggio, due (la ritina di Steller e il cormorano di Pallas) sono estinte e tre (il leone di mare di Steller, l'edredone di Steller e l'aquila di mare di Steller) sono in pericolo di estinzione o versano in condizioni di grave diminuzione. La ritina in particolare, un imponente parente boreale del dugongo, scomparve appena 27 anni dopo essere stata scoperta e descritta da Steller: la sua popolazione, gi\u00e0 esigua, divenne rapidamente vittima di una caccia eccessiva da parte degli equipaggi russi che seguirono la scia di Bering.\nLa ghiandaia di Steller \u00e8 una delle poche specie che commemorano questo naturalista a non essere attualmente minacciata. Durante il suo breve incontro con questo uccello, Steller riusc\u00ec a dedurre che la ghiandaia era una parente della ghiandaia azzurra americana, un fatto che sembrava provare che l'Alaska facesse davvero parte del Nordamerica.\nAnche se Steller cerc\u00f2 di trattare la crescente epidemia di scorbuto che aveva colpito l'equipaggio con foglie e bacche che aveva raccolto, gli ufficiali disprezzarono la sua proposta. Steller e il suo assistente furono quindi tra i pochi a non essere colpiti da questo disturbo. Durante il viaggio di ritorno, con solo dodici membri dell'equipaggio in grado di muoversi e il sartiame che stava rapidamente cadendo a pezzi, la spedizione fece naufragio su quella che in seguito divenne nota come isola di Bering. Quasi met\u00e0 dell'equipaggio era morta di scorbuto durante il viaggio. Steller si prese cura dei sopravvissuti, tra i quali lo stesso Bering, ma il vecchio capitano non pot\u00e9 essere salvato e mor\u00ec. I sopravvissuti si accamparono sull'isola con il poco cibo e acqua rimasti a disposizione, una situazione resa ancor peggiore dalle frequenti incursioni delle volpi artiche. Nonostante i disagi subiti dall'equipaggio, Steller studi\u00f2 molto accuratamente la flora, la fauna e la topografia dell'isola. Di particolare importanza scientifica furono le uniche osservazioni dettagliate sul comportamento e l'anatomia della ritina di Steller, un grosso mammifero sirenide che durante l'era glaciale era diffuso in tutto il Pacifico settentrionale, ma la cui sola popolazione relitta era confinata ai letti di kelp delle acque poco profonde attorno alle isole del Commodoro e si estinse nemmeno 30 anni dopo essere stata scoperta dagli europei.\nBasandosi su queste e altre osservazioni, Steller scrisse in seguito \"De Bestiis Marinis\" (\u00abSulle bestie del mare\u00bb), descrivendo gli animali dell'isola, tra cui il callorino dell'Alaska, la lontra marina, il leone marino di Steller, la ritina di Steller, l'edredone di Steller e il cormorano di Pallas. Steller rivendic\u00f2 inoltre l'unico avvistamento di un particolare criptide marino, la scimmia marina di Steller.\nNei primi mesi del 1742 l'equipaggio utilizz\u00f2 materiale recuperato dalla \"San Pietro\" per costruire una nuova nave, che venne battezzata \"Bering\", e fare ritorno cos\u00ec alla baia dell'Ava\u010da. Steller trascorse i due anni successivi esplorando la penisola della Kam\u010datka. A causa delle sue simpatie per i nativi Kamciadali, venne accusato di fomentare la ribellione e fu richiamato a San Pietroburgo. Ad un certo punto fu messo agli arresti e fatto tornare a Irkutsk per un'udienza. Venne liberato e prosegu\u00ec nuovamente il suo viaggio in direzione di San Pietroburgo, ma lungo la strada fu colpito dalla febbre e mor\u00ec a Tjumen'.\nI suoi diari, che raggiunsero l'Accademia e furono poi pubblicati da Peter Simon Pallas, furono usati da altri esploratori del Pacifico settentrionale, compreso lo stesso Capitano Cook.\nScoperte e commemorazioni.\nGeorg Steller descrisse un certo numero di animali e piante, tra cui alcuni che ne commemorano il nome nella nomenclatura volgare o in quella scientifica:\nAd Anchorage, in Alaska, esiste una scuola secondaria a lui intitolata, la Steller Secondary School."}
{"id": "1150411", "revid": "165244", "url": "https://it.wikipedia.org/wiki?curid=1150411", "title": "Eduard Douwes Dekker", "text": ""}
{"id": "1150412", "revid": "6923", "url": "https://it.wikipedia.org/wiki?curid=1150412", "title": "Cagiva Aletta rossa", "text": ""}
{"id": "1150415", "revid": "25550", "url": "https://it.wikipedia.org/wiki?curid=1150415", "title": "Socialismo di Stato", "text": ""}
{"id": "1150421", "revid": "124922549", "url": "https://it.wikipedia.org/wiki?curid=1150421", "title": "Graziella Sciutti", "text": "Biografia.\nStudi\u00f2 con Rachele Maragliano Mori al Conservatorio Santa Cecilia a Roma e debutt\u00f2 nel novembre 1950 come sig.ra Guidotti nella prima assoluta di \"I due timidi\" di Nino Rota diretta da Franco Ferrara con Mario Carlin per la radio RAI.\nNel 1951 a Aix-en-Provence \u00e8 Elisetta ne \"Il matrimonio segreto\" di Cimarosa e canta in \"The Telephone, or L'Amour \u00e0 trois\" di Gian Carlo Menotti e al Teatro La Fenice di Venezia Narcisa ne La Clementina di Luigi Boccherini diretta da Issay Dobrowen con Elena Rizzieri.\nNel 1952 \u00e8 Servilia ne La clemenza di Tito diretta da Fernando Previtali con Suzanne Danco ed Agostino Lazzari e Gambogi nella prima assoluta di \"Lord Inferno\" di Giorgio Federico Ghedini con Tito Gobbi per la radio RAI e la protagonista in \"Mozart\" di Reynaldo Hahn al Th\u00e9\u00e2tre Marigny di Parigi.\nNel 1953 \u00e8 Lauretta in Giannina e Bernardone con Sena Jurinac, Sesto Bruscantini e Carlin per la radio RAI.\nNel 1954 al Grand Th\u00e9\u00e2tre de Monte Carlo \u00e8 Lucy Brown in \"L'Op\u00e9ra de quat'sous\" (Die Dreigroschenoper) diretta da Paul Paray.\nNel 1955 debutta al Teatro alla Scala di Milano come Frasquita nella prima di \"Carmen\" di Bizet diretta da Herbert von Karajan con Giuseppe Di Stefano, Giulietta Simionato e Rosanna Carteri, seguita da Papagena nella prima di Il flauto magico diretta da von Karajan con Nicola Zaccaria, Nicolai Gedda, Elisabeth Schwarzkopf, Giuseppe Taddei e Renato Capecchi e Carolina nella prima di \"Il matrimonio segreto\" diretta da Nino Sanzogno con Eugenia Ratti, la Simionato, Franco Calabrese e Luigi Alva per l'inaugurazione della Piccola Scala ed Teatro dell'Opera di Roma Clorinda ne La Cenerentola diretta da Vittorio Gui con la Simionato e Bruscantini.\nDopo alcune esibizioni alla radio, si specializz\u00f2 in ruoli leggeri e brillanti di opere del Settecento e primo Ottocento, comparendo nel \"Don Chisciotte\" di Paisiello, \"Cos\u00ec fan tutte\" di Mozart, \"Barbiere di Siviglia\" di Rossini. Si esib\u00ec inoltre in opere contemporanee, come \"Il quaderno di Francine\" di Wladimir Vogel (1952), \"Les caprices de Marianne\" di Henri Sauguet diretta da Louis de Froment (Aix-en-Provence, 1954, prima rappresentazione), \"La donna \u00e8 mobile\" di Riccardo Malipiero (1957). In seguito apparve anche al Covent Garden di Londra, a Salisburgo, Vienna, San Francisco e in altre citt\u00e0.\nFu famosa per le interpretazioni di personaggi mozartiani di servetta come Susanna e Despina, e forse ancor pi\u00f9 per il ruolo di Zerlina, sostenuto nel 1959 in una registrazione discografica tra le pi\u00f9 celebri e autorevoli del teatro d'opera : il \"Don Giovanni\" diretto da Carlo Maria Giulini, con Joan Sutherland, Elisabeth Schwarzkopf e Giuseppe Taddei.\nNel 1961 \u00e8 Anna Glavari nella \"Vedova allegra\" diretta da Vito Molinari nell'edizione televisiva Rai e nel 1962 gira in versione telefilm l'opera buffa in un atto \"La scala di seta\" di Gioachino Rossini, interpretando il ruolo di Giulia: la colonna sonora viene pubblicata su disco dalla RCA Victor dapprima in Italia e poi nel mondo.\nAnche se alcuni trovavano la sua voce a volte sottile, fu molto ricercata per la tecnica vocale e le capacit\u00e0 di recitazione, che le permettevano di esprimere l'innocenza, l'allegria vivace e un po' fastidiosa e la civetteria caratteristici dei molti deliziosi ruoli scritti per quel tipo di voce. Nel famoso duetto di seduzione \"L\u00e0 ci darem la mano\", dell'edizione del \"Don Giovanni\" gi\u00e0 citata, appare ingenuamente sensuale e musicalmente impeccabile.\nDopo il ritiro dalle scene si dedic\u00f2 all'insegnamento e alla produzione. Fu docente al Royal College of Music di Londra e produsse \"La voix humaine\" di Poulenc a Glyndebourne nel 1977, \"L'elisir d'amore\" di Donizetti al Covent Garden, \"Il flauto magico\" di Mozart a Coblenza nel 1985."}
{"id": "1150424", "revid": "287204", "url": "https://it.wikipedia.org/wiki?curid=1150424", "title": "Ballet Comique de la Reine", "text": "Il Ballet Comique de la Reine (fr. ant. \"Balet Comique de la Royne\") \u00e8 uno dei primi esempi di ballo con funzione spettacolare allestito presso una corte, perci\u00f2 oggi \u00e8 considerato da molti storici come il primo vero \"balletto.\" \nStoria.\nVenne rappresentato il 15 ottobre 1581 a Parigi, nel Palazzo del Petit Bourbon (vicino al Louvre), alla corte di Enrico III e alla presenza di Caterina de' Medici, regina madre. Fu realizzato da Baldassarre Baltazarini da Belgioioso e danzato dalla stessa regina Luisa di Lorena-Vaud\u00e9mont e dalle dame di corte. L'allestimento di questa sontuosa rappresentazione fu voluto dalla regina madre Caterina per i festeggiamenti delle nozze della sorella della regina Luisa, Margherita di Lorena-Vaudemont, con il duca di Joyeuse, uno dei favoriti del re Enrico III. \nTema.\nSpettacolo composto da recitazione, musica, canto e danza, questo balletto \u00e8 celebre tra le altre cose per la sua lunga durata (cinque ore e trenta) e per l'accuratezza nell'elaborazione della scena, dei costumi e delle macchinerie sceniche. L'argomento era incentrato sul mito della maga della mitologia greca Circe, da cui il titolo: \"Cyrc\u00e9 et ses nymphes\".\nBibliografia.\nAlcuni riferimenti a questo balletto si trovano: "}
{"id": "1150434", "revid": "963244", "url": "https://it.wikipedia.org/wiki?curid=1150434", "title": "Complesso delle Oblate", "text": "Il complesso delle Oblate \u00e8 un ex monastero situato tra via Sant'Egidio e via dell'Oriuolo a Firenze.\nQui era il nucleo primitivo dell'antistante ospedale di Santa Maria Nuova, fondato nel 1288 da Folco Portinari, su consiglio della nutrice di casa Monna Tessa, la quale istitu\u00ec anche la comunit\u00e0 delle religiose infermiere oblate. Qui era presente il reparto femminile, con una chiesa dell'ospedale denominata \"Santa Maria\"; per questo, quando fu costruito il nuovo ospedale come reparto per gli uomini sul lato opposto della piazza, fu chiamato di \"Santa Maria Nuova\".\nAnche il reparto delle donne fu poi trasferito nel nuovo ospedale, e nei locali lasciati liberi rimase il convento, che si occup\u00f2 della cura dei malati fino al 1936, quando si spostarono a Careggi, nel convento delle Oblate Ospitaliere Francescane di Monna Tessa, dove portarono numerose opere d'arte dell'antica sede, tra le quali opere attribuite a Giottino ed a Giuliano da Sangallo.\nGli ambienti del vasto complesso ospedaliero e religioso sono stati poi adibiti ad altri usi culturali quali l'Istituto italiano di preistoria e protostoria, il Museo e istituto fiorentino di preistoria, la Biblioteca Comunale Centrale e, con ingresso da via dell'Oriuolo, il Museo topografico Firenze com'era.\nNel 2007 si \u00e8 completato un progetto di recupero del complesso da parte del Comune di Firenze, che ha portato all'apertura della nuova biblioteca delle Oblate, un centro polifunzionale di ultima generazione.\nTra gli ambienti pi\u00f9 pregevoli del complesso vi \u00e8 l'elegante chiostro, sulla cui sommit\u00e0 esiste anche una terrazza panoramica.\nLe sculture del complesso delle oblate.\nNella sede delle oblate, e in particolar modo nel chiostro e sotto i loggiati, possono essere ammirate alcune opere di artisti del Novecento di propriet\u00e0 del Comune di Firenze.\nLa propriet\u00e0 di queste fu acquisita nel periodo successivo all'alluvione del 1966 quando i maggiori artisti viventi furono invitati a donare al comune le loro opere quale risarcimento dei danneggiamenti che la stessa alluvione aveva apportato al patrimonio artistico comunale.\nLe sculture si trovano in questa collocazione dalla met\u00e0 degli anni settanta."}
{"id": "1150435", "revid": "36426", "url": "https://it.wikipedia.org/wiki?curid=1150435", "title": "Convento delle Suore Oblate", "text": ""}
{"id": "1150443", "revid": "339392", "url": "https://it.wikipedia.org/wiki?curid=1150443", "title": "Normativa italiana privacy informatica", "text": ""}
{"id": "1150447", "revid": "290351", "url": "https://it.wikipedia.org/wiki?curid=1150447", "title": "Edward Ricketts", "text": "Ricketts studi\u00f2 zoologia all'universit\u00e0 di Chicago e sulla sua formazione ebbe una forte influenza il suo professore W. C. Allee, ma abbandon\u00f2 gli studi senza laurearsi.\nLa sua figura venne pi\u00f9 volte romanzata dal suo amico John Steinbeck, che lo prese a modello per diversi personaggi:\nSteinbeck e Ricketts inoltre scrissero insieme la parte narrativa di \"Sea of Cortez\" e Steinbeck scrisse in seguito un breve ricordo dell'amico scomparso come introduzione all'edizione dell'opera pubblicata dall'editore Viking con il titolo di \"Diario di bordo dal mare di Cortez\" (\"The Log from the Sea of Cortez\").\nDal 1927 al 1948 il Pacific Biological Laboratory di Ricketts, situato al n. 800 di Ocean View Avenue a Monterey in California, fu una specie di salotto dove si incontravano scrittori, artisti e personalit\u00e0 di spicco dell'epoca. Bruce Ariss, Joseph Campbell, Henry Miller, John Steinbeck, Lincoln Steffens e Francis Whitaker sono solo alcuni tra i tanti che frequentarono il laboratorio.\nBiografia.\nRicketts nasce a Chicago, citt\u00e0 dove trascorre la maggior parte della sua infanzia (tranne un anno passato in Sud Dakota quando ha dieci anni) I suoi genitori sono Abbott Ricketts e Alice Beverly Flanders Ricketts. Ha un fratello ed una sorella minori, Frances e Thayer.\nDopo un anno al college si trasferisce in Texas e in Nuovo Messico. Nel 1917 viene arruolato dall'esercito tra il personale medico; Ricketts odia l'organizzazione militare, ma Steinbeck in seguito scrive: \"Fu un ottimo soldato\".\nDopo essere stato congedato dall'esercito segue per breve tempo alcuni corsi all'University of Chicago, ma poi abbandona e trascorre diversi mesi viaggiando a piedi attraverso il sud degli Stati Uniti, dall'Indiana alla Florida. Torna poi a Chicago frequentando ancora un po' l'universit\u00e0. Nel 1922 incontra e sposa sua moglie Nan. L'anno successivo nasce loro figlio, Edward F. Ricketts Jr., e si trasferiscono in California dove organizzano i Pacific Biological Laboratories insieme ad Albert E. Galigher, un amico dei tempi del college che insieme a Ricketts, quando erano compagni di scuola, aveva gestito un'impresa simile ma ovviamente su scala ridotta. L'anno dopo, il 1924, Ricketts rimane per\u00f2 il solo proprietario del laboratorio. La coppia ha anche due figlie: Nancy Jane nel 1924 e Cornelia nel 1926.\nTra il 1925 e il 1927 i genitori e la sorella lo raggiungono in California: sia Frances che il padre lo aiutano al laboratorio.\nNel 1932 Nan lascia Ricketts e porta via con s\u00e9 i bambini. \u00c8 la prima di molte separazioni e riappacificazioni. La coppia si separa definitivamente nel 1936 e Ricketts va ad abitare nel laboratorio che per\u00f2, il 25 novembre dello stesso anno viene distrutto da un incendio propagatosi dalla vicina fabbrica di conserve. Perde cos\u00ec quasi tutto, tra cui una straordinaria mole di corrispondenza, gli appunti delle sue ricerche e la sua amata biblioteca che conteneva un po' di tutto, da testi scientifici di inestimabile valore alla sua adorata collezione di libri di poesia.\nNel 1940 Ricketts e Steinbeck navigano verso il Golfo di California con una barca da pesca presa a noleggio, con l'intento di raccogliere invertebrati marini da classificare ed includere nel loro catalogo scientifico \"Sea of Cortez\". Nello stesso anno Ricketts inizia una relazione con Toni Jackson che, insieme a sua figlia Kay, si trasferisce da lui; la convivenza durer\u00e0 fino al 1947.\nDurante la Seconda guerra mondiale Ricketts entra nuovamente nell'esercito, questa volta come tecnico clinico; viene chiamato in servizio nell'ottobre del 1942, pochi mesi prima di raggiungere il limite di et\u00e0, mentre suo figlio viene chiamato l'anno seguente.\nNel 1945 Steinbeck pubblica il romanzo \"Vicolo Cannery\" e Ricketts, su cui \u00e8 basato il personaggio di Doc, acquista una certa modesta celebrit\u00e0, tanto che turisti e giornalisti iniziano a cercare di incontrarlo. Steinbeck tratteggia Doc (e di conseguenza Ricketts) come un intellettuale dalle diverse sfaccettature, bandito dai circoli che in quell'ambiente contano, un bevitore amante delle feste che frequenta la classe operaia, le prostitute e i vagabondi di Cannery Row a Monterey.\nQuesto ritratto corrisponde in gran parte al vero, ma non del tutto e talvolta si rivela ingannevole. Ricketts, secondo tutti i racconti, lo legge con una certa irritazione, ma conclude dicendo che non lo si doveva criticare perch\u00e9 non era stato scritto con malizia.\nNel settembre del 1946 Nancy Jane ha un figlio, rendendo cos\u00ec Ricketts nonno. Nello stesso anno per\u00f2 Kay inizia ad avere gravissimi problemi di salute a causa di un tumore al cervello. Muore il 5 ottobre 1947. Toni, stravolta dal dolore, finisce per lasciare Ricketts.\nSoltanto poche settimane dopo Ricketts incontra Alice Campbell, una studentessa di musica e filosofia che ha la met\u00e0 dei suoi anni. Si \"sposano\" all'inizio del 1948, anche se in realt\u00e0 il matrimonio non \u00e8 valido perch\u00e9 Ricketts non ha mai legalmente divorziato da Nan\nL'8 maggio 1948 Ricketts sta attraversando i binari della ferrovia all'incrocio di Drake Avenue, proprio nei pressi di Cannery Row, quando un treno investe la sua auto. Sopravvive per tre giorni, parte dei quali trascorsi anche in stato cosciente, ma muore l'11 maggio.\nAll'incrocio dove avvenne l'incidente venne messo un busto bronzeo di Ricketts a grandezza naturale per commemorarlo.\nScritti filosofici.\nOltre ai lavori sulla fauna marina, Ricketts scrisse tre saggi filosofici: continu\u00f2 ad elaborarli nel corso degli anni, aggiungendo nuove idee ed argomentazioni traendo spunto dai giudizi e dai commenti di Campbell, Miller ed altri amici. Il primo saggio espone il suo concetto di pensiero non-teleologico, un modo di guardare alle cose per ci\u00f2 che effettivamente sono, senza preoccuparsi di cercare spiegazioni per la loro esistenza. Nel secondo saggio, \"The Spiritual Morphology of Poetry\", propose di definire quattro categorie progressive di poesia, dalla pi\u00f9 semplice alla pi\u00f9 elevata, ed assegn\u00f2 vari celebri poeti a queste categorie. Il terzo saggio, \"The Philosophy of 'Breaking Through\"', esamina il superamento dei propri confini per mezzo delle arti e descrive i suoi momenti di \"balzo in avanti decisivo\" (\"Breaking Through\"), come quando per la prima volta ascolt\u00f2 la \"Madama Butterfly\".\nSecondo quanto si pu\u00f2 leggere nelle sue lettere, le conversazioni avute con il compositore John Cage aiutarono Ricketts a chiarire alcune delle sue teorie sulla poesia e gli fecero comprendere meglio l'attenzione che molti artisti contemporanei pongono sulla forma rispetto al contenuto.\nNonostante Steinbeck, per aiutare l'amico, avesse proposto questi saggi a diversi editori, soltanto uno fu pubblicato mentre Ricketts era ancora in vita, il primo, che fu inserito in \"Sea of Cortez\".\nTutti i suoi scritti pi\u00f9 consistenti, insieme ad altre opere pi\u00f9 brevi, furono pubblicati da Joel Hedgpeth nei due volumi di \"The Outer Shores\", corredati da una nota biografica curata dallo stesso Hedgpeth.\nIl suo contributo alle scienze biologiche.\nAll'epoca in cui operava Ricketts, il concetto di ecologia era praticamente appena nato. Concetti al giorno d'oggi comunemente conosciuti come habitat, nicchia ecologica, successione, rapporto predatore-preda e catena alimentare erano idee non ancora pienamente comprese ed accettate. Ricketts fu tra i pochi biologi marini a studiare gli organismi che vivono nella zona delle maree direttamente sul luogo.\nLa pi\u00f9 importante opera scientifica di Ricketts \u00e8 \"Between Pacific Tides\", scritto insieme a Jack Calvin e pubblicato per la prima volta nel 1939. Ricketts fece una revisione del testo per la 2\u00aa edizione, pubblicata poco dopo la sua morte. Da allora, curato e rivisto da altri studiosi, il testo \u00e8 considerato un punto fermo e un classico sulla zoologia marina costiera della California ed \u00e8 ad oggi giunto alla 5\u00aa edizione.\nLa terza e la quarta edizione di \"Between Pacific Tides\" furono curate dal Dr. Joel W. Hedgpeth, che mantenne intatto il livello di eccellenza nella classificazione delle specie raggiunto dal testo servendosi dello stesso tipo di approccio ecologico alla biologia marina.\nUn contemporaneo di Ricketts, S. F. Light dell'Universit\u00e0 di Berkeley, pubblic\u00f2 nel 1941 un importante testo sullo stesso argomento servendosi per\u00f2 di un approccio sistemico tradizionale. Il suo \"Light's Manual\" \u00e8 considerato un altro classico ed \u00e8 attualmente giunto alla 3\u00aa edizione. La differenza con l'approccio adottato da Ricketts, all'epoca definito \"pionieristico\", pu\u00f2 essere facilmente ravvisata confrontando i due testi. \"Light's Manual\" \u00e8 un testo minuzioso, denso, tecnico e di difficile lettura per i non esperti, ma di fondamentale importanza per gli specialisti del ramo. \"Between Pacific Tides\" \u00e8 scritto in modo colloquiale, leggibile, ricco di osservazioni e di commenti e di facile fruibilit\u00e0 per chiunque sia interessato alle forme di vita del litorale. Non \u00e8 un manuale esauriente sugli invertebrati marini, ma illustra gli animali pi\u00f9 diffusi e comuni con uno stile accattivante e chiaro per i principianti, pur offrendo anche informazioni importanti e ben documentate per i biologi. Non \u00e8 organizzato seguendo la tassonomia tradizionale, ma seguendo i diversi habitat. In questo modo, ad esempio, i granchi non sono trattati tutti nello stesso capitolo: i granchi che vivono sugli scogli si trovano in una sezione diversa rispetto a quelli che vivono nelle zone sommerse o sulle spiagge sabbiose.\n\"Sea of Cortez\" pu\u00f2 essere quasi considerato come due libri separati. La prima parte \u00e8 sostanzialmente narrativa, scritta a quattro mani con Steinbeck: Ricketts tenne un diario quotidiano nel corso della spedizione mentre Steinbeck rielabor\u00f2 il materiale. In seguito questa parte venne pubblicata da sola con il titolo di \"The Log From the Sea of Cortez\", senza il nome di Ricketts in copertina. Il resto del libro, circa 300 pagine, \u00e8 un \"catalogo filogenetico annotato\" degli esemplari raccolti. Questa sezione \u00e8 integralmente opera di Ricketts. Ironicamente fu pubblicato organizzandolo secondo il sistema tassonomico tradizionale, ma con numerose annotazioni di tipo ecologico quando disponibili.\nDall'epoca in cui visse Ricketts, le scienze ecologiche si sono evolute verso analisi pi\u00f9 accurate e quantitative e articoli di \"storia naturale\" non vengono generalmente pi\u00f9 accettati dalle riviste di settore. Ricketts fece un primo tentativo di analisi ecologica quantitativa negli articoli che pubblic\u00f2 sul giornale di Monterey, in cui analizzava la locale industria della pesca delle sardine. Valut\u00f2 l'ammontare annuale complessivo del pescato e descrisse il ciclo vitale delle sardine trattando anche il plancton di cui si nutrono e la temperatura dell'acqua, notando che il pescato andava diminuendo man mano che la pesca si faceva pi\u00f9 intensiva. Quando l'industria della pesca and\u00f2 in crisi, a Monterey si chiesero tutti dove fossero finite le sardine. \"Sono dentro le scatolette!\" scrisse Ricketts. Alla luce delle conoscenze attuali sembra essere stata una deduzione piuttosto semplice, ma il lavoro di Ricketts era uno dei primissimi esempi di ecologia quantitativa applicata allo sfruttamento delle risorse naturali."}
{"id": "1150448", "revid": "484362", "url": "https://it.wikipedia.org/wiki?curid=1150448", "title": "Spartaco - Il gladiatore", "text": "Spartaco - Il gladiatore (\"Spartacus\") \u00e8 un film per la televisione del 2004 diretto da Robert Dornhelm e interpretato dall'attore croato Goran Vi\u0161nji\u0107. Scritto da Howard Fast e Robert Schenkkan, \u00e8 stato dedicato a Sir Alan Bates (nel film Agrippa), deceduto per cancro poco prima della conclusione del film.\nTrama.\nRoma, 73 a.C.\nLa Repubblica romana \u00e8 da anni scossa da feroci fermenti sociali. I patrizi, i nobili di Roma, sono sempre pi\u00f9 ricchi e potenti, mentre i plebei faticano disperatamente, lavorando per soddisfare i capricci dei nobili.\nIl giovane e arrogante senatore Marco Licinio Crasso, recentemente risorto dalle ceneri della propria dinastia tramite lucrose speculazioni finanziarie, stimola e insieme schiaccia la Citt\u00e0-stato, sognando ardentemente di divenire console della Repubblica. Le sue ambizioni vengono sapientemente ostacolate da Lentulo Gracco, il capo del Senato e massimo esponente del partito popolare.\nMentre a Roma i potenti bisticciano per il potere, il generale Gneo Pompeo Magno, inviato dalla Repubblica in Spagna e in Gallia per domare le ribellioni, conquista numerosi territori di frontiera, da cui i suoi soldati traggono bottini sostanziosi e numerosi prigionieri innocenti che rendono schiavi. Tra loro vi \u00e8 la giovane e bellissima Varinia, che viene condotta a Roma e venduta a Lentulo Battiato, il lanista che possiede la scuola di gladiatori di Capua, la pi\u00f9 famosa dell'intero mondo romano.\nIl giovane trace Spartaco, condannato a una vita di schiavit\u00f9 nelle miniere d'oro d'Egitto, si ribella ai propri carcerieri dopo aver cercato di salvare un bambino schiavo alla miniera dalle sevizie dei crudeli soldati. Condannato alla crocifissione, come suo padre in Tracia prima di lui, viene invece salvato da Lentulo Battiato, che lo acquista con entusiasmo. Il lanista infatti sa bene che i traci sono molto apprezzati dalla gente come gladiatori, e decide di sottoporlo a una speciale disciplina.\nSpartaco, a causa della sua tempra, si attira l'antipatia di Cinna, l'odioso addestratore di gladiatori della scuola di Lentulo Battiato, e instaura un rapporto di amore-odio con Crixo, il gigantesco e scontroso gladiatore gallo. Pi\u00f9 avanti si innamora di Varinia, che ha osato resistere a Lentulo Battiato e che gli viene assegnata come compagna, con l'ordine di renderla pi\u00f9 mansueta. Divenuto un combattente abile e irriducibile, Spartaco si batte ripetutamente nell'arena, di fronte ai pi\u00f9 illustri cittadini e generali romani, divenendone l'idolo osannato.\nUn giorno, Crasso e i suoi amici raggiungono Capua e richiedono un combattimento a morte tra due coppie di gladiatori. Spartaco \u00e8 uno dei combattenti scelti e si ritrova a duellare contro Draba, che anzich\u00e9 ucciderlo tenta di eliminare gli spettatori romani, finendo invece trucidato da Cinna e dalle guardie romane.\nLe condizioni di Spartaco e dei suoi compagni diventano qui ancora pi\u00f9 insopportabili e ispirato dal tentativo di ribellione di Draba, il trace guida una rivolta di schiavi talmente vasta e rabbiosa da costituire subito un serio pericolo per Roma e la sua democrazia. Lentulo Battiato \u00e8 assolutamente disperato: in poche drammatiche ore le sue trentennali fortune sono miseramente sfumate.\nCrasso arringa abilmente il Senato, ricordando ai padri coscritti il tumulto degli schiavi recentemente scoppiato in Sicilia. Desideroso di ottenere la gloria militare, tenta di proporsi come condottiero contro Spartaco, ma il senatore Gracco lo ferma d'impulso. L'affarista allora suggerisce il nome di Glabro, un senatore di scarso peso politico, che viene accettato dalla maggioranza. Glabro per\u00f2 sottovaluta l'armata di schiavi rifugiatasi sul Vesuvio e viene ucciso insieme alle sue truppe. Nel frattempo, Spartaco viene scelto come condottiero dagli schiavi e Davide e Crixo diventano i suoi luogotenenti. Varinia, divenuta sua moglie, aspetta il loro primo figlio.\nDopo una serie di successi ottenuti contro altri condottieri romani pi\u00f9 abili di Glabro, Spartaco semina il caos in tutta l'Italia del sud, liberando molti schiavi che si uniscono a lui. Roma \u00e8 sconvolta dalle notizie dei saccheggi e dei massacri e Crasso, nonostante le obiezioni continue di Gracco, riesce a convincere il Senato a conferirgli i pieni poteri militari, dopo aver rinforzato le mura cittadine e bruciato vivi duecento schiavi come monito contro eventuali sollevazioni servili entro le strade dell'Urbe. L'uomo pi\u00f9 ricco del mondo, a proprie spese, mette insieme sul campo sei intere legioni e va incontro a Spartaco. I due eserciti si affrontano ripetutamente con alterne vicende.\nSpartaco pianifica la fuga attraverso il mare con il pirata siciliano Orsino, che lo invita a raggiungere le coste della Calabria. Il pirata per\u00f2 viene scoperto da Crasso, che lo minaccia affinch\u00e9 tradisca gli schiavi. Spartaco inoltre vede indebolite le proprie forze a seguito dell'abbandono da parte di Crixo e di tutti gli ex schiavi Galli come lui, con il quale ultimamente i dissapori erano aumentati notevolmente.\nIn trappola tra le legioni di Crasso, Lucullo e Gneo Pompeo Magno, Spartaco e i suoi affrontano Crasso in Lucania. La battaglia finale \u00e8 durissima e le milizie di Crasso alla fine hanno la meglio sui ribelli. Lo stesso Spartaco cade in battaglia, mentre Varinia mette al mondo il loro figlioletto. Il generale romano cattura gli schiavi e ordina la loro crocifissione lungo la via Appia: sono pi\u00f9 di seimila prigionieri.\nFrattanto, Pompeo cattura gli schiavi sfuggiti a Crasso e torna a Roma carico di gloria, reclamando come propria la vittoria ottenuta in realt\u00e0 da Crasso. Il Senato riconosce Pompeo come il vero vincitore della guerra, a dispetto di Crasso, ma il giovane e accorto senatore Gaio Giulio Cesare, tra i sonori consensi del potente collegio della Repubblica, propone entrambi i condottieri al consolato di Roma.\nInfuriato dal \"tradimento\" di Cesare, Gracco porta via a Crasso Varinia e il suo bambino, schiavi nella sua casa, li conduce alla libert\u00e0 una volta per tutte in un villaggio anonimo e sperduto della Gallia e successivamente si suicida, squarciandosi lo stomaco con un gladio ai piedi della statua di un suo antenato. Preferisce infatti la morte che sottostare ai capricci del suo antico nemico, ora al governo del mondo.\nIl film si conclude con Varinia che racconta al figlio, chiamato Spartaco come il suo defunto marito, le vicende di suo padre."}
{"id": "1150458", "revid": "1610933", "url": "https://it.wikipedia.org/wiki?curid=1150458", "title": "Cercopiteco dal diadema", "text": ""}
{"id": "1150460", "revid": "15756", "url": "https://it.wikipedia.org/wiki?curid=1150460", "title": "Corriere di Maremma", "text": "Il Corriere di Maremma \u00e8 stato l'edizione maremmana del \"Corriere dell'Umbria\", in edicola dal 13 aprile 2002 al 6 ottobre 2015.\nLa redazione era a Grosseto. Il direttore responsabile \u00e8 stato Anna Mossuto, vicedirettori Stefano Bisi e Riccardo Regi, caporedattore centrale Sergio Casagrande. Caposervizio responsabile di sede \u00e8 stato Susanna Guarino.\nIl Corriere della Maremma faceva parte della catena di quotidiani afferenti al \"Corriere dell'Umbria\" che consistevano in edizioni provinciali diffuse nell'Italia centrale: il \"Corriere di Arezzo\", il \"Corriere di Siena\", il \"Corriere di Viterbo\", il \"Corriere di Rieti\", il \"Corriere della Sabina\". "}
{"id": "1150461", "revid": "324090", "url": "https://it.wikipedia.org/wiki?curid=1150461", "title": "Calendario Pirelli", "text": "Il calendario Pirelli \u00e8 un calendario senza fini commerciali nato nel 1963 nella filiale italiana della Pirelli.\nStoria.\nIl calendario Pirelli \u00e8 famoso per la sua tiratura limitata; infatti non \u00e8 venduto, ma viene regalato soltanto ad un numero limitato di importanti clienti della Pirelli e di VIP. Si tratta per questo di un prodotto particolare, caratterizzato peraltro da immagini di fascino, compresi i nudi artistici.\nLa sua pubblicazione \u00e8 stata interrotta dopo l'edizione 1974 a causa della recessione economica mondiale dovuta alla crisi petrolifera. La pubblicazione \u00e8 ripresa 10 anni pi\u00f9 tardi e da allora \u00e8 stato pubblicato regolarmente.\nApparire sul calendario Pirelli \u00e8 diventato un segno di distinzione per i fotografi incaricati di realizzare gli scatti (tra gli altri: Donovan, Stern, Ritts, Avedon, Peter Lindbergh, Weber, Annie Leibovitz, Testino, Demarchelier, Terry Richardson, McCurry, Inez &amp; Vinoodh).\nNel 2014 la scelta da parte del gruppo Pirelli The Cal di pubblicare, in occasione dei 50 anni, una versione censurata nel 1986 opera di Helmut Newton (scomparso nel 2004).\nStessa fama che \u00e8 spettata anche alle varie \"top model\", attrici, cantanti e personalit\u00e0 internazionali, incluse personalit\u00e0 maschili.\nTra i nomi pi\u00f9 ricorrenti: \nInoltre sono apparse attrici quali Selma Blair, Sophia Loren, In\u00e9s Sastre, Naomi Watts, S\u00f4nia Braga, Brittany Murphy, Monica Bellucci, Julia Stiles, Sienna Miller, Mena Suvari, Hilary Swank o supermodelle come Eva Riccobono, Cindy Crawford, Milla Jovovich, Heidi Klum, Iman. Tra le partecipazioni maschili: Alessandro Gassmann, Bono, John Malkovich, Ewan McGregor.\nIl calendario del 2021 non \u00e8 stato pubblicato a causa della pandemia di COVID-19."}
{"id": "1150464", "revid": "73560", "url": "https://it.wikipedia.org/wiki?curid=1150464", "title": "Bradipo del cappuccio", "text": ""}
{"id": "1150466", "revid": "15756", "url": "https://it.wikipedia.org/wiki?curid=1150466", "title": "Juno (sonda spaziale)", "text": "Juno \u00e8 una missione spaziale della NASA il cui scopo principale \u00e8 studiare il campo magnetico di Giove attraverso una sonda in orbita polare. \u00c8 stata lanciata il 5 agosto 2011 a bordo di un razzo Atlas V dalla Cape Canaveral Air Force Station, in Florida. Il 5 luglio 2016 \u00e8 arrivata a destinazione e a seguito degli ottimi risultati ottenuti, nel 2021 la NASA ne ha esteso la missione sino alla fine del 2025, salvo eventuali imprevisti tecnici. Per evitare contaminazioni di batteri provenienti da Terra nella ricerca di una possibile vita aliena, e considerando che la luna Europa \u00e8 una delle maggiori candidate dove cercarla, alla fine della missione Juno sar\u00e0 intenzionalmente deviata nell'atmosfera gioviana, venendo completamente distrutta.\nLa missione \u00e8 stata sviluppata nell'ambito del Programma New Frontiers, che prevede la realizzazione di missioni spaziali altamente specializzate e a medio costo. Proposta nel 2003 a un costo di 700 milioni di dollari), il costo previsto al momento del lancio era di 1,1 miliardi di dollari.\nLa missione ha come obiettivi misurare la composizione di Giove, il campo gravitazionale, il campo magnetico e la magnetosfera polare. Cercher\u00e0 anche indizi su come si \u00e8 formato il pianeta, incluso se ha un nucleo roccioso, la quantit\u00e0 di acqua presente nell'atmosfera profonda, la distribuzione della massa e i suoi venti in profondit\u00e0, che possono raggiungere velocit\u00e0 fino a .\n\"Juno\" \u00e8 la seconda sonda spaziale a inserirsi in orbita attorno a Giove dopo l'orbiter Galileo, ed \u00e8 la prima missione diretta a una pianeta del sistema solare esterno a usare come fonte di energia pannelli solari invece di generatori termoelettrici a radioisotopi.\nStoria e denominazione.\nNel 2002 venne lanciato dalla NASA il Programma New Frontiers, che avrebbe dovuto individuare sette missioni prioritarie (missioni su Marte escluse) a medio costo su dodici proposte per il decennio 2003-2013. Questa classe di missioni prevede costi intermedi rispetto alle missioni pi\u00f9 economiche del Programma Discovery e a quelle pi\u00f9 costose del Programma Flagship. La prima a essere selezionata fu la Kuiper Belt Pluto Explorer, che poi diverr\u00e0 la \"New Horizons\" il cui obiettivo era Plutone e la fascia di Kuiper, mentre il secondo progetto approvato, nel giugno 2005, fu il Jupiter Polar Orbiter with Probes, che verr\u00e0 poi ridenominato in \"Juno\".\nInizialmente era previsto che la sonda venisse lanciata nel 2009, tuttavia il lancio fu posticipato di due anni, per perfezionare ulteriormente il programma della missione: venne aggiunta un'orbita preliminare di 78 giorni attorno a Giove, per preparare la fase scientifica e anche per osservare da una diversa angolazione la magnetosfera gioviana. Dopo la fase di progettazione, durata quasi 3 anni, nel 2008 inizi\u00f2 la costruzione della sonda, vennero apportate alcune modifiche al progetto originale, il peso della sonda pass\u00f2 da 180 kg a 157 kg, mentre la superficie dei pannelli solari fu aumentata da 50 a . Per il lancio nel 2007 fu selezionato un Atlas V, per un costo di lancio di 190 milioni di dollari.\nLa NASA raccolse diversi suggerimenti per il nome della missione, come ad esempio Jupiter Near-polar Orbiter, tuttavia alla fine venne preferito un nome proveniente dalla mitologia e fu scelto quello di Giunone (\"Juno\" in inglese), dea e moglie del re degli dei Giove nella mitologia romana, perch\u00e9 la sua missione \u00e8 quella di rivelare ci\u00f2 che Giove nasconde dietro le sue nubi (come la dea, che riusc\u00ec a scrutare Giove che si era nascosto dietro a un velo di nubi).\nObiettivi.\nL'obiettivo di \"Juno\" \u00e8 di raccogliere dati per ricostruire la storia della formazione di Giove e la sua evoluzione. Giove possiede una massa che \u00e8 2,5 volte quella di tutti gli altri pianeti messi assieme e occupa un ruolo centrale nella formazione del sistema solare; le informazioni raccolte dovrebbero consentire di affinare le teorie in questo campo e, pi\u00f9 in generale, di comprendere meglio l'origine dei sistemi planetari scoperti attorno ad altre stelle. Alla data del lancio della sonda, Giove rimane un pianeta sostanzialmente poco conosciuto, esistono diverse teorie riguardo alla sua formazione, nonostante i dati raccolti tramite le osservazioni fatte dalla Terra e nonostante sia stato visitato dalla sonda Galileo, che orbit\u00f2 attorno al pianeta per otto anni a partire dal 1995.\nIn particolare la missione deve consentire di effettuare osservazioni di Giove per chiarire i seguenti punti:\nCaratteristiche tecniche.\nLa sonda.\n\"Juno\" \u00e8 stata sviluppata dalla NASA e costruita dalla Lockheed Martin. La sua massa \u00e8 di 3.625 chilogrammi di cui 2.025 di propellente utilizzato principalmente per correzioni di traiettoria e inserimento in orbita attorno a Giove, e circa 170 chilogrammi di strumentazione scientifica. La sonda \u00e8 alta 3,5 metri e il suo diametro \u00e8 anch'esso di 3,5 metri, escludendo i pannelli solari, lunghi quasi 9 metri. La sonda \u00e8 stabilizzata mediante rotazione, gli strumenti sono fissi e i componenti pi\u00f9 sensibili sono collocati in un compartimento schermato per proteggerli quando la sonda attraversa la fascia di radiazioni di Giove.\nPannelli solari.\n\"Juno\" \u00e8 la prima sonda alimentata da pannelli solari che si trova a operare a quella distanza dal Sole, dove l'energia ricevuta dalla stella \u00e8 solamente il 4% di quella che riceve in un'orbita attorno alla Terra. Come la Galileo e altre sonde inviate nel sistema solare esterno, erano sempre stati usati dei generatori termoelettrici a radioisotopi come fonte di energia necessaria per le missioni. I motivi di questa scelta, come spiegato dalla NASA, sono stati diversi: l'implementazione degli RTG \u00e8 complessa e costosa e la produzione di plutonio-238 era cessata negli Stati Uniti da tempo, e dato il profilo della sua orbita, i requisiti elettrici erano significativi solo per sei ore per un periodo di undici giorni (durata di un'orbita). Inoltre, i progressi tecnologici nel campo delle celle fotovoltaiche hanno comportato un aumento dell'efficienza e quindi una riduzione nelle dimensioni minime necessarie perch\u00e9 un pannello possa sviluppare sufficiente potenza per l'alimentazione di una sonda a una tale distanza dal Sole. Infine, utilizzando energia solare, la NASA evita le proteste che negli anni passati hanno accompagnato il lancio di sonde alimentate da generatori termoelettrici a radioisotopi (dovute all'accusa, confutata dalla NASA, di essere rischiosi per la salute pubblica). Va comunque notato che la NASA ha programmato l'uso di generatori termoelettrici a radioisotopi in numerosi altri progetti e la decisione di utilizzare una fonte di energia alternativa in questa missione \u00e8 stata prettamente pratica ed economica piuttosto che politica.\nI pannelli solari, lunghi 8,9 metri, sono composti da oltre 18.000 celle, in orbita terrestre generano di energia elettrica, mentre alla distanza alla quale si trova Giove generano 500 watt. I pannelli sono costantemente orientati in direzione del Sole, due batterie agli ioni di litio da forniscono energia quando \"Juno\" viene eclissata per brevi periodi.\nTelecomunicazioni.\nPer le comunicazioni la sonda dispone di diverse antenne per comunicare con le stazioni riceventi sulla Terra; gli scambi di dati passano essenzialmente attraverso l'antenna parabolica ad alto guadagno (HGA) di 2,5 metri di diametro, non regolabile. L'antenna a guadagno medio (MGA) rivolta in avanti come l'antenna principale richiede un puntamento verso la Terra meno accurato e pu\u00f2 essere utilizzata quando l'antenna principale non pu\u00f2 essere puntata con precisione verso la Terra. Le due antenne a basso guadagno (LGA) sono rivolte una in avanti e l'altra all'indietro, richiedono un puntamento molto grossolano e vengono utilizzate quando la sonda passa in modalit\u00e0 safe mode. Un'antenna toroidale a guadagno medio (Toroidal Low Gain Antenna o TLGA) \u00e8 rivolta verso la parte posteriore e copre i punti ciechi delle antenne a basso guadagno; questa antenna svolge un ruolo cruciale durante le manovre di correzione della traiettoria e di inserimento in orbita attorno a Giove.\nPropulsione.\nLa propulsione principale \u00e8 fornita da un motore a razzo bipropellente con 645 newton di spinta che consuma una miscela ipergolica di idrazina come carburante e tetrossido di azoto come ossidante. Questo propulsore di tipo \"Leros-1b\" \u00e8 riservato per l'inserimento in orbita attorno a Giove e per le principali manovre orbitali. Per il controllo del veicolo vengono utilizzati 12 piccoli motori a razzo monopropellente che consumano idrazina, che oltre a consentire la spinta trasversale e assiale sono utilizzati anche per le correzioni di traiettoria. \nStrumenti scientifici.\nJuno \u00e8 dotata di un set di 8 strumenti per un totale di 29 sensori e una fotocamera (JunoCam). Gli strumenti sono per la maggior parte stati sviluppati da centri di ricerca statunitensi, tranne il JIRAM, di provenienza italiana e il cui \"Principal Investigator\" era Angioletta Coradini dell'INAF-IFSI. L'accordo tra NASA - ASI venne firmato nel 2008 e oltre a JIRAM, comprendeva anche la fornitura dello strumento radioscientifico Ka-Band Translator, realizzato da Thales Alenia Space \nTarga dedicata a Galileo Galilei e figurine LEGO.\nOltre a questo set di strumenti scientifici all'avanguardia, la sonda porta con s\u00e9 anche una placca dedicata a Galileo Galilei, fornita dall'Agenzia Spaziale Italiana. Questa \u00e8 una copia in alluminio dell'originale manoscritto in cui Galileo ha descritto per la prima volta le quattro lune galileiane di Giove. Oltre a questo porta anche tre figurine LEGO, che rappresentano Galileo, Giove e sua moglie Giunone (Juno). Dal Monte Olimpo, Giunone \u00e8 riuscita a guardare attraverso le nubi e capire la vera natura di suo marito, la sonda \"Juno\" spera di riuscire a fare lo stesso con il pi\u00f9 grande gigante gassoso del sistema solare. Le tre figurine sono state costruite in alluminio invece della solita plastica dei LEGO per permettere loro di durare a lungo durante il volo spaziale.\nPanoramica della missione.\nLancio.\nLa missione \u00e8 stata lanciata con successo venerd\u00ec 5 agosto 2011 alle 16:25 UTC (12:25 ora locale, 18:25 ora italiana) a bordo del razzo Atlas V 551 dalla piattaforma di lancio 41 della base militare di Cape Canaveral Air Force Station, in Florida.\nLa fase di ascesa \u00e8 durata complessivamente dieci minuti circa e ha immesso la sonda in un'orbita di parcheggio approssimativamente circolare, a circa 120\u00a0km di altitudine. Dopo circa trenta minuti, una seconda accensione del lanciatore Centaur ha immesso la sonda su una traiettoria di fuga dalla Terra. A circa 54 minuti dal lancio, \u00e8 avvenuta la separazione della sonda dal razzo Centaur e il dispiegamento dei pannelli solari. Sono state inoltre prese le misure necessarie al controllo dell'assetto, ponendo la sonda in rotazione a una velocit\u00e0 compresa tra 1 e 2 giri al minuto (rpm).\nGravity-assist con la Terra.\nLa sonda era stata posta su un'orbita ellittica con l'afelio oltre l'orbita di Marte, successivamente due manovre effettuate nel settembre 2012 hanno immesso la sonda su una traiettoria che ha permesso un \"fly-by\" della Terra nell'ottobre del 2013, in cui \u00e8 stato sfruttato l'effetto fionda gravitazionale per fornire l'incremento di velocit\u00e0 necessaria a raggiungere Giove. Il massimo avvicinamento \u00e8 stato raggiunto alle 19:21 UTC, quando la sonda \u00e8 transitata entro 558\u00a0km dalla superficie terrestre, al di sopra dell'Africa meridionale. Tuttavia un inconveniente ha indotto la sonda a entrare in modalit\u00e0 di emergenza: dal momento che il fly-by \u00e8 avvenuto nell'ombra terrestre, la sonda ha dovuto attingere l'energia dalle batterie di bordo dato che i pannelli solari non ricevevano pi\u00f9 la luce del Sole. Quando il livello di carica delle batterie \u00e8 sceso al di sotto di un limite pre-programmato, il computer di bordo ha rilevato l'anomalia e ha impartito alla sonda l'ordine di configurarsi nel cosiddetto \"safe mode\", cio\u00e8 spegnendo tutto ci\u00f2 non strettamente necessario e orientandosi con l'antenna verso la Terra in attesa di comandi. Si \u00e8 poi appurato che il limite era stato impostato in maniera troppo conservativa. Ci\u00f2 non ha impedito che la manovra fosse eseguita con successo perch\u00e9 il gravity-assist era passivo, non era cio\u00e8 prevista l'accensione dei motori. Le osservazioni che erano state programmate tuttavia non sono state eseguite.\nDurante la fase di avvicinamento, la sonda ha scattato delle immagini della Luna. Era inoltre previsto di utilizzare i dati raccolti nel corso del passaggio nel tentativo di fornire una spiegazione della cosiddetta \"anomalia dei fly-by con la Terra\": alcune sonde che hanno eseguito manovre di fionda gravitazionale con il nostro pianeta hanno acquisito un incremento nella velocit\u00e0 maggiore rispetto a quello previsto matematicamente. L'acquisizione di nuovi dati sembrerebbe essenziale per determinare se ci\u00f2 possa essere dovuto a imprecisioni nei software o a fenomeni fisici non ancora individuati.\nViaggio verso Giove.\nLa sonda \u00e8 arrivata nei pressi di Giove 5 anni dopo il lancio e dopo oltre due anni e mezzo dal fly-by con la Terra. La propulsione principale \u00e8 stata utilizzata una decina di volte, prima e dopo il sorvolo della Terra, per apportare piccole correzioni di rotta. Sei mesi prima dell'arrivo, nel gennaio 2016, \u00e8 stato verificato il funzionamento degli strumenti, che sono stati calibrati. Le prime osservazioni scientifiche sul campo magnetico e sulle particelle sono state fatte quando \u00e8 stato raggiunto il bow shock, ossia dove il vento solare impatta la magnetosfera di Giove, il 24 giugno 2016. Poco tempo dopo, il 4 luglio 2016, la sonda \u00e8 arrivata a destinazione.\nInserimento in orbita.\nL'inserimento in orbita attorno a Giove era un passaggio complesso: si tratta di un'operazione completamente controllata dal computer di bordo, che prende il controllo completo delle operazioni 5 giorni prima della manovra. Per diminuire le possibilit\u00e0 di un fallimento, sono state sospese alcune procedure che potrebbero portare inavvertitamente la sonda spaziale in modalit\u00e0 safe mode. Per lo stesso motivo gli strumenti scientifici sono stati spenti cinque giorni prima e riavviati solo dopo cinquanta ore dopo dall'inserimento in orbita. Prima di avviare la propulsione, la velocit\u00e0 di rotazione della sonda spaziale attorno al proprio asse \u00e8 stata aumentata, da due a cinque giri al minuto, per limitare gli scostamenti dalla direzione scelta durante la fase di propulsione. La manovra di inserimento in orbita \u00e8 stata attivata alle 2:30 UTC del 5 luglio e ha utilizzato il propulsore principale per 35 minuti. Gli scienziati della missione hanno ricevuto la conferma che il propulsore ha funzionato correttamente 48 minuti dopo, il tempo impiegato per l'arrivo del segnale al centro di controllo, alla velocit\u00e0 della luce nel vuoto. L'azione del motore a razzo ha ridotto la velocit\u00e0 di \"Juno\" di 542 m/s, portandola a e ha inserito la sonda spaziale in un'orbita di 53,5 giorni attorno al pianeta. La scelta di un'orbita pi\u00f9 ampia rispetto a quella mirata ha consentito un risparmio del propellente. \nModifica del programma.\nSecondo il piano iniziale, l'orbita avrebbe dovuto essere modificata il 19 ottobre, dopo due orbite, utilizzando nuovamente il propulsore principale per 38 minuti, per inserire la sonda su un'orbita con periodo di 14 giorni. Tuttavia a causa di problemi a delle valvole dell'elio la sonda entr\u00f2 in modalit\u00e0 \"safe mode\" poche ore prima del secondo passaggio, riducendo al minimo l'attivit\u00e0 e disattivando gli strumenti, non fu quindi possibile effettuare la manovra orbitale. Il 24 ottobre il sistema usc\u00ec dalla modalit\u00e0 safe mode, ma in questo passaggio non fu possibile eseguire rilevamenti scientifici o cambiare orbita. \nDopo questo incidente la NASA per evitare rischi decise di mantenere l'orbita iniziale, poich\u00e9 consentiva ugualmente di effettuare le osservazioni in programma, anche se ci\u00f2 comportava lo svantaggio di allungare la missione di 3 anni con un costo non preventivato di 35-40 milioni di dollari all'anno, e la non certezza che la sonda avrebbe potuto funzionare correttamente per quel periodo, considerando l'ambiente in cui si trovava, dannoso per gli strumenti elettronici. Per questo motivo la sonda percorre un'orbita polare fortemente ellittica, per limitare il tempo trascorso nella fascia di radiazioni creata dall'intensa magnetosfera gioviana. L'orbita della sonda infatti sorvola Giove dal polo nord al polo sud a bassissima quota (tra 4.200 e 7.900 chilometri), quindi si allontana fino a un apoapside di 8,1 milioni di chilometri, ben oltre l'orbita di Callisto.\nEstensioni della missione.\nLa conclusione della missione, inizialmente programmata dopo il completamento di 36 orbite attorno a Giove per il 2018, \u00e8 stata estesa per ulteriori 41 mesi, sino a luglio 2021. L'estensione della missione ha consentito di effettuare le 36 orbite programmate che in fase operativa erano state ridotte per garantire la sicurezza degli strumenti.\nNel luglio del 2021 \u00e8 terminata la prima estensione della missione che ha completato il programma principale, tuttavia gi\u00e0 nel gennaio dello stesso anno la NASA aveva prorogato nuovamente la missione fino al 2025. Sfruttando le opportunit\u00e0 create da questa estensione, alla missione sono stati aggiunti diversi obiettivi. Verranno eseguite misurazioni delle radiazioni attorno a Io ed Europa per ottimizzare le strategie di osservazione di queste lune per le future sonde spaziali \"Europa Clipper\" (NASA) e JUICE (Agenzia spaziale europea). \"Juno\" effettuer\u00e0 due sorvoli di Ganimede, tre di Europa e undici di Io e attraverser\u00e0 ripetutamente gli anelli di Giove. In questa occasione verranno raccolti dati per migliorare la conoscenza della geologia di queste lune e della dinamica degli anelli. Il periapside dell'orbita, situato vicino alla superficie di Giove, migrer\u00e0 gradualmente verso nord, migliorando cos\u00ec la conoscenza della copertura delle regioni polari e dei suoi misteriosi cicloni. Utilizzando l'assistenza gravitazionale delle lune, l'orbita di \"Juno\" verr\u00e0 gradualmente ridotta, aumentando il numero di passaggi e quindi di osservazioni. Il sorvolo di Ganimede il 7 giugno 2021 (orbita 34) ha consentito di diminuire la durata di un'orbita da 53 a 43 giorni. Il passaggio vicino a Europa il 29 settembre 2022 ridurr\u00e0 nuovamente il periodo a 38 giorni. Infine, i sorvoli combinati del 30 dicembre 2023 e del 3 febbraio 2024 dovrebbero ridurre il periodo orbitale a 33 giorni.\nFine della missione.\nL'elettronica della sonda, che si degrada ad ogni passaggio attraverso la fascia di radiazioni, corre un rischio crescente di guasto, nonostante i 200 chilogrammi di schermatura che la proteggono, e la missione verr\u00e0 terminata di proposito prima che \"Juno\" finisca fuori controllo. A inizio 2022 si pensa che ci\u00f2 possa avvenire nel settembre 2025; la propulsione della sonda verr\u00e0 attivata un'ultima volta per ridurne la velocit\u00e0, il che abbasser\u00e0 la sua altitudine durante l'ultimo sorvolo di Giove. Pochi giorni dopo, la sonda entrer\u00e0 nell'atmosfera di Giove, dove sar\u00e0 distrutta dalla pressione e dalla temperatura.\nLa deorbitazione controllata ha lo scopo di eliminare i detriti spaziali e i rischi di contaminazione in conformit\u00e0 con le linee guida sulla protezione planetaria della NASA, in particolare per le lune potenzialmente abitabili come Europa e Ganimede, come venne fatto per la sonda Galileo e, per la protezione delle lune di Saturno, per la Cassini-Huygens.\nOrbite della missione.\nLa missione prevedeva 36 orbite polari nell'arco di 20 mesi, con due orbite di 53 giorni e le successive pi\u00f9 corte di 14 sino al termine della missione, prevista per luglio 2018. Tuttavia a causa dei guasti e della revisione del programma che ha annullato l'accorciamento delle orbite, a quella data \"Juno\" aveva compiuto 20 delle 32 orbite previste intorno al gigante gassoso e solo il 20 luglio 2021, dopo l'estensione della missione, fu terminata la fase principale prevista dal programma. Con la seconda estensione della missione \"Juno\" fino al 2025 la sonda dovrebbe effettuare un'altra quarantina di orbite e diversi sorvoli ravvicinati di Io, Europa e Ganimede previsti.\nRisultati scientifici.\nGiove \u00e8 un mondo complesso e turbolento. I dati raccolti dagli strumenti della sonda spaziale \"Juno\" sfidano molte ipotesi scientifiche sui processi in atto. La Galileo aveva rilasciato nell'atmosfera di Giove una sonda i cui dati mostravano un'imprevista carenza di acqua, che contrastava con le teorie conosciute sulla formazione del sistema solare e del suo maggior pianeta. Il radiometro di \"Juno\" ha invece effettuato misurazioni in diverse zone del pianeta, scoprendo che la quantit\u00e0 d'acqua \u00e8 molto variabile ma nel complesso risulta abbondante, rappresentando lo 0,25% dell'atmosfera, una valore tre volte superiore a quella presente nel Sole.\nFasce di radiazioni.\nL'intensit\u00e0 nelle fasce di radiazione \u00e8 meno forte di quanto previsto, e questo ha permesso di estendere la missione fino al 2021. D'altra parte, \u00e8 stata scoperta una nuova fascia di radiazioni equatoriale immediatamente sopra l'atmosfera.\nRegioni polari.\nLe immagini fornite dalla fotocamera di \"Juno\" mostrano che le regioni polari sono occupate da tempeste grandi quanto la Terra e molto vicine tra loro. Gli scienziati si interrogano sulla loro modalit\u00e0 di formazione e sulla loro dinamica, chiedendosi se questi fenomeni permanenti si stiano muovendo, se cambiano configurazione nel tempo e perch\u00e9 esiste disuguaglianza tra le caratteristiche nuvolose del polo nord e quelle del polo sud.\nSono stati individuati otto grandi cicloni pi\u00f9 o meno simili tra loro al polo nord e cinque al polo sud, tuttavia mentre quelli del polo nord arrivano a quasi 4000 chilometri di diametro, alcuni di quelli del polo sud superano i 6000 chilometri. La velocit\u00e0 dei venti misurata nei cicloni va da 150 a e questi venti sono presenti anche in profondit\u00e0, fino a 3000 chilometri sotto la sommit\u00e0 delle nubi.\nAurore polari.\nEra noto che le aurore polari gioviane fossero molto pi\u00f9 intense di quelle terrestri, tuttavia i dati della sonda Juno, con sorpresa degli scienziati, suggeriscono che il processo che le forma sia diverso da quello che forma le aurore terrestri. Sulla Terra le aurore possono formarsi per due diversi processi, che generano in un caso le aurore \"discrete\", vale a dire quelle pi\u00f9 intense e luminose, e nell'altro quelle diffuse, poco percepibili. Si pensava che quelle gioviane si formassero come le aurore discrete, per l'accelerazione delle particelle nell'alta atmosfera, tuttavia nonostante l'enorme energia riscontrata nei poli di Giove (fino a , da 10 a 30 volte il potenziale che genera le pi\u00f9 intense aurore terrestri) pare che la loro formazione, anche delle pi\u00f9 intense, sia pi\u00f9 simile a quello che genera le aurore diffuse terrestri.\nGrande Macchia Rossa.\nLa fotocamera di \"Juno\" ha scattato immagini molto dettagliate di Giove, in particolare della Grande Macchia Rossa e delle regioni polari. Secondo i dati del radiometro, la Grande Macchia Rossa si estende fino a una profondit\u00e0 di almeno 300 chilometri ed \u00e8 pi\u00f9 calda alla sua base che alla sua superficie. \u00c8 stato anche scoperto che la Grande Macchia Rossa rispetto all'interno del pianeta migra verso ovest impiegando quattro anni e mezzo per circumnavigare Giove.\nCaratteristiche atmosferiche.\nI dati del radiometro indicano che gli strati profondi dell'atmosfera di Giove (da 50 a 100 chilometri sotto la sommit\u00e0 delle nubi) sono turbolenti, contrariamente al consenso degli scienziati che ritenevano assente l'energia incidente a quelle profondit\u00e0. Inoltre, sulla base delle misurazioni del campo gravitazionale (il radiometro non consente di sondare oltre alcune centinaia di chilometri), il team scientifico della missione ha scoperto che i venti e la divisione in bande orizzontali visibili in superficie, si estendevano fino a una profondit\u00e0 di 3.000 chilometri, superiore a quanto era stato previsto. Contrariamente alle ipotesi, l'atmosfera non \u00e8 costituita da strati nidificati caratterizzati da velocit\u00e0 di rotazione differenziata e al di sotto di questa atmosfera; gli strati inferiori, liquidi o solidi, hanno un movimento rotatorio unico e si comportano come se formassero un'unica entit\u00e0.\nStruttura interna.\nI dati ottenuti misurando il campo gravitazionale suggeriscono che il nucleo roccioso e metallico delle dimensioni di una Terra o di una super Terra esistente al momento della formazione di Giove si sia disciolto e mescolato al mantello costituito da idrogeno metallico liquido.\nCampo magnetico.\nL'intensit\u00e0 del campo magnetico di Giove \u00e8 stata misurata essere di 7,766 gauss, superiore al previsto. Lo strumento utilizzato ha potuto dimostrare che era irregolare, il che sembra indicare che la dinamo che genera il magnetismo \u00e8 pi\u00f9 vicina alla superficie del pianeta di quanto si pensava e si troverebbe sopra lo strato di idrogeno metallico."}
{"id": "1150467", "revid": "1305772", "url": "https://it.wikipedia.org/wiki?curid=1150467", "title": "Chiesa episcopale", "text": "Con Chiesa episcopale ci si pu\u00f2 riferire a:\nL'uso di \"episcopale\" nel loro nome \u00e8 dovuto primariamente al loro sistema episcopale, non a collegamenti storici con la chiesa episcopale."}
{"id": "1150468", "revid": "1372005", "url": "https://it.wikipedia.org/wiki?curid=1150468", "title": "Alfred Einstein", "text": "Biografia.\nAlfred Einstein, cugino del celeberrimo fisico Albert, inizi\u00f2 la sua carriera come critico musicale del \"Berliner Tageblatt\" nel 1927. Si trasfer\u00ec prima a Londra, nel 1933, poi in Italia dal 1935 al 1938, e in ultimo negli Stati Uniti a partire dal 1939. Negli USA insegn\u00f2 presso lo Smith College di Northampton nel Massachusetts, alla Columbia University di New York, ad Ann Arbor, a Princeton e infine alla Julius Harrt School of Music di Hartford in Connecticut. Si ritir\u00f2 dall'insegnamento nel 1950 per motivi di salute, dopo aver preso la cittadinanza statunitense nel 1945. Fu molto conosciuto all'epoca anche per l'approccio, dai toni spesso forti, tenuto nella sua attivit\u00e0 di critico musicale."}
{"id": "1150469", "revid": "18323", "url": "https://it.wikipedia.org/wiki?curid=1150469", "title": "Frank Morgan", "text": "Era il padre dell'attore George Morgan.\nBiografia.\nFrancis Phillip Wuppermann nacque a New York da una ricca famiglia che aveva una grande impresa di distribuzione di angostura. Frequent\u00f2 la Cornell University nella quale era un membro della classe di Kappa PSI di phi. Segu\u00ec poi il fratello pi\u00f9 anziano, Ralph Morgan, nel mondo degli affari del cinema, in primo luogo a Broadway dove si dedic\u00f2 al cinema. \nIl debutto sullo schermo di Frank Morgan risale al 1916 nella pellicola \"The Suspect\". Il suo ruolo pi\u00f9 famoso, per il quale viene ancora ricordato, fu quello nel film \"Il mago di Oz\" (1939), dove interpretava i ruoli del professor Marvel, il portiere della Citt\u00e0 di Smeraldo, l'autista, la guardia del mago e il Mago di Oz. Morgan divenne estremamente popolare, tanto che la MGM gli offr\u00ec un contratto a vita. \nNella sua carriera, lavor\u00f2 sotto la direzione di alcuni tra i pi\u00f9 famosi registi di Hollywood, quali Gregory La Cava, Frank Borzage, Ernst Lubitsch, Clarence Brown, Vincente Minnelli, Robert Siodmak. Nel 1934, l'attore fu candidato al premio Oscar per il suo ruolo nel film \"Gli amori di Benvenuto Cellini\" di Gregory La Cava. Mor\u00ec all'et\u00e0 di 59 anni per un attacco cardiaco."}
{"id": "1150471", "revid": "305248", "url": "https://it.wikipedia.org/wiki?curid=1150471", "title": "Zichichi", "text": ""}
{"id": "1150472", "revid": "119412644", "url": "https://it.wikipedia.org/wiki?curid=1150472", "title": "Distruzione di coloranti", "text": "La dizione distruzione di coloranti si applica a materiali e procedimenti fotografici e cinematografici a colori. Pi\u00f9 precisamente con \"materiali a distruzione di coloranti\" si indicano i materiali fotografici e cinematografici (pellicole, carte ecc.) in cui, a differenza dei materiali a colori convenzionali (in cui i coloranti che producono l'immagine a colori per sintesi sottrattiva si formano durante lo sviluppo), i Per un per coloranti sono gi\u00e0 presenti nell'emulsione e vengono eliminati, dove non servono, durante lo sviluppo. I procedimenti di sviluppo di tali materiali sono detti a loro volta \"procedimenti o trattamenti a distruzione di coloranti\".\nOltre a \"distruzione di coloranti\" si usano, con lo stesso significato, le dizioni sbianca di coloranti e asportazione di coloranti.\nStoria.\nI materiali e i procedimenti in sintesi sottrattiva a distruzione di coloranti sono pi\u00f9 antichi di quelli convenzionali a copulanti cromogeni, introdotti nel 1936. Si possono infatti far risalire agli studi di Karl Schnitzel (1905), all'Utocolor (circa 1906; secondo alcuni autori 1904 o 1895) di J.H. Smith e al Gasparcolor (1934) di Imre e Bela Gaspar.\nAppartengono alla categoria dei materiali a distruzione di coloranti gli attuali materiali Ilfochrome Classic. \nPrincipi.\nCome per i materiali a colori convenzionali, anche i materiali a distruzione di coloranti sono costituiti da un supporto su un lato del quale \u00e8 steso uno strato di colorante trasparente ciano; su questo \u00e8 steso uno strato di colorante trasparente magenta e su questo uno strato di colorante trasparente giallo. Nei tre strati sono contenuti anche alogenuri d'argento: in quello giallo sono sensibili alla luce blu, in quello magenta alla luce verde e in quello ciano alla luce rossa. Attualmente (ad esempio nell'Ilfochrome) vengono usati coloranti azoici, che essendo molto vicini, dal punto di vista spettrale, ai colori primari ideali ciano, magenta e giallo su cui si basa la sintesi tricromatica sottrattiva, permettono di ottenere tinte pi\u00f9 pure e brillanti.\nMateriale positivo.\nI materiali a distruzione di coloranti attualmente in commercio producono un'immagine positiva a partire da un positivo.\nLa figura 1 mostra come avviene la stampa positivo-positivo a partire da una diapositiva (lo spessore degli strati di colorante, in realt\u00e0 ovviamente piccolissimo rispetto a quello del supporto, \u00e8 stato per chiarezza volutamente esagerato).\nDopo l'esposizione, lo sviluppo produce nei tre strati tre immagini negative in bianco e nero e, nelle zone esposte, sbianca i coloranti e l'immagine d'argento. Durante il fissaggio i coloranti sbiancati vengono rimossi (per questo si parla di \"distruzione dei coloranti\"), come pure l'argento sbiancato e gli alogenuri d'argento non esposti. I coloranti rimasti formano, per sintesi sottrattiva, un'immagine positiva a colori.\nNella figura 2 \u00e8 illustrato ci\u00f2 che avviene in un caso reale.\nMateriale negativo.\nCon i materiali positivi a distruzione di colorante, a differenza di quanto avviene coi materiali invertibili a colori (come ad esempio le pellicole per diapositive, le carte invertibili per stampe da diapositive, le pellicole cionematografiche invertibili), l'immagine positiva non viene ottenuta con un procedimento di inversione (cio\u00e8 esponendo, dopo il primo sviluppo negativo, gli alogenuri d'argento non esposti), ma asportando i coloranti e l'argento dove non servono. Sfruttando il procedimento d'inversione \u00e8 per\u00f2 possibile ottenere dei negativi a distruzione di coloranti (anche se attualmente non esistono in commercio materiali cui questo procedimento sia applicabile).\nLa figura 3 mostra come avviene, con un materiale di questo tipo, la stampa negativo-positivo a partire da un negativo a colori. Anche in questo caso dopo l'esposizione gli alogenuri d'argento dei tre strati sensibili al blu, al verde e al rosso vengono sviluppati e producono tre immagini negative d'argento. A questo punto viene per\u00f2 sbiancato solo l'argento (che si \u00e8 formato nelle zone esposte), ma non i coloranti. Il materiale viene riesposto a luce bianca o, in alternativa, viene \"esposto\" chimicamente. Dopo la seconda esposizione, lo sviluppo produce nei tre strati tre immagini positive in bianco e nero e, nelle zone esposte, sbianca i coloranti e l'immagine d'argento. Durante il fissaggio i coloranti sbiancati vengono rimossi, come pure l'argento sbiancato e gli alogenuri d'argento non esposti. I coloranti rimasti formano, per sintesi sottrattiva, un'immagine positiva a colori.\nNella figura 4 \u00e8 illustrato ci\u00f2 che avviene in un caso reale."}
{"id": "1150475", "revid": "15855", "url": "https://it.wikipedia.org/wiki?curid=1150475", "title": "Trattamento a distruzione di colorantii", "text": ""}
{"id": "1150476", "revid": "15855", "url": "https://it.wikipedia.org/wiki?curid=1150476", "title": "Sbianca di coloranti", "text": ""}
{"id": "1150479", "revid": "15855", "url": "https://it.wikipedia.org/wiki?curid=1150479", "title": "Procedimento a distruzione di colorantii", "text": ""}
{"id": "1150485", "revid": "1543377", "url": "https://it.wikipedia.org/wiki?curid=1150485", "title": "Tapestry (Carole King)", "text": "Tapestry \u00e8 un album discografico della cantautrice statunitense Carole King, pubblicato dall'etichetta discografica Ode Records nel marzo del 1971.\nDocumento \"storico\" della musica cantautorale statunitense, il disco \u00e8 uno dei pi\u00f9 venduti negli USA (10 milioni di copie) e nel resto del mondo (22 milioni di copie).\nL'album ha raggiunto la prima posizione nella Billboard 200 per 15 settimane in Australia, la quarta nel Regno Unito e l'ottava in Norvegia.\nIl singolo It's Too Late \u00e8 arrivato primo nella Billboard Hot 100 per cinque settimane, la quinta in Canada, la sesta nel Regno Unito e l'ottava in Irlanda.\nNell'anno della sua pubblicazione ha vinto ben quattro Grammy Awards: Disco dell'anno (\"It's Too Late\"), Album dell'anno (\"Tapestry\"), Miglior interpretazione vocale femminile (\"Tapestry\"), Canzone dell'anno (\"You've Got a Friend\").\nIn USA ha totalizzato 318 settimane di permanenza nella Chart Billboard 200 (classifica statunitense riservata agli album).\nMusicisti.\nNote aggiuntive"}
{"id": "1150486", "revid": "767487", "url": "https://it.wikipedia.org/wiki?curid=1150486", "title": "Girls Aloud", "text": "Le Girls Aloud sono state una girl band anglo-irlandese formatasi il 30 novembre 2002, in maniera totalmente mediatica, tramite il programma televisivo \"Popstars\", durante il quale sono state selezionate le cinque ragazze che lo componevano: Nadine Coyle, Nicola Roberts, Sarah Harding, Cheryl Cole e Kimberley Walsh.\nConosciute quasi esclusivamente nel Regno Unito e in Irlanda, paesi dove sono stati pubblicati tutti i loro dischi, le ragazze hanno inciso diversi album e numerosi singoli, che hanno riscosso tutti un ottimo successo. Particolare seguito hanno avuto le perle discografiche del pop britannico: \"Sound of the Underground\", \"I'll Stand by You\", \"Call the Shots\" e \"The Promise\", che hanno raggiunto alte posizioni nella classifica del Regno Unito; tutte le produzioni del gruppo sono state curate dalla squadra di produttori musicali Xenomania.\nNel corso della loro carriera hanno anche realizzato un singolo di beneficenza con le Sugababes e diversi tour con tappe in Irlanda e Regno Unito. Nel 2003 hanno ricevuto una nomination alla prima edizione del \"Popjustice \u00a320 Music Prize\", premio dedicato al miglior singolo pop britannico dell'anno precedente, per \"No Good Advice\", vincendo il titolo. Il risultato \u00e8 stato ripetuto pi\u00f9 volte: nel 2005 per \"Wake Me Up\", nel 2006 per \"Biology\", nel 2008 per \"Call the Shots\" e nel 2009 per \"The Promise\". Sono state nominate anche nel 2004 per \"The Show\" e nel 2006 per \"Something Kinda Ooooh\", anni in cui si sono classificate rispettivamente seconde e quarte.\nIl gruppo ha annunciato il suo scioglimento il 21 marzo 2013, in conclusione del tour che ha accompagnato l'uscita di quel che \u00e8 stato il loro ultimo lavoro discografico, la raccolta \"Ten\".\n\u00c8 stato stimato che nel corso della carriera il gruppo ha venduto in totale circa dieci milioni di dischi. Ha inoltre vinto un BRIT Awards nella categoria \"Miglior singolo\" nel 2009, per \"The Promise\".\nBiografia.\nGli esordi: \"Sound of the Underground\".\nIl gruppo si \u00e8 formato il 30 novembre del 2002 in maniera totalmente mediatica, attraverso delle selezioni avvenute nel corso del programma \"Popstars: The Rivals\", andato in onda sull'emittente televisiva britannica ITV1. Parallelamente alle Girls Aloud, nell'ambito della stessa trasmissione si \u00e8 formata anche una boy band, i One True Voice, che ha riscontrato per\u00f2 minor successo.\nLe cinque ragazze, Sarah Harding, Nicola Roberts, Kimberley Walsh, Nadine Coyle e Cheryl Tweedy (che in seguito ha mutato il suo cognome in Cole in quanto sposata con il calciatore Ashley Cole), hanno debuttato ufficialmente in prossimit\u00e0 delle festivit\u00e0 natalizie del 2002 pubblicando, per l'etichetta discografica Polydor, il loro primo singolo intitolato \"Sound of the Underground\", rimasto alla prima posizione dei singoli britannica per quattro settimane consecutive. Subito dopo questo successo, il gruppo ha registrato il primo album intitolato anch'esso \"Sound of the Underground\", uscito il 26 maggio 2003 sempre per la Polydor e preceduto dal singolo \"No Good Advice\", che ha confermato il successo del precedente debuttando alla posizione numero due della classifica dei singoli britannica ed \u00e8 stato pubblicato anche in formato DVD contenente il video musicale della canzone e alcune scene catturate dal backstage dello stesso. Si \u00e8 inoltre aggiudicato la vittoria della prima edizione del \"Popjustice \u00a320 Music Prize\", svoltosi nel 2003.\nNell'agosto dello stesso anno \u00e8 stato pubblicato un terzo singolo, \"Life Got Cold\", brano meno ritmato dei precedenti che si \u00e8 rivelato essere il terzo successo del gruppo e che ha aiutato l'album, che aveva debuttato al secondo posto della classifica del Regno Unito nel mese di giugno, a riguadagnare posizioni. Pochi mesi dopo, a novembre, hanno realizzato una cover del brano \"Jump (for My Love)\" delle Pointer Sisters appositamente per essere inserita nella colonna sonora del film \"Love Actually - L'amore davvero\" su richiesta del regista del film Richard Curtis; anche questo singolo ha avuto ottimi risultati di vendita, debuttando al secondo posto della classifica dei singoli britannica e spingendo sempre di pi\u00f9 le vendite dell'album che, per l'occasione, \u00e8 stato ristampato con l'aggiunta dell'ultimo singolo e con altri nuovi brani, tra cui una reinterpretazione del brano \"Girls on Film\" dei Duran Duran. L'album \u00e8 stato scritto e prodotto dalla squadra di produttori Xenomania, con la quale il gruppo ha collaborato per la realizzazione di tutti i lavori seguenti.\nL'affermazione con \"What Will the Neighbours Say?\".\nNel giugno del 2004, dopo una breve sosta, il quintetto \u00e8 tornato sulle scene musicali pubblicando il singolo \"The Show\", che, come i precedenti, ha riscosso parecchi consensi raggiungendo la seconda posizione della classifica britannica. Stessa posizione \u00e8 stata raggiunta anche dal successivo \"Love Machine\"; in quel momento, la girl band \u00e8 riuscita a piazzare nelle prime tre posizioni della classifica del Regno Unito sei singoli in maniera consecutiva, record confermato anche da \"I'll Stand by You\", cover dell'omonimo brano dei The Pretenders, che ha raggiunto la vetta della classifica gi\u00e0 nella prima settimana di vendita e vi \u00e8 rimasta anche per la successiva, risultando il singolo pi\u00f9 venduto della settimana di Natale di quell'anno. Questo singolo era legato all'annuale campagna di beneficenza \"Children in Need\", per cui parte del ricavato \u00e8 stato devoluto per attivit\u00e0 benefiche. Quasi contemporaneamente \u00e8 uscito anche il secondo album, \"What Will the Neighbours Say?\", anche questo interamente scritto dalla squadra di produttori Xenomania e pubblicato il 24 novembre del 2004, che conteneva anche il brano \"Jump\", gi\u00e0 presente nella riedizione del precedente disco.\nL'ultimo singolo estratto del secondo album \u00e8 stato \"Wake Me Up\", pubblicato nel febbraio del 2005; \u00e8 stato il primo singolo a non entrare tra le prime tre posizioni della classifica britannica, ma ha tuttavia conquistato la quarta posizione. L'album, pubblicato come il precedente dall'etichetta discografica Polydor, ha raggiunto la sesta posizione della classifica britannica. Il titolo del disco \u00e8 stato tratto da una frase presente nel testo del brano \"Love Machine\" e tra le canzoni contenute nel disco \u00e8 presente il brano \"Here We Go\", originariamente interpretato da Lene Nystr\u00f8m.\nPer la promozione del disco, le cinque ragazze hanno eseguito il loro primo tour in Regno Unito e Irlanda, il \"What Will the Neighbours Say? Tour\", iniziato nel maggio del 2005, dal quale \u00e8 stato tratto il primo omonimo DVD del gruppo, uscito alcuni mesi dopo, nel novembre del 2005, quando ha raggiunto la quinta posizione dei DVD musicali pi\u00f9 venduti in Gran Bretagna. Sempre nel 2005 \u00e8 stato assegnato il premio \"Popjustice \u00a320 Music Prize\" al primo singolo tratto da quest'album, \"Wake Me Up\".\nContemporaneamente, le ragazze hanno vinto un \"Glamour Magazine Award\", premio indetto dalla rivista \"Glamour\", come gruppo dell'anno, e sono state nominate ai BRIT Awards come \"Best Pop\".\n\"Chemistry\": il terzo album.\nDopo aver pubblicato, nel mese di giugno, il DVD \"Girls on Film\", contenente tutti i video musicali dei singoli estratti dai due precedenti album e alcune esibizioni televisive, il cui titolo prende spunto dall'omonima canzone dei Duran Duran reincisa dal gruppo e inserita nel loro primo disco, le cinque ragazze sono tornate sulle scene musicali nell'agosto del 2005 con la pubblicazione del singolo \"Long Hot Summer\", primo estratto dal loro terzo disco \"Chemistry\" pubblicato il 5 dicembre successivo dall'etichetta discografica Polydor, anticipato dal secondo singolo \"Biology\" in ottobre e uscito quasi contemporaneamente ad un altro brano, \"See the Day\", cover dell'omonima canzone di Dee C. Lee. I tre singoli, pubblicati nello stesso periodo nel quale \u00e8 stato diffuso nei negozi il DVD \"What Will the Neighbours Say? Tour\" registrato dal vivo la primavera precedente, hanno riscosso un buon successo in Regno Unito; \"Long Hot Summer\" ha raggiunto la settima posizione, \"Biology\" la quarta e \"See the Day\", pezzo meno movimentato dei due precedenti brani, la nona, supportato comunque da una massiccia promozione radiofonica.\nIl disco, prodotto come i precedenti dalla squadra di produttori Xenomania, \u00e8 stato pubblicato anche in una versione speciale con un secondo disco contenente otto canzoni prettamente natalizie, tra cui diverse cover di brani come \"Jingle Bell Rock\" e \"White Christmas\". Nel febbraio successivo il gruppo ha debuttato fuori dai confini di Regno Unito e Irlanda; il disco \u00e8 stato infatti lanciato anche in Australia e Nuova Zelanda, trainato da \"Biology\", scelto come primo singolo estero e al quale, in Regno Unito, \u00e8 stato assegnato il premio \"Popjustice \u00a320 Music Prize\" nell'edizione del 2006. In questi paesi l'album ha riscosso un discreto successo; minor fortuna ha avuto invece il singolo, che ha raggiunto appena la posizione numero 26. La promozione del disco nei due stati esteri \u00e8 stata supportata da una serie di esibizioni avvenute sulle reti televisive locali nell'ultima settimana di febbraio del 2006. In Regno Unito l'album ha raggiunto l'undicesimo posto in classifica mentre in Irlanda ha raggiunto appena la posizione numero 31.\nIn Regno Unito la promozione del disco, che ha ricevuto ottime recensioni da parte della critica, \u00e8 proseguita nel marzo del 2006 con la pubblicazione del quarto e ultimo singolo, \"Whole Lotta History\", che ha debuttato alla sesta posizione della classifica dei singoli. Nel maggio dello stesso anno il gruppo ha eseguito il secondo tour britannico, che ha avuto buoni riscontri da parte della critica, e ha vinto il premio \"Heart Award\" per il singolo \"See the Day\".\nIl loro terzo album e i singoli da esso estratti sono risultati essere le ultime pubblicazioni del gruppo per la Polydor, etichetta che ha firmato tutte le produzioni delle cinque ragazze dal 2002, anno della loro formazione; dal maggio del 2006 il gruppo \u00e8 stato infatti assegnato alla Fascination, neonata sotto-etichetta della Polydor, per la quale sono stati pubblicati tutti i lavori seguenti.\nLa raccolta \"The Sound of Girls Aloud\".\nNel novembre del 2006, appena sei mesi dopo il passaggio del gruppo dalla Polydor alla sottoetichetta Fascination, \u00e8 stata pubblicata la prima raccolta del gruppo intitolata \"The Sound of Girls Aloud\", titolo che si ispira a quello del primo album; la raccolta conteneva i dodici singoli estratti dai primi tre album del gruppo e tre inediti: \"Money\", \"Something Kinda Ooooh\" e \"I Think We're Alone Now\", quest'ultima una cover dell'omonimo brano originariamente interpretato dal gruppo musicale statunitense Tommy James and The Shondells e gi\u00e0 reinciso da Tiffany nel 1987. Questi ultimi due inediti sono stati estratti come singoli per la promozione dell'album, rispettivamente nei mesi di ottobre e dicembre del 2006. Hanno riscontrato un discreto successo di vendite, piazzandosi il primo al terzo posto della classifica britannica, mentre il secondo si \u00e8 fermato in quarta posizione. \"I Think We're Alone Now\" \u00e8 stato utilizzato anche come colonna sonora per il film \"It'a a Boy Girl Thing\".\nUn grande successo \u00e8 stato riscosso anche dalla raccolta stessa, che ha debuttato alla prima posizione della classifica degli album in Gran Bretagna, portando per la prima volta il gruppo al vertice di tale classifica. Il disco \u00e8 stato pubblicato, in edizione limitata, con un secondo cd contenente alcune rarit\u00e0, ovvero canzoni gi\u00e0 note in versioni differenti dall'originale o tracce inedite scartate durante la scelta delle tracce da inserire nei precedenti album. Tra queste canzoni erano presenti il brano \"Singapore\" e \"Hanging on the Telephone\", cover dell'omonima canzone dei Blondie. L'album \u00e8 stato certificato triplo disco di platino per le oltre 950.000 copie vendute nella sola Gran Bretagna; globalmente si stima che la raccolta abbia venduto oltre un milione di copie.\nContemporaneamente all'album \u00e8 stato pubblicato anche un DVD, \"Girls Aloud: Greatest Hits Live From Wembley Arena\", che a dispetto del titolo conteneva immagini tratte dal \"Chemistry Tour\", serie di esibizioni live eseguite nella primavera del 2006 per la promozione del precedente album. Un tour promozionale per \"The Sound of Girls Aloud\" \u00e8 stato svolto dalle cinque ragazze nella primavera del 2007, ma non ne \u00e8 stata tratta nessuna registrazione.\nNel febbraio del 2007 il gruppo ha collaborato con le Sugababes per il singolo \"Walk This Way\", cover in chiave pop della nota canzone incisa originariamente dagli Aerosmith nel 1975 realizzata a scopo benefico per l'evento \"Comic Relief\". Il singolo ha riscosso un notevole successo raggiungendo nella prima posizione della classifica britannica.\n\"Tangled Up\" e \"Mixed Up\".\nDopo il tour svolto nella primavera del 2007, il gruppo \u00e8 tornato in sala d'incisione per realizzare il quarto album di inediti, collaborando ancora una volta con la squadra di produttori Xenomania. Il disco \u00e8 stato anticipato dalla pubblicazione, avvenuta nel settembre del 2007, del singolo \"Sexy! No No No...\", che ha raggiunto la quinta posizione della classifica britannica. Nel novembre dello stesso anno, sempre per la Fascination, \u00e8 stato quindi reso disponibile il quarto album di inediti del gruppo, intitolato \"Tangled Up\", particolarmente lodato dalla critica. Sempre nel novembre del 2006 \u00e8 uscito il DVD \"Style\" nel quale, oltre ad essere contenuti i precedenti video musicali del gruppo, le cinque componenti commentano il loro \"look\", ed \u00e8 stato pubblicato un secondo singolo tratto dall'album \"Tangled Up\", \"Call the Shots\", che ha riscosso pi\u00f9 successo del precedente raggiungendo la terza posizione in Gran Bretagna e ha vinto l'edizione 2008 del \"Popjustice \u00a320 Music Prize\". Nei primi mesi del 2008 \u00e8 stato pubblicato un terzo singolo, \"Can't Speak French\", che conteneva come b-side una versione della stessa cantate in lingua francese e che ha raggiunto la nona posizione della classifica britannica.\nNegli ultimi mesi nel 2007 \u00e8 inoltre uscito nelle sale cinematografiche britanniche il film \"St. Trinian's\", al quale il gruppo ha partecipato con un piccolo cameo e per il quale ha cantato il brano \"Theme to St. Trinian's\", facente parte della colonna sonora. La canzone \u00e8 entrata nella classifica dei singoli britannica con le sole vendite digitali, raggiungendo la cinquantunesima posizione. La promozione del disco si \u00e8 conclusa in primavera, con l'esecuzione del \"Tangled Up Tour\" in Regno Unito e Irlanda; contemporaneamente sono state nominate come miglior gruppo dell'anno ai BRIT Awards dello stesso anno e hanno iniziato a lavorare al quinto album di inediti. In totale l'album, che ha raggiunto la quarta posizione della classifica britannica, ha venduto oltre 420.000 copie venendo certificato disco di platino.\nUnitamente al disco di inediti era disponibile anche, in edizione limitata, l'album di remix \"Mixed Up\", che ha raggiunto la posizione numero 56 in Regno Unito, mentre dal sito ufficiale del gruppo era possibile ordinare una versione del disco con una copertina differente, dove erano raffigurate le cinque componenti del complesso, assenti dalla copertina ufficiale dell'album.\n\"Out Of Control\" e \"Girls A Live\".\nAl lavoro sul quinto disco gi\u00e0 dal maggio del 2008, il gruppo ha pubblicato un nuovo singolo il 27 ottobre dello stesso anno, \"The Promise\", che ha riscosso un grande successo in Regno Unito debuttando al primo posto della classifica britannica, posizione raggiunta in precedenza dal gruppo solo con il singolo \"I'll Stand by You\" e con la collaborazione con le Sugababes \"Walk This Way\". L'anno seguente il singolo ha vinto anche il \"Popjustice \u00a320 Music Prize\", premio gi\u00e0 vinto pi\u00f9 volte dal gruppo negli anni precedenti, e un BRIT Awards come \"Miglior singolo dell'anno\".\nNell'autunno del 2008 \u00e8 stato pubblicato anche il DVD \"Tangled Up Tour\", contenente immagini registrate dal vivo durante le esibizioni dell'omonimo tour svoltosi nella precedente primavera.\nIl singolo ha anticipato il quinto album del gruppo, ancora una volta prodotto dagli Xenomania e intitolato \"Out of Control\", che ha debuttato al primo posto della classifica. Tale posizione era stata raggiunta dalle cinque ragazze solo con la raccolta \"The Sound of Girls Aloud\", pubblicata nel 2006.\nNel febbraio del 2009, la promozione del disco \u00e8 proseguita con la pubblicazione del secondo singolo estratto dall'album, \"The Loving Kind\", canzone scritta dal celebre gruppo di musica elettronica Pet Shop Boys. La canzone \u00e8 entrata alla decima posizione della classifica britannica. Questo secondo singolo \u00e8 stato seguito da un terzo, \"Untouchable\", la cui versione usata per la promozione radiofonica era leggermente differente rispetto al brano inserito nel disco. \u00c8 stato pubblicato il 27 aprile 2009, in concomitanza della partenza del \"Out of Control Tour\", ma ha raggiunto appena l'undicesima posizione della classifica britannica, risultando il primo singolo del complesso a non entrare tra le prime dieci posizioni della classifica britannica fin dall'esordio.\nInsieme al quinto album del gruppo era disponibile, in edizione limitata, l'album dal vivo \"Girls A Live\", che ha raggiunto la ventinovesima posizione della classifica.\nL'album, ristampato anche in edizione limitata con l'inclusione di un DVD e pubblicato dall'etichetta discografica Fascination, ha venduto oltre 650.000 copie ed \u00e8 stato certificato doppio disco di platino.\nLa pausa e i progetti solisti.\nNel 2009 il gruppo ha firmato un contratto con la Fascination, etichetta che pubblica gli album del gruppo dal 2006, per la pubblicazione di altri tre dischi. Contemporaneamente il gruppo ha per\u00f2 deciso di sospendere l'attivit\u00e0 per un anno, per permettere alle componenti di dedicarsi ad attivit\u00e0 individuali, nonostante abbiano pubblicato sul loro sito ufficiale l'album live \"\" e una raccolta, \"Singles Box Set\", album che comunque non hanno ricevuto promozione; proprio in questo periodo, infatti, Cheryl Cole insieme a Will.I.Am incide il suo album di debutto come solista, \"3 Words\", che ha raggiunto la prima posizione in classifica cos\u00ec come il singolo di lancio, \"Fight for This Love\". Sarah Harding ha invece avuto un ruolo nel film \"St. Trinian's II: The Legend of Fritton's Gold\", secondo capitolo del film al quale in gruppo aveva preso parte con un cameo nel 2007, pellicola per la quale ha registrato alcune tracce in qualit\u00e0 di solista con la collaborazione degli Xenomania e che hanno composto la colonna sonora.\nAnche Nadine Coyle e Nicola Roberts hanno debuttato come cantanti soliste: la prima ha pubblicato nell'autunno 2010 l'album \"Insatiable\" e l'omonimo singolo, senza tuttavia ottenere consensi commerciali a causa di Cheryl,; la seconda ha pubblicato il suo primo singolo, \"Beat of My Drum\", nel giugno 2011, anch'essa senza ottenere buoni risultati di vendita.\n\"Something New\": il ritorno alle scene, lo scioglimento e la morte di Sarah Harding.\nNonostante le attivit\u00e0 individuali delle componenti, il gruppo ha dichiarato l'intenzione di voler realizzare in futuro un nuovo album. Ci\u00f2 \u00e8 avvenuto solo nell'ottobre 2012 con la presentazione del singolo-bomba \"Something New\", pubblicato in novembre (associato alla campagna di beneficenza Children in Need) e ha anticipato la seconda raccolta del gruppo. Il brano ha ottenuto un buon successo, piazzandosi al secondo posto della classifica britannica.\nIl disco, la raccolta \"Ten\", \u00e8 stato pubblicato il 23 novembre 2012 e ha raggiunto la nona posizione della classifica britannica, facendo cos\u00ec ritrovare al gruppo il successo del pubblico. Dall'album \u00e8 stato estratto un ulteriore brano, anche se non ufficialmente, la ballad \"Beautiful 'Cause You \" Lov\"e Me\".\nPoco prima dell'inizio del tour Kimberley sfrutta l'occasione mediatica per pubblicare il primo album 'Centre Stage' che raccoglie le pi\u00f9 famose canzoni di musical.\nAttraverso un tweet, tramite il profilo ufficiale del gruppo, viene annunciato lo scioglimento il 21 marzo 2013, poche ore dopo la data conclusiva dell'ultimo tour. Nadine Coyle prende subito le distanze dalla brutta notizia scrivendo testuali parole su twitter: \"\"Dovreste sapere che io non ho preso parte allo scioglimento. Non ho potuto fermarle. \u00c8 stato il periodo migliore e vorrei continuasse. Xxxx\".\" Anni dopo, Nadine Coyle rivela alla stampa britannica che lo scioglimento del gruppo fu voluto da Nicola, Cheryl e Kimberley ad insaputa sua e di Sarah le quali seppero della notizia qualche ora prima dello spettacolo finale. Cheryl controbatte affermando che la sua collega stesse raccontando solo una \"marea di cazz*te\" poich\u00e9 la pausa nel 2009 fu voluta per permettere a Nadine di pubblicare il suo primo album da solista ma colei che debutt\u00f2 per prima come solista fu proprio Cheryl la quale era l'unica delle cinque che aveva del materiale pronto in tasca.\nIl 26 agosto 2020 Sarah Harding annuncia pubblicamente di essere in cura per un tumore mammario che aveva intaccato altre parti del proprio corpo. A marzo 2021 rivela di essere giunta alla fase terminale della malattia, dichiarando inoltre che \u00abnon riuscir\u00e0 a godersi un altro Natale\u00bb. Sarah si spegne la mattina del 5 settembre 2021 all'et\u00e0 di 39 anni. La notizia \u00e8 stata divulgata dalla madre della cantante ed \u00e8 stata rapidamente condivisa da Nadine e Nicola, le quali si sono dichiarate \u00abtremendamente devastate\u00bb per la perdita della loro compagna.\nStile musicale e influenze.\nFin dall'album di esordio, il gruppo ha sempre collaborato con il noto gruppo di produttori britannici Xenomania, guidati da Brian Higgins, che hanno scritto e prodotto tutte le canzoni del gruppo. Grazie anche al contributo dei produttori, i brani e pi\u00f9 in generale gli album delle cinque ragazze sono stati sempre accolti bene dalla critica musicale, che ha giudicato il loro genere come un pop che facilmente rimane nella mente dell'ascoltatore. Il loro pop \u00e8 spesso considerato innovativo per l'inconsueta struttura delle loro canzoni che di conseguenza sono riconosciute come fresche, immediate e divertenti.\nPer quanto riguarda le sonorit\u00e0, il gruppo, le cui canzoni sono spesso caratterizzate dalle chitarre e da elementi di musica elettronica, \u00e8 stato accostato in pi\u00f9 occasioni alla musica anni ottanta e novanta e ad artisti come Bananarama, The Bangles, le Spice Girls, Kylie Minogue e Madonna.\nBrian Higgins ha dichiarato di aver accostato le sonorit\u00e0 della musica indie al pop classico, in particolare nei primi album del gruppo come \"Sound of the Underground\" e \"What Will the Neighbours Say?\", mentre i successivi, in particolare \"Tangled Up\", sono stati caratterizzati da una musicalit\u00e0 tendente prevalentemente alla musica dance ed elettronica influenzata da artisti come i Pet Shop Boys (che hanno anche scritto una canzone per il gruppo, \"The Loving Kind\") e i R\u00f6yksopp. Nell'album \"Out of Control (Girls Aloud)\", del 2008, sono state riconosciute influenze della musica anni sessanta; in particolare, il brano \"Rolling Back the Rivers in Time\" \u00e8 stato accostato alle produzioni di Burt Bacharach.\nImpatto culturale.\nIl successo ottenuto dal gruppo in tutto il Regno Unito ha avuto dei risvolti anche nell'ambito culturale. Il complesso \u00e8 attualmente riconosciuto come uno dei pi\u00f9 longevi formatisi in maniera mediatica tramite un talent show; lo stesso album d'esordio \u00e8 stato giudicato dalla critica musicale qualitativamente superiore ai dischi di debutto di altri artisti provenienti dai talent show.\nIl gruppo ha ricevuto parecchi apprezzamenti da parte di numerosi noti artisti come Matt Helders degli Arctic Monkeys, Duff McKagan dei Guns N' Roses, Gabriella Cilmi, Noel Gallagher degli Oasis e Neil Tennant. Si sono dichiarati fan del gruppo anche Bono degli U2, Chris Martin dei Coldplay e le ex Spice Girls Geri Halliwell e Emma Bunton.\nConsiderate nel loro paese una icona gay, le loro canzoni sono state spesso riprese da artisti tra cui gli Arctic Monkeys, i Bloc Party e i Coldplay. Il gruppo ha a sua volta realizzato spesso delle cover di canzoni pi\u00f9 o meno note, in particolare incidendo pi\u00f9 canzoni contenute nell'unico disco di Lene Nystr\u00f8m degli Aqua; ha suscitato per\u00f2 scalpore e diverse critiche la somiglianza tra il brano \"Life Got Cold\" e \"Wonderwall\" degli Oasis, problema al quale i produttori del gruppo hanno ovviato inserendo tra gli autori del brano anche Noel Gallagher, che ha scritto il noto brano degli anni novanta.\nAttivit\u00e0 extramusicali.\nCinema e televisione.\nNel 2005 l'emittente televisiva britannica ITV2 ha realizzato un documentario televisivo intitolato \"Girls Aloud: Home Truths\", nel quale \u00e8 stata mostrata la produzione e la promozione del singolo \"Long Hot Summer\", la registrazione dell'album \"Chemistry\" e alcune parti del primo tour del gruppo. Il documentario, andato in onda il 13 ottobre 2005, ha riscosso un buon successo e ne \u00e8 stato realizzato un secondo, intitolato \"Girls Aloud: Off the Record\", andato in onda in sei parti su E4 nella primavera del 2006.\nNell'aprile del 2007, hanno recitato in un cameo nel film \"St. Trinian's\", uscito nelle sale cinematografiche il 21 dicembre dello stesso anno, nella quale interpretavano il gruppo musicale della scuola. Hanno inciso anche due canzoni incluse nella colonna sonora del film: \"Theme to St. Trinian's\", entrata anche nella classifica dei singoli britannica con gli acquisti della canzone sul negozio virtuale iTunes, e \"On My Way to Satisfaction\".\nSono tornate in televisione, su ITV2, nella primavera del 2008, in un reality show intitolato \"Passions of Girls Aloud\", nel quale le componenti avevano l'obiettivo di realizzare qualcosa che desideravano fare. Al programma non ha partecipato Nadine, per alcuni disaccordi con la produzione. In questa occasione Cheryl ha l'opportunit\u00e0 di conoscere Will.I.Am il quale inizia a montarle la testa e incentivarla a lasciare il gruppo per avviare la carriera solista.\nA partire dal 2008, Cheryl Cole \u00e8 stata scelta come giudice per la versione britannica del talent show \"X Factor\", partecipando anche alla successiva edizione del 2009 e portando alla vittoria i suoi due allievi Alexandra Burke e Joe McElderry.\nIl 13 dicembre 2008 \u00e8 andato in onda, sempre su ITV2, anche il variet\u00e0 in un'unica puntata \"The Girls Aloud Party\", spettacolo dedicato alla carriera del gruppo nel quale hanno eseguito le loro canzoni pi\u00f9 famose. L'anno successivo, durante un periodo di pausa delle attivit\u00e0 del gruppo e parallelamente al debutto come solista di Cheryl, Sarah Harding ha recitato con un ruolo da protagonista nel film \"St. Trinian's II: The Legend of Fritton's Gold\". \u00c8 anche stata protagonista del film per la tv \"Freefall\", mentre Kimberley Walsh ha realizzato un cameo con Nicola Roberts in \"Britannia High\".\nPubblicit\u00e0 e \"merchandising\".\nNel 2005, il gruppo ha stipulato un contratto con la casa produttrice di giocattoli Mattel per la realizzazione di bambole raffiguranti le cinque componenti del complesso. Nello stesso anno \u00e8 stato realizzato il dvd \"Girls on Film\", seguito nel 2007 da \"Style\", il primo contenente numerose esibizioni dal vivo del gruppo, il secondo, oltre a raccogliere i video musicali dei singoli usciti dal 2002 al 2007, era maggiormente orientato a raccontare le modifiche di carattere estetico delle componenti, dalla formazione del gruppo fino a quel momento. Sono stati realizzati anche dei calendari ufficiali dal 2004 al 2009, ad eccezione del 2005, mentre nel 2008 \u00e8 stata pubblicata una stupenda autobiografia del gruppo intitolata \"Dreams That Glitter - Our Story\", titolo tratto da una frase del brano-capolavoro-del-pop \"Call the Shots\".\nAmpia anche la loro esperienza come testimonial di note marche; nel 2007 hanno fatto pubblicit\u00e0 alla Sunsilk, azienda di prodotti per la cura dei capelli per la quale ha realizzato degli spot pubblicitari, cos\u00ec come avevano gi\u00e0 fatto in passato per l'azienda Samsung. Nel 2008, invece, hanno realizzato alcuni sponsor per la piattaforma di videogiochi Nintendo DS. Altri spot sono stati girati per Nestl\u00e9 e Motorola."}
{"id": "1150487", "revid": "344646", "url": "https://it.wikipedia.org/wiki?curid=1150487", "title": "Chiesa episcopale di Cuba", "text": "La Chiesa Episcopale di Cuba (Iglesia Episcopal de Cuba), consiste 22 presbiteri, 9 parrocchie, 28 congregazioni e 43 missioni.\nConta circa diecimila membri.\nForma parte della Comunione anglicana, sebbene non sia parte di alcuna provincia ecclesiastica.\nLa Chiesa \u00e8 sotto il Concilio Metropolitano \"nelle materie di Fede ed Ordine.\"\nIl Consiglio Metropolitano include membri come l'arcivescovo della Chiesa Anglicana del Canada, l'arcivescovo della Chiesa nelle Province delle Indie Occidentali e il Vescovo presidente della Chiesa Episcopale negli Stati Uniti d'America.\nIl Reverendo Miguel Tamayo-Zaldivar \u00e8 l'attuale Vescovo ad interim.\nIl 6 febbraio 2007, il Reverendo Canon Nerva Cot Aguilera e l'Arcidiacono Ulises Prendes furono entrambi nominati vescovi suffraganei della Chiesa Episcopale di Cuba.\nIl Reverendo Canon Nerva Cot Aguilera fu la prima donna nominata vescovo nei Caraibi.\nLa Chiesa \u00e8 presente nelle seguenti province cubane:\nContatti.\nIglesia Episcopal de Cuba\nCalle 6 No. 273\nVedado, Ciudad de La Habana\nCP. 10400\nCuba\nTel: (537) 32 11 20\nFax: (537) 33 32 93"}
{"id": "1150488", "revid": "400694", "url": "https://it.wikipedia.org/wiki?curid=1150488", "title": "Chiese episcopali", "text": ""}
{"id": "1150490", "revid": "599341", "url": "https://it.wikipedia.org/wiki?curid=1150490", "title": "Episcopali", "text": ""}
{"id": "1150492", "revid": "149726", "url": "https://it.wikipedia.org/wiki?curid=1150492", "title": "Basilisco piumato", "text": ""}
{"id": "1150496", "revid": "54354", "url": "https://it.wikipedia.org/wiki?curid=1150496", "title": "Content-Scrambling System", "text": ""}
{"id": "1150497", "revid": "1305772", "url": "https://it.wikipedia.org/wiki?curid=1150497", "title": "Tapestry", "text": ""}
{"id": "1150503", "revid": "2091899", "url": "https://it.wikipedia.org/wiki?curid=1150503", "title": "Roberto da Salle", "text": "Biografia.\nNato a Salle, in Abruzzo, attorno al 1272 fece il suo ingresso nella congregazione dei Celestini dell'ordine benedettino, divenendo uno dei pi\u00f9 fedeli discepoli del fondatore, Pietro del Morrone.\nAveva appena terminato il noviziato quando, nel 1294, Pietro venne eletto papa assumendo il nome di Celestino V. Assieme ai confratelli Tommaso di Ocre e Francesco Ronci da Atri, a Roberto venne offerta la dignit\u00e0 cardinalizia, ma lui prefer\u00ec restare nel suo monastero di Santo Spirito a Majella (questa decisione venne esaltata anche nel \"De vita solitaria\" di Petrarca): per questo nell'arte Roberto da Salle \u00e8 solitamente rappresentato con la berretta rossa ai piedi.\nNel 1298 venne ordinato sacerdote e si stabil\u00ec nel monastero di San Giorgio a Roccamorice; dal 1310 al 1317 fu procuratore dell'eremo di Santo Spirito a Majella; fond\u00f2 poi il monastero di Santa Croce di Roccamontepiano; nel 1320 fond\u00f2 un nuovo monastero a Gessopalena, dove rimase come priore fino al 1321. Da priore, nel 1321 fond\u00f2 il monastero dell\u2019Annunziata a Guglionesi, Campobasso, sulla porta si trovava una lapide in cui era scritto l\u2019anno dell'apertura 1331.\nNel 1327 venne eletto Procuratore Generale della Congregazione: restaur\u00f2, visit\u00f2 e fond\u00f2 parecchi monasteri (a Caramanico, Lama dei Peligni, Atessa e quello della Civitella, a Chieti).\nSi spense a Morrone del Sannio nel 1341.\nCulto.\nNel 1342 la sua salma venne traslata nella Badia di Santo Spirito a Sulmona: dopo la soppressione dell'ordine (1807) le sue reliquie vennero traslate a Salle, presso il castello medievale, nella cappella omonima.\nDopo il terremoto della Majella del 1933 Salle vecchia, che sorgeva accanto al castello, viene gravemente danneggiata, cos\u00ec come il castello; allora, quando si decide la ricostruzione da zero del nuovo centro di Salle, a valle, le reliquie vengono definitivamente trasferite nella nuova parrocchia del Santissimo Salvatore."}
{"id": "1150504", "revid": "33277", "url": "https://it.wikipedia.org/wiki?curid=1150504", "title": "Beato Roberto da Salle", "text": ""}
{"id": "1150505", "revid": "1632387", "url": "https://it.wikipedia.org/wiki?curid=1150505", "title": "Colazione sull'erba (Manet)", "text": "Colazione sull'erba (\"Le D\u00e9jeuner sur l'herbe\") \u00e8 un dipinto del pittore francese \u00c9douard Manet, realizzato nel 1863 e conservato al museo d'Orsay di Parigi.\nStoria.\nGestazione dell'opera.\nManet prepar\u00f2 la \"Colazione sull'erba\" con molta cura e dedizione. Gi\u00e0 quando si rec\u00f2 all'Aia per ammirare i capolavori di Rembrandt esegu\u00ec alcune varianti del quadro \"Suzanne al bagno\". Le copie dimostrano una maggiore libert\u00e0 compositiva ed espressiva rispetto alla tela del maestro olandese: in una di queste Manet vi introdusse un vecchio che spia furtivamente la donna, e un'altra fu ritoccata con l'aggiunta di diverse amiche di fiducia.\nSe l'elaborazione ebbe gi\u00e0 inizio nei Paesi Bassi, il progetto del dipinto fu definitivamente formulato nell'agosto 1862 quando, ad Argenteuil, Manet vide alcune fanciulle nuotare nella Senna. \u00abPare che io debba fare un nudo. Sia, lo far\u00f2, in un'atmosfera trasparente e con persone come quelle che vediamo laggi\u00f9\u00bb. Se per l'apparato paesaggistico Manet si ispir\u00f2 a uno scenario realmente esistente, si pensa l'\u00eele Saint-Ouen, per la struttura formale e compositiva fece ricorso all'eredit\u00e0 dei maestri del passato. La \"Colazione sull'erba\", infatti, si propone come una rilettura di due famosi esempi rinascimentali: il \"Concerto campestre\" di Tiziano e alcune incisioni di Marcantonio Raimondi tratte dal \"Giudizio di Paride\" di Raffaello.\nManet lavor\u00f2 alla \"Colazione sull'erba\" con piena dedizione e assiduit\u00e0, nella prospettiva di consacrare la propria fortuna con questo lavoro. Egli, tuttavia, era da un lato consapevole che il dipinto avrebbe costituito una provocazione per il perbenismo borghese dell'epoca, a tal punto che \u2014 impaurito dagli attacchi della critica \u2014 arriv\u00f2 a confidare a un amico: \u00abMi stroncheranno\u00bb. Per questo motivo, quando il Salon nel 1863 gli rifiut\u00f2 la \"Colazione sull'erba\" ed altri lavori, egli non fu molto sorpreso. Egli, tuttavia, non fu l'unica vittima dell'ostracismo della giuria, che non aveva accettato numerosissime altre opere. Per questo motivo Napoleone III decise di istituire un \"Salon des Refus\u00e9s\" (\"Salone dei Rifiutati\"), cos\u00ec da consentire agli artisti non presenti nel Salon ufficiale di esporre comunque le loro opere. Manet, forte dell'avallo imperiale, decise di non lasciarsi sfuggire quest'opportunit\u00e0 e presso il Salon des Refus\u00e9s espose la \"Colazione sull'erba\".\nLo scandalo della verit\u00e0.\nLa \"Colazione sull'erba\" fu al centro di uno dei pi\u00f9 clamorosi scandali artistici dell'intera storia dell'arte. Gli animi benpensanti della borghesia di Parigi si indignarono rumorosamente di fronte alla donna nuda dipinta da Manet, e tacciarono l'intero quadro di una scandalosa \u00abindecenza\u00bb. Il nudo non solo era oggetto di studio nelle Accademie di tutto il mondo, ma era anche uno dei temi pi\u00f9 accettati e consueti dell'intera storia dell'arte: gli artisti che si sono confrontati con il nudo, infatti, sono innumerevoli, da Sandro Botticelli (\"Nascita di Venere\", 1482-1485 circa) a Diego Vel\u00e1zquez (\"Venere Rokeby\", 1648 circa), passando per il veneratissimo Jean-Auguste-Dominique Ingres. Anche le due fonti iconografiche utilizzate dal Manet, il \"Concerto campestre\" e il \"Giudizio di Paride\", raffiguravano nudi.\nLo scandalo, infatti, non nasceva dalla scelta del tema, bens\u00ec dal fatto che la presenza della giovinetta nuda accanto ai due uomini vestiti non fosse giustificata da alcun pretesto mitologico, storico o letterario. La donna raffigurata da Manet non \u00e8 una ninfa, o un personaggio mitologico, bens\u00ec \u00e8 clamorosamente una parigina del tempo. A rincarare la dose neanche i suoi due compagni erano camuffati in paludamenti storici: ad abbigliarli non erano infatti abiti classici, o magari vesti rinascimentali, bens\u00ec \u00abgli orribili costumi moderni francesi\u00bb, come osserv\u00f2 disgustato il critico Hamilton. A sconcertare il pubblico era dunque il fatto che Manet avesse abbandonato il repertorio figurativo accademico e si fosse cimentato in un soggetto contemporaneo, fin troppo contemporaneo, senza ricorrere al \u00absostegno ipocrita del travestimento storico\u00bb (Abate). Il riferimento al \"Concerto campestre\" e al \"Giudizio di Paride\", al posto di legittimare l'opera, la rendeva poi ancora pi\u00f9 scandalosa, siccome macchiava Manet dell'orrendo crimine di aver disonorato il modello classico, al quale dovevano essere invece tributati venerazione e rispetto. Ma le polemiche non furono solo di ordine morale.\nCome se non bastasse, anche la fattura stessa del dipinto fu ritenuta inaccettabile: sotto il profilo stilistico, infatti, l'opera \u00e8 lontanissima dalla tradizione accademica, e furono in molti ad aver rimproverato Manet di non aver saputo usare n\u00e9 il chiaroscuro n\u00e9 la prospettiva geometrica (se ne parler\u00e0 pi\u00f9 approfonditamente nel paragrafo \"Stile\"). Lo stesso Eug\u00e8ne Delacroix, che pur aveva valutato positivamente quattro anni prima \"Il bevitore di assenzio\", denunci\u00f2 la fattura pittorica del dipinto, affermando che: \u00abLa tinta stridente penetra negli occhi come una sega d'acciaio: i personaggi si stagliano tutti d'un pezzo con una crudezza che nessun compromesso addolcisce. Ha tutta l'asprezza di quei frutti che non matureranno mai\u00bb.\nFu cos\u00ec che Manet, animato dal semplice desiderio di rappresentare la realt\u00e0 in maniera sincera (scene come quella raffigurata nella \"Colazione sull'erba\" si potevano vedere ogni giorno a Parigi), venne accusato di aver voluto raffigurare \u00abuna comune prostituta, completamente nuda [...] fra quelli che sembrano due studenti in vacanza, che si comportano male per far vedere che sono uomini\u00bb. Le critiche, tuttavia, furono innumerevoli: \u00abil nudo, quando \u00e8 dipinto da persone volgari, \u00e8 indecente\u00bb malignava un critico d'arte, mentre un altro ancora criticava la \u00abmania di vedere tramite macchie\u00bb propria di Manet. Per Didier de Montchaux il dipinto era \u00abalquanto scabroso\u00bb e Thor\u00e9 descrisse la figura maschile sulla destra come un beota \u00abche non ha nemmeno l'idea di togliersi quell'orripilante cappello imbottito quando sta all'aperto\u00bb, ritenendo sconvolgente \u00abil contrasto tra quel fastidioso animale e il personaggio proprio di una scena pastorale, quale \u00e8 la bagnante sullo sfondo\u00bb. L'eco di quest'ondata di indignazione giunse anche a Napoleone III, che si rec\u00f2 personalmente a guardare il dipinto e subito lo ritenne uno spregevole insulto alla morale borghese. In seguito al risentimento dell'Imperatore la vicenda acquist\u00f2 ulteriore notoriet\u00e0 e, come osserv\u00f2 a distanza di tempo il critico Th\u00e9odore Duret, \u00abManet diventa di colpo il pittore di cui si parla maggiormente a Parigi!\u00bb. Nonostante lo scandalo furioso, tutti ormai affluivano al Salon des Refus\u00e9s pur di vedere la tela incriminata. Il celebre romanziere \u00c9mile Zola rifer\u00ec:\nDescrizione.\nLa \"Colazione sull'erba\" raffigura un episodio squisitamente contemporaneo. Due uomini e una donna stanno consumando la merenda all'aperto, in una radura costeggiata dalla Senna, a poca distanza da Parigi (si presume presso l'\u00eele Saint-Ouen). Bisogna notare che i due signori sono vestiti con abiti moderni di citt\u00e0 - veri e propri dandy del loro tempo - e stanno amabilmente conversando tra di loro. Quello a sinistra \u00e8 lo scultore Ferdinand Karel Leenhoff, futuro cognato dell'artista, mentre a destra \u00e8 raffigurato uno dei due fratelli di Manet, Eug\u00e8ne o Gustave, semisdraiato sul manto erboso e con il braccio allungato in direzione della giovane amica: si tratta di un gesto che evoca un dialogo, anche se sembra che nessuna delle figure rappresentate stia conversando. Si tratterebbe, in realt\u00e0, di una mossa derivata dall'incisione del Raimondi.\nAlla destra della prima figura maschile troviamo infine una donna nuda che conversa, per la quale ha posato Victorine-Louise Meurent, all'epoca la modella prediletta di Manet. Con il mento posato sulla mano, la fanciulla volge lo sguardo verso lo spettatore (\u00e8 l'unico personaggio della composizione a farlo), quasi a voler dialogare e intessere una relazione con chi sta osservando la scena, lasciandosi scappare contestualmente un enigmatico sorriso. Anche in questo caso la posa \u00e8 filtrata attraverso l'incisione di Raimondi: la donna, tuttavia, \u00e8 inequivocabilmente contemporanea (\u00abuna donna ordinaria del demi-\"monde\"\u00bb, per usare le parole di un critico). Per di pi\u00f9 ella non \u00e8 semplicemente nuda, ma addirittura denudata, forse perch\u00e9 in procinto di farsi il bagno nel fiume: nell'angolo in basso a sinistra, infatti, giacciono le sue vesti, nella fattispecie un cappellino di paglia di Firenze, adornato da un flessuoso nastro azzurro, e un abito dello stesso colore.\nA fianco dei vestiti scomposti si trovano anche i resti della colazione: la frutta che rotola disordinatamente dal cestino, il pane e la fiaschetta d'argento costituiscono a tutti gli effetti una natura morta all'interno del dipinto stesso, e raccontano agevolmente la storia del picnic. Lo stesso Manet, d'altronde, amava dipingere nature morte e spesso le inseriva in composizioni di pi\u00f9 ampio respiro, concedendo loro grande rilevanza e spazio, proprio come nella \"Colazione sull'erba\". In alto, quasi al vertice di quell'ipotetico triangolo isoscele che racchiude le quattro figure, troviamo un'altra giovane ragazza, stavolta vestita con una camicia da giorno, intenta a bagnarsi i piedi nella limpida acqua del ruscello. Intorno a lei si dispiega un bosco verdeggiante e frondoso, dove troviamo anche un piccolo ciuffolotto in volo, il quale aggiunge una nota realistica e scanzonata all'intero dipinto.\nStile.\nDal punto di vista stilistico la \"Colazione sull'erba\" \u00e8 caratterizzata da un'identit\u00e0 materica tra luce e colore. La luce, infatti, non colpisce semplicemente gli oggetti, bens\u00ec si immedesima col colore, e ne accentua le qualit\u00e0. Riportiamo di seguito l'analisi condotta da Giulio Carlo Argan:\nQuest'intimo connubio tra luce e colore impone l'adozione di un disegno semplice e netto, privo di forti passaggi chiaroscurali. Manet, infatti, non modella le forme con il tradizionale sfumato costituito dal chiaroscuro, bens\u00ec impiega violenti contrasti tra luce ed ombra e stende il colore in campiture omogenee e brillanti, rinnegando le mezze tinte ed esaltando le relazioni e le reciproche influenze tra le varie masse cromatiche, giustapposte in modo da esaltarsi vicendevolmente. A notarlo \u00e8 sempre l'Argan:\nManet, dunque, procede per via di solo colore, adottando uno stile compendiario che concede ampio spazio a dettagli non pi\u00f9 che abbozzati. Per il medesimo processo gli spazi raffigurati nella \"Colazione sull'erba\" non sono imprigionati nella ristretta visione del reticolo prospettico. Manet, infatti, rinnega quasi totalmente la prospettiva geometrica: ci\u00f2 \u00e8 particolarmente evidente nella seconda figura femminile in alto, che non solo sembra quasi sospesa nel ruscello, bens\u00ec ha anche delle dimensioni decisamente sproporzionate, soprattutto se confrontate con le architetture arboree circostanti e la barca a remi alla sua destra: la donna a malapena vi entrerebbe."}
{"id": "1150506", "revid": "124252559", "url": "https://it.wikipedia.org/wiki?curid=1150506", "title": "Concerto (Caravaggio)", "text": "Concerto (conosciuto anche come I musici) \u00e8 un dipinto a olio su tela (87,9x115,9\u00a0cm) realizzato nel 1597 dal pittore italiano Caravaggio. \u00c8 conservato nel Metropolitan Museum of Art di New York.\nStoria.\nIl quadro, commissionato dal cardinale Francesco Maria Del Monte, si trovava nella prima stanza dell'appartamento nuovo in Palazzo Madama. Caravaggio frequentava la zona di San Luigi de'Francesi, nelle cui vicinanze si trovava palazzo Madama: aveva bottega nella zona un rivenditore di quadri conosciuto come maestro Valentino, in realt\u00e0 Costantino Spada, forse greco di nascita che conosceva tanto Caravaggio quanto il suo amico pittore Prospero Orsi, conosciuto come Prosperino delle Grottesche. Fu grazie a Costantino che il potente cardinale pot\u00e9 conoscere Caravaggio. \nScrive Giovanni Baglione: \"E con questa occasione fu conosciuto dal Cardinale del Monte, il quale per dilettarsi assai della pittura, se lo prese in casa e havendo parte, e provisione pigli\u00f2 animo, e credito, e dipinse per il Cardinale una musica di alcuni giovani ritratti dal naturale, assai bene...\". Il cardinale intese imprimere su tela il clima culturale della sua corte: l'opera infatti ritrae tre giovani in procinto di eseguire un concerto. \nIl cardinale era un appassionato protettore delle arti e delle scienze ed aveva, oltre ad una ricca biblioteca, una collezione di quadri e di strumenti musicali. Il Del Monte era intimo amico del musicista Emilio de' Cavalieri, organizzava concerti e si dilettava lui stesso di musica: \u201cLuigi Spezzaferro nel suo fondamentale studio sugli interessi culturali del cardinale precisa che egli suonava la \"chitarriglia\", e cantava \"alla spagnola\" ed era in stretto contatto con ambienti musicali fiorentini e romani\u201d.\nDescrizione.\nIl \"Concerto\" o la \"Musica\" rappresenta una complessa allegoria pagana in cui tre giovani musicisti vestiti all'antica in un ambiente angusto sono in procinto di iniziare a suonare, partecipa discosto, seminudo un amorino alato intento a staccare un grappolo d'uva, un gesto che pu\u00f2 essere letto in chiave erotica a suggellare l'intimit\u00e0 della riunione dei tre giovani amici musicisti, uniti anche da una possibile passione amorosa o comunque visti in una ambiguit\u00e0 sessuale che \u00e8 tipica dei primi quadri del Caravaggio. Come rilevato dal Moir, non si tratta propriamente di uno spaccato di vita del Caravaggio nel raffinato ambiente del cardinale, bens\u00ec di una fantasia allegorico-erotica sul tema della musica, in cui i giovani non sono dei popolani vestiti all'antica che rappresentano amici del Caravaggio mentre accordano strumenti e ripassano lo spartito (come il giovane a destra di spalle che \u00e8 forse il cantore del gruppo), ma giovani idealizzati di un contesto astratto e volti troppo delicati e raffinati. Il ragazzo che suona il cornetto al centro in fondo \u00e8 un ritratto giovanile del Caravaggio e la somiglianza \u00e8 abbastanza evidente con altri dipinti coevi in cui il pittore si autoritrae e mostra il volto che guarda verso l'osservatore, come, ad esempio, nel Bacchino malato.\nIconografia.\nIl giovinetto nudo a sinistra \u00e8 certamente una figurazione di eros. Non solo ha le ali, ma anche una faretra: \u00e8 una presenza, un'apparizione significante ed \u00e8 estraneo al gruppo, lo ignora, ma allo stesso tempo \u00e8 indicativo del clima erotico e giovanile del gruppo espresso attraverso le tematiche musicali dei primi dipinti del Caravaggio cui si richiama anche \"Il\" \"suonatore di liuto\" dell'Ermitage di Leningrado. \u00c8 possibile che i due quadri \"La Musica\" e \"Il suonatore,\" entrambi con cornice nera si trovassero nella stessa stanza, un camerino da musica ad uso del Cardinale dove dovevano trovarsi gli stessi raffinati e costosi strumenti che dovevano essere gli stessi raffigurati dal pittore, un liuto, un violino ed un cornetto. \u00c8 possibile che lo spartito musicale sia stato liberamente interpretato figurativamente o che si rifaccia ad uno veramente esistito ma perduto. \nTanto il cardinal del Monte che il cardinal Montalto avevano assistito a rappresentazioni musicali in cui i giovani musici erano abbigliati alla classica, come Eros o Bacco o da cantori angelici; pertanto non \u00e8 inverosimile che il pittore guardasse anche, come sottolineato poco sopra dal Moir e dalla Trincheri Camiz, anche a spettacoli musicali realmente eseguiti a Firenze al cospetto del Granduca: \" ...\"e per maggiore trattenimento fu dai musici di S.A., sempre nella circostanza del cardinal del Monte Montalto tutti vestiti da Ninfe et Pastori cantando\" \"in Musiche a tre cori\"\". Di regola i dipinti a soggetto musicale furono una prerogativa, sebbene non esclusiva, dell'area veneta, realizzati da Giorgione, Tiziano, Veronese, in un contesto ambientale esterno, pastorale, con la presenza, allegorica, di personaggi femminili, come nel \"Concerto campestre\" del 1510, al Louvre, attribuito a Giorgione ma che \u00e8 pi\u00f9 possibile opera di Tiziano e che non ne sia solo il collaboratore: in un paesaggio di campagna con il cielo nuvoloso, su un prato due uomini seduti, di cui uno suona il liuto e due donne nude, di cui, a destra, ha in mano un flauto che si accinge a suonare o che ha gi\u00e0 suonato; qui Tiziano presenta un immaginario arcadico, di fuga dalla citt\u00e0 e dalla realt\u00e0, una specie di sogno melodioso. Caravaggio, invece, mostra un \" far musica\" in un interno, come aveva gi\u00e0 fatto, ad esempio il Savoldo, nel \"Ritratto d'uomo con flauto\" del 1539 del museo di Martinengo ( ma in un quadro precedente di Lorenzo Costa della National Gallery di Londra i personaggi sono tre ), che presenta un solo personaggio in una stanza mentre si accinge a suonare il flauto: il Merisi compone l'immagine del tema musicale in un interno riunendo personaggi ritratti dal naturale a figurazioni allegoriche, in un insieme del tutto originale, cui non manca l'intenzione di vedere nella sospensione dei movimenti una scoperta e una rivelazione segreta allo stesso tempo , come se i musicisti fossero stati sorpresi dallo spettatore violando il loro spazio privato, la loro intimit\u00e0, mostrando al tempo stesso qualcosa di privato e di profano, proprio delle stesse esigenze della committenza. \nIn una incisione di Cornelius Cort (1533-1578), si possono vedere suonatori che sono abbigliati all'antica in una modalit\u00e0 molto simile a quella raffigurata da Caravaggio. Questi giovani sono rappresentati dal pittore, che in questo dipinto sviluppa per la prima volta la moltiplicazione delle figure all'interno di uno specifico tema e mostra di svilupparle secondo una disposizione scalare prospettica secondo le regole del matematico Guidobaldo, fratello del cardinale che di lui possedeva libri e strumenti di precisione, utilizzando probabilmente lo stesso modello per sovrapposizione e disposizione, come precisa il Christiansen che partecip\u00f2 con il Marini al restauro a New York e pot\u00e9 vedere radiografie e copie del dipinto."}
{"id": "1150507", "revid": "10137", "url": "https://it.wikipedia.org/wiki?curid=1150507", "title": "Abelardo L. Rodr\u00edguez", "text": ""}
{"id": "1150508", "revid": "345405", "url": "https://it.wikipedia.org/wiki?curid=1150508", "title": "Pipita", "text": ""}
{"id": "1150509", "revid": "43530", "url": "https://it.wikipedia.org/wiki?curid=1150509", "title": "Himmler", "text": ""}
{"id": "1150512", "revid": "59912", "url": "https://it.wikipedia.org/wiki?curid=1150512", "title": "Sistema planetario extrasolare", "text": ""}
{"id": "1150524", "revid": "729019", "url": "https://it.wikipedia.org/wiki?curid=1150524", "title": "Tubo ottico", "text": "Il tubo ottico \u00e8 un tubo di materiale vario dove la luce percorre il suo cammino ottico senza subire disturbi da parte di luci parassite.\nI tubi ottici non servono solamente a mantenere l'intera struttura ottica di un telescopio, ma a preservarla da polvere, luce e turbolenze dettate dagli spostamenti d'aria. In genere essi vengono colorati internamente di nero per assorbire la luce mantenendo solo fasci collimati. Inoltre vengono adottati, nei modelli pi\u00f9 prestigiosi, una serie di dischi interni paraluce posti a distanza progressiva secondo un preciso calcolo.\nLa forma e la lavorazione degli stessi \u00e8 diversa a causa del tipo e del modello di telescopio, ed anche i materiali adottati sono differenti, a partire dai pi\u00f9 pratici ed economici fino ad arrivare a quelli pi\u00f9 sofisticati e costosi.\nViene lamentato spesso che i tubi metallici accusano dilatazioni a causa della forte escursione termica della notte, perci\u00f2 occorre adottare un materiale che possieda un coefficiente di dilatazione termica il pi\u00f9 basso possibile, a questo scopo si possono adottare tubi ottici fatti di fibra di carbonio che, oltre ad essere molto leggeri, presentano una dilatazione abbastanza bassa e simile ai vetri che costituiscono le ottiche del telescopio; altri materiali usati sono: alluminio, acciaio, ottone e acciaio inox.\nSotto vengono riportati schemi di alcuni tipi di tubi ottici, fra i pi\u00f9 in uso, per la costruzione di telescopi."}
{"id": "1150531", "revid": "80598", "url": "https://it.wikipedia.org/wiki?curid=1150531", "title": "Clan Celentano", "text": "Il Clan Celentano S.r.l \u00e8 un'etichetta discografica fondata da Adriano Celentano.\nStoria.\nOrigini.\nDopo i primi tre anni con la Jolly, nasce in Celentano l'esigenza di lavorare con una maggiore autonomia, a causa delle imposizioni che l'etichetta discografica fa al cantante, da un lato continuando a pubblicare 45 giri riciclando a volte le stesse canzoni (nel 1962, ad esempio, stampano nuovamente \"24.000 baci\" con sul retro \"Il tuo bacio \u00e8 come un rock\") o impedendogli di usare i musicisti con cui suona abitualmente dal vivo nei dischi; confrontandosi con Ricky Gianco (che vive problemi analoghi alla Ricordi) e con altri amici come Memo Dittongo, Luciano Beretta e Miki Del Prete, finalmente Celentano decide di creare una nuova etichetta discografica, che coinvolga i suoi amici musicisti e che scopra anche nuovi talenti, ispirandosi in una certa misura al \"Rat Pack\" di Frank Sinatra.\nL'atto di nascita della nuova societ\u00e0 \u00e8 il 19 dicembre 1961: la sede viene stabilita a Milano, in via Zuretti, ed il capitale sociale iniziale \u00e8 di 900\u00a0000 lire; a marzo del 1965 la sede verr\u00e0 spostata in corso Europa 5, dove si trova oggi la sede di MTV Italia. Viene poi firmato un contratto di distribuzione con la Ri-Fi, che durer\u00e0 fino al 1968 (serie ACC); successivamente l'etichetta si far\u00e0 distribuire dalle Messaggerie Musicali (1969-1973 serie BF), dalla CGD (1975-1995 serie CLN), dalla BMG (1995-1996), dalla RTI Music (1996-1999), dalla Sony Music (1999-2009) e dalla Universal Music dal 2010 ad oggi.\nIl primo direttore del Clan \u00e8 stato il fratello di Celentano, Alessandro, dal 1961 al 1972; gli \u00e8 succeduto poi Corrado Pintus, zio di Claudia Mori (dal 1972 al 1976), di nuovo Alessandro dal 1976 al 1981 e, da quel momento in poi, Claudia Mori. Il 1\u00ba maggio 1962 viene pubblicata \"Stai lontana da me\" (musica di Burt Bacharach, testo di Mogol), versione italiana di \"Tower of Strength\", canzone con cui nasce ufficialmente il Clan Celentano, e con la quale Celentano vince il Cantagiro.\nI nuovi artisti.\nIl Clan \u00e8 molto pi\u00f9 di un'etichetta discografica: \u00e8 una sorta di comune artistica in cui Celentano, che in quel periodo vende centinaia di migliaia di copie per ogni 45 giri, riunisce parenti (come il nipote Gino Santercole o la fidanzata dell'epoca Milena Cant\u00f9) e vecchi amici come Ricky Gianco, Miki Del Prete, Luciano Beretta, i Ribelli, Detto Mariano.\nContemporaneamente si dedica alla ricerca di nuovi talenti: ricontatta il vecchio amico e compagno nei \"Rock Boys\", Ico Cerutti, che incide alcuni 45 giri, chiama il suo amico conosciuto durante il servizio militare, Detto Mariano, come arrangiatore ufficiale, e mette sotto contratto giovani ancora sconosciuti come Don Backy, Pilade, Natale Massara, Ugolino; spesso questi artisti vengono fatti incidere con pseudonimi (Don Backy si chiama in realt\u00e0 Aldo Caponi, Pilade \u00e8 Lorenzo Pilat, Ugolino si chiama Guido Lamberti), e anche Gianco, finch\u00e9 incideva per la Ricordi, usava il suo vero cognome (Ricky Sanna). Nel 1964 viene anche chiamato ad unirsi al Clan un giovanissimo Gianni Morandi ma il manager di quest'ultimo, Paolo Lionetti, lo fece desistere temendo che entrando nel Clan Celentano potesse oscurare il suo successo.\nLa Jolly non accetta per\u00f2 la decisione di Celentano, e se da un lato lo denuncia per inadempienze contrattuali e rottura del contratto stesso (la causa terminer\u00e0 solo nel 1965), da un lato continua a pubblicare su 45 giri canzoni che Celentano aveva registrato ma che erano rimaste inedite, facendo cos\u00ec concorrenza sleale alle pubblicazioni del Clan: cos\u00ec, pochi giorni prima di \"Stai lontana da me\" viene pubblicato \"Si \u00e8 spento il sole\", brano sullo stile di Frankie Laine che riscuote un buon successo, tra \"Pregher\u00f2\" e \"Il tangaccio\" la Jolly diffonde nei negozi \"A New Orleans\", e stampano e diffondono addirittura un LP con alcuni 45 giri e qualche inedito.\nCelentano cerca in tutti i modi di lanciare i cantanti del Clan: per effettuare le serate chiede espressamente ai manager di chiamare nella stessa serata anche uno dei suoi artisti, al Cantagiro dell'estate del 1962 (dove partecipa con \"Stai lontana da me\") si \"inventa\" un malore per far cantare al suo posto Ricky Gianco, ed anche quando \u00e8 invitato in televisione porta sempre con s\u00e9 Don Backy o i Ribelli o Cerruti.\nPer il lancio di Milena Cant\u00f9, nel 1964, si inventa un personaggio misterioso, La ragazza del Clan, che per mesi non si fa vedere in viso pur incidendo dischi, ed abbina al lancio una canzone dei Ribelli, intitolata \"Chi sar\u00e0 la ragazza del Clan?\", dimostrando comunque una conoscenza del funzionamento dei media sicuramente all'avanguardia per l'epoca; il risultato \u00e8 che la Cant\u00f9, sotto falso nome, vende circa 500.000 copie di 45 giri, mentre quelli incisi in seguito con il suo vero nome (e dopo l'abbandono del Clan) passeranno inosservati.\nL'esperienza del \"Clan\" dura per\u00f2 appena sei anni, uccisa dagli atteggiamenti dispotici del leader, da infiniti problemi contrattuali e anche dalle ambizioni di successo personale dei singoli artisti: in alcuni casi come Ricky Gianco o i Ribelli il distacco \u00e8 indolore, mentre in altri si accompagna a processi e sentenze, ed \u00e8 questo il caso di Don Backy.\nDon Backy.\nNel 1968 Don Backy abbandona, con una serie di polemiche, il Clan Celentano, per problemi legati ai diritti d'autore: le versioni di questa vicenda sono discordanti, e la tesi di Don Backy \u00e8 contrastata da Detto Mariano, arrangiatore e collaboratore di Celentano. Secondo Don Backy, egli doveva partecipare quell'anno al festival di Sanremo con due sue canzoni: \"\"Canzone\", cantata da lui e da Milva, e \"Casa bianca\"\", presentata invece da Ornella Vanoni e Marisa Sannia, ma il Clan gli impone di far cofirmare \"Casa Bianca\" da un altro musicista (a causa di una nuova norma del regolamento del Festival, che impediva allo stesso autore di firmare da solo pi\u00f9 di una canzone), Eligio La Valle.\nDon Backy rifiuta, e cos\u00ec l'etichetta discografica gli impedisce di partecipare come cantante al Sanremo: il cantante toscano rompe quindi il contratto. La sua \"Canzone\" sar\u00e0 interpretata proprio da Adriano Celentano; la canzone arriva terza, e \"Casa bianca\" si classifica seconda. I giornali del dopofestival titoleranno la vincita del festival da parte di Don Backy... senza cantare.\nDon Backy prontamente fonda una sua etichetta discografica, chiamandola ironicamente Amico, facendo uscire un 45 giri con \"Canzone\" e sul lato B \"Casa bianca\": il Clan pubblica un altro 45 giri con la versione di \"Canzone\" che Don Backy aveva inciso in precedenza, e tutto ci\u00f2, unito al 45 giri cantato da Milva e a quello di Celentano, fa s\u00ec che nello stesso periodo ci siano ben 4 dischi con la stessa canzone, con il risultato di ammazzarne le vendite (che, pur alte, avrebbero potuto essere maggiori).\nLa vicenda prosegue in tribunale: Celentano denuncia Don Backy per aver rotto il contratto, e Don Backy a sua volta lo denuncia per inadempienze varie nel pagamento dei diritti editoriali d'autore; a queste fanno seguito altre cause intentate da Don Backy in merito alla paternit\u00e0 di \"Casa bianca\".\nAnni successivi.\nLa vicenda Don Backy segna un po' il canto del cigno dell'esperienza del Clan come era stata pensata alle origini da Celentano: e se continuano a lavorare con lui alcuni amici come Beretta, Del Prete, Dittongo o il nipote Santercole, viene sempre pi\u00f9 tralasciata l'attivit\u00e0 di scoperta e lancio di nuovi talenti, al punto che nel giro di pochi anni i dischi pubblicati dall'etichetta saranno solo quelli di Celentano stesso e qualche singolo di sua moglie Claudia Mori.\nIl Clan ha anche distribuito, nel corso della sua attivit\u00e0, i dischi di altre etichette come la Kansas di Miki Del Prete e Domenico Seren Gay, la Fantasy, l'Italian Yank e la Disco Azzurro dei fratelli Franco e Claudio Lippi.\nElenco dei dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi abbia una datazione, ci si basa sulla numerazione del catalogo; se esistenti, sono riportati oltre all'anno il mese e il giorno (quest'ultimo dato si trova, a volte, stampato sul vinile).\nEtichetta \"Ciao! Ragazzi\".\nSingoli a 45 giri.\nNel 1965 il Clan Celentano cre\u00f2 una sottoetichetta, chiamandola Ciao! Ragazzi (dal titolo della nota canzone di Celentano), con l'obiettivo di pubblicare dischi con sonorit\u00e0 pi\u00f9 vicine al pubblico dei giovanissimi, in particolare beat.\nTra gli artisti che incisero per questa etichetta \u00e8 da ricordare il gruppo dei I Fuggiaschi e Tanja, primo nome d'arte di Lara Saint Paul.\nAlbum a 33 giri.\nPer quel che riguarda gli LP, la Ciao! ragazzi si dedic\u00f2 a generi non conformi allo stile dell'etichetta principale, ad esempio il jazz.\nEtichetta \"Clan serie R\".\nSingoli a 45 giri"}
{"id": "1150540", "revid": "1718925", "url": "https://it.wikipedia.org/wiki?curid=1150540", "title": "Frode", "text": "La frode o truffa \u00e8 un comportamento consistente in artifici o raggiri per indurre altre persone in errore al fine di conseguire illeciti profitti.\nAnalisi.\nSi ritiene che il termine derivi dal francese \"truffe\" (tartufo, nonostante il termine francese corrente per truffa sia \"escroquerie\"), in quanto gi\u00e0 nell'antichit\u00e0 il prezioso tubero veniva utilizzato per ingannare ignare e golose vittime; secondo l'etimologia \u00e8 anche probabile che l'espressione \"tartufo\" fosse la stessa di \"tubero\", secondo l'accezione di persona poco sveglia o sciocca. \nIn diritto penale si esplicita in diverse fattispecie tipiche, fra le quali il reato di truffa. Nel diritto anglosassone si parla di \"false rappresentazioni\", cos\u00ec come, diversamente dall'Italia, in altri diritti oggettivi (austriaco e tedesco, ad esempio) l'errore pu\u00f2 essere gi\u00e0 presente nella mente della vittima.\nTipologie.\nTipologie di tale reato possono essere:"}
{"id": "1150543", "revid": "339392", "url": "https://it.wikipedia.org/wiki?curid=1150543", "title": "Formaggio di malga altopina", "text": ""}
{"id": "1150544", "revid": "1305772", "url": "https://it.wikipedia.org/wiki?curid=1150544", "title": "Phyteuma serratum", "text": "Il raponzolo di Corsica (Phyteuma serratum ) \u00e8 una pianta appartenente alla famiglia delle Campanulaceae.\nEtimologia.\nIl nome generico (\"Phyteuma\"), utilizzato per la prima volta da Dioscoride (Anazarbe, 40 circa \u2013 90 circa) medico, botanico e farmacista greco antico che esercit\u00f2 a Roma ai tempi dell'imperatore Nerone, deriva dalla parola greca \"phyto\" (= pianta) e significa: \"ci\u00f2 che \u00e8 piantato\"\nDescrizione.\nLa forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Gli scapi sono semplici e indivisi. Queste piante contengono lattice.\nInfiorescenza.\nLe infiorescenze sono composte da diversi fiori disposti a forma di spiga ovale. Dopo l'antesi acquista una forma pi\u00f9 cilindrica. La spiga \u00e8 sottesa da alcune brattee dal contorno lanceolato-lineare a portamento patente o riflesso con bordi dentellati. \nFiore.\nI fiori tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi.\nFrutti.\nI frutti sono delle capsule poricide 3-loculari; la deiscenza avviene tramite 2 - 3 pori situati nella parte laterale. I semi sono molto numerosi, minuti e lisci.\nSistematica.\nLa famiglia di appartenenza del \"Phyteuma ovatum\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) e comprende una trentina di specie 16 delle quali sono presenti sul territorio italiano. \nIl Sistema Cronquist assegna il genere \"Phyteuma\" alla famiglia delle Campanulaceae e all'ordine delle Campanulales mentre la moderna classificazione APG la colloca nell'ordine delle Asterales (stessa famiglia). Sempre in base alla classificazione APG sono cambiati anche i livelli superiori (vedi tabella all'inizio a destra)."}
{"id": "1150545", "revid": "20090", "url": "https://it.wikipedia.org/wiki?curid=1150545", "title": "Inno ungherese", "text": ""}
{"id": "1150546", "revid": "29244", "url": "https://it.wikipedia.org/wiki?curid=1150546", "title": "Raponzolo di Corsica", "text": ""}
{"id": "1150549", "revid": "46291", "url": "https://it.wikipedia.org/wiki?curid=1150549", "title": "Hypochaeris robertia", "text": "La Costolina appenninica (Hypochaeris robertia ) \u00e8 una pianta appartenente alla famiglia delle Asteraceae."}
{"id": "1150551", "revid": "21880", "url": "https://it.wikipedia.org/wiki?curid=1150551", "title": "Costolina appenninica", "text": ""}
{"id": "1150557", "revid": "46291", "url": "https://it.wikipedia.org/wiki?curid=1150557", "title": "Doronicum austriacum", "text": "Il doronico austriaco (nome scientifico Doronicum austriacum ) \u00e8 una pianta erbacea, perenne a fiori gialli dei rilievi montani, appartenente alla famiglia delle Asteraceae.\nEtimologia.\nIl nome del genere (\"Doronicum\") potrebbe derivare da un termine dell'Arabia: \"doronigi\" o \"doronidge\". Il primo ad usare questo nome come genere fu il botanico francese Joseph Pitton de Tournefort (1656 \u2013 1708); nome ripreso e confermato nel 1753 da Carl von Linn\u00e9 (1707 \u2013 1778), biologo e scrittore svedese, considerato il padre della moderna classificazione scientifica degli organismi viventi. L'epiteto specifico (\"austriacum\") fa riferimento alle zone dei primi ritrovamenti di questa specie.\nIl binomio scientifico attualmente accettato (\"Doronicum austriacum\") \u00e8 stato proposto dal medico, chimico e botanico olandese Nikolaus Joseph von Jacquin (1727 \u2013 1817) nella pubblicazione \"\u201dFlorae Austriaceae\u201d\" del 1774.\nDescrizione.\nSono piante erbacee e perenni provviste, soprattutto nelle parti alte e sul bordo delle foglie, di peli pluricellulari semplici ma ghiandolari. La determinazione esatta della forma e lunghezza dei peli \u00e8 molto importante per definire la specie nell'ambito del genere. Purtroppo alcuni peli sono distinguibili solamente con un buon microscopio a 20-50 ingrandimenti. La tavola a fianco indica il tipo di peli presenti sul bordo delle foglie e sulla superficie delle squame dell'involucro del Doronico austriaco. L'altezza di queste piante varia da 8 a 15 dm. La forma biologica \u00e8 geofita rizomatosa (G rhiz), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, dei fusti sotterranei dai quali, ogni anno, si dipartono radici e fusti aerei.\nRadici.\nLe radici sono secondarie da rizoma.\nFoglie.\nLe foglie sono intere con bordo largamente dentellato e provviste di peli sia sulla superficie che ai bordi (vedere tabella con disegno dei peli). Si distinguono due tipi di foglie:\nIn questa specie le foglie si presentano con una forma molto particolare definita \u201cpanduriforme\u201d: nella parte basale della foglia sono presenti delle profonde insenature laterali che bruscamente raggiungono la rachide e quindi il picciolo che in questo caso \u00e8 alato. La lamina a volte \u00e8 asimmetrica: da un lato \u00e8 completa mentre dall'altro gi\u00e0 a met\u00e0 lunghezza si restringe fino alla nervatura centrale. \nInfiorescenza.\nL'infiorescenza \u00e8 formata da grandi capolini in formazioni corimbose color giallo-oro che normalmente sovrastano l'apparato fogliare. La struttura dei capolini \u00e8 quella tipica delle \"Asteraceae\" : un peduncolo sorregge un involucro a forma di disco composto da pi\u00f9 squame lesiniformi disposte in pi\u00f9 serie (2-3) spiralate, che fanno da protezione al ricettacolo basale (che in questo caso \u00e8 nudo \u2013 senza pagliette) sul quale s'inseriscono due tipi di fiori : quelli esterni ligulati (di colore giallo chiaro) e quelli interni tubulosi (di colore giallo accentuato). Diametro dei capolini: 4 \u2013 6\u00a0cm. Dimensioni delle squame lesiniformi: larghezza 2\u00a0mm; lunghezza 12\u00a0mm.\nFiore.\nI fiori sono zigomorfi e tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali.\nFrutti.\nI frutti sono degli acheni oblunghi con dei solchi longitudinali. Sono inoltre provvisti di pappo in serie multiple formato da soli peli senza coroncina (i fiori del raggio, quelli ligulati, producono dei frutti privi di pappo).\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza del \"Doronicum austriacum\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti).\nIl \"Doronicum austriacum\" appartiene a un genere (\"Doronicum\") non molto numeroso comprendente 30 - 40 specie (secondo le varie classificazioni), diffuse quasi unicamente nell'emisfero boreale (Vecchio Mondo), delle quali una decina sono proprie della flora italiana.\nIl genere \"Doronicum\" appartiene alla sottofamiglia delle Asteroideae e, secondo le ultime ricerche filogenetiche, alla trib\u00f9 delle Doroniceae, caratterizzata dall'avere capolini con fiori ligulati alla periferia e fiori tubulosi al centro, squame dell'involucro ben sviluppate e tutte pi\u00f9 o meno di uguale lunghezza e pappo biancastro e morbido.\nAll'interno del genere \"D. austriacum\" appartiene alla sezione \"Eudoronicum\" caratterizzata dall'avere i frutti acheni esterni calvi (senza pappo) e le foglie radicali dentellate e radici non tuberose.\nIl numero cromosomico di \"D. austriacum\" \u00e8: 2n = 60.\nVariabilit\u00e0.\nSono state notate delle diversit\u00e0 nella pubescenza del fusto tra le specie delle Alpi orientali (pi\u00f9 pelose) e quelle degli Appennini (subglabre).\nSottospecie non presente in Italia:\nIbridi.\nPer questa specie \u00e8 segnalato il seguente ibrido:\nSpecie simili.\nIn generale tutti i \u201cDoronici\u201d montani d'alta quota sono di difficile determinazione; questo vale per le seguenti specie : \"Doronicum columnae\", \"Doronicum grandiflorum\", \"Doronicum glaciale\" e \"Doronicum clusii\" (per le varie differenze morfologiche consultare le rispettive voci).\nUsi.\nGiardinaggio.\nCome per altre specie anche per queste piante l'unico interesse \u00e8 quello orticolo. Questo grazie ad alcune caratteristiche come i fiori grandi, la vivacit\u00e0 dei colori e la lunga fioritura oltre ad una certa resistenza ai climi freddi. Sono adatte unicamente al giardino rocciosi e alpino in quanto allo stato libero, raramente scendono sotto i limiti di altitudine superiore del bosco di faggio o di castagno.\nAltre notizie.\nIl Doronico austriaco in altre lingue viene chiamata nei seguenti modi:"}
{"id": "1150558", "revid": "29244", "url": "https://it.wikipedia.org/wiki?curid=1150558", "title": "Doronico austriaco", "text": ""}
{"id": "1150561", "revid": "1784425", "url": "https://it.wikipedia.org/wiki?curid=1150561", "title": "Edem Kodjo", "text": "Biografia.\nKodjo nacqua a Sokod\u00e9 (prefettura di Tchouadjo) nel 1938. Durante il governo di Gnassingb\u00e9 Eyad\u00e9ma, fu ministro delle finanze (1973-1976) e ministro degli esteri (1976-1978). Dal 1978 al 1983 fu segretario generale della Organization of African Unity.\nNei primi anni novanta Kodjo prese le distanze dal governo di Eyadema e fond\u00f2 un proprio partito politico chiamato Unione Togolese per la Democrazia. Insieme ad altri leader dell'opposizione fece pressioni su Eyadema perch\u00e9 si tenessero libere elezioni nel 1994. In quelle elezioni l'opposizione ottenne il controllo del parlamento, ma Eyadema convinse Kodjo a cambiare schieramento e formare un governo insieme a lui. In questo nuovo assetto, Kodjo ricevette il suo primo incarico di Primo ministro dal 23 aprile 1994 al 20 agosto 1996. Ulteriori dissapori con Eyadema lo convinsero a dare le dimissioni nel 1996.\nDopo la morte di Eyadema e la controversa ascesa alla presidenza di suo figlio Faure Gnassingb\u00e9, Kodjo (tornato formalmente all'opposizione) ricevette un nuovo incarico come Primo ministro l'8 giugno 2005.\nIl 16 settembre 2006 Kodjo si dimise da primo ministro, e Gnassingb\u00e9 nomin\u00f2 al suo posto Yawovi Agboyibo.\nIl 25 settembre Kodjo fu nominato da Gnassingb\u00e9 ministro dello stato."}
{"id": "1150567", "revid": "46291", "url": "https://it.wikipedia.org/wiki?curid=1150567", "title": "Primula sikkimensis", "text": "Primula sikkimensis \u00e8 una pianta appartenente alla famiglia delle Primulaceae."}
{"id": "1150568", "revid": "599013", "url": "https://it.wikipedia.org/wiki?curid=1150568", "title": "Gnassingb\u00e9 Eyadema", "text": ""}
{"id": "1150573", "revid": "287204", "url": "https://it.wikipedia.org/wiki?curid=1150573", "title": "Caltha palustris", "text": "\"Caltha palustris\" (, comunemente nota come Calta palustre, \u00e8 una piccola pianta perenne, alta fino a 50 centimetri, glabra, dai fiori colorati di giallo intenso, appartenente alla famiglia delle Ranunculaceae e diffusa nell'interno emisfero boreale.\nSistematica.\nIl genere \"Caltha\" comprende poche specie (una decina o pi\u00f9 circa, di cui una spontanea in Italia) tutte dell'emisfero boreale con qualche rara apparizione in quello australe.\nIn alcuni trattati di botanica il nome della famiglia \u00e8 modificato in Ranuncolacee.\n\"Calta palustre\" viene considerata una pianta molto antica, come per altre specie della famiglia delle Ranunculaceae, infatti anche per questo fiore si parla di poliandria primaria, ossia una struttura primitiva (dal punto di vista evolutivo) caratterizzata da numerosi stami in disposizione spiralata per favorire al massimo la fecondazione e quindi la propagazione della specie. \u00c8 sopravvissuta inoltre alle varie glaciazioni fiorendo nell'Europa del Nord dopo l'ultima ritirata del ghiaccio.\nVariet\u00e0.\nQuesta pianta \u00e8 considerata altamente polimorfica, mostra delle variazioni continue e indipendenti in molte caratteristiche. Il corredo cromosomico \u00e8 2n = 32, questo indica appunto una specie molto instabile. Ad esempio spesso si ha una trasformazione degli stami in apparenti organi petaloidei, con generazione di fiori doppi.\nAnche il frutto \u00e8 variabile soprattutto nella forma dei singoli follicoli che servono cos\u00ec a distinguere alcune sottospecie del territorio italiano:\nAltre variet\u00e0 si presentano fuori dell'Italia:\nQui vengono indicate inoltre ulteriori variet\u00e0 che per molti autori per\u00f2 sono altrettanti sinonimi della specie principale:\nSinonimi.\nNel corso del tempo la \"Caltha palustris\" \u00e8 stata chiamata con diversi nomi (definiti ora dalla comunit\u00e0 scientifica come sinonimi, anche se per certi autori alcuni di questi dovrebbero essere assegnati a delle sottospecie):\nEtimologia.\nIl nome del genere si fa derivare dalla corruzione di una parola greca (Kalathos o Kalazos = corbello, paniere, coppa, contenitore in genere) indicante la forma del fiore dato dai suoi ricurvi petali.\nIl termine specifico \u00e8 derivato dalle zone dove questo fiore si trova pi\u00f9 facilmente (Palustris = dalle paludi).\nPrima delle moderne classificazioni (ancora ai tempi di Tournefort) col nome volgare di \u201cCaltha\u201d si indicavano diverse piante anche assai dissimili. Ad esempio la \u201cCalta dei giardinieri\u201d (l'attuale Calendula); oppure la \u201cCalta dei campi\u201d (il ranuncolo dei campi); oppure \u201cCalta piovosa\u201d (la nostra Calla). Questo spiega anche la lunga lista di sinonimi citati nel paragrafo precedente.\nMorfologia.\nLa forma biologica della pianta \u00e8 emicriptofita rosulata (H ros) si tratta quindi di una pianta perennante per mezzo di gemme poste al suolo e con foglie disposte in rosetta basale.\nRadici.\nLa radice \u00e8 di tipo rizomatoso con appendici ingrossate (diametro 2 - 4 millimetri); queste consistono in un fascio di radici carnose, semplici e sparse.\nFusto.\nI fusti sono eretti, glabri, tubulosi o fistolosi, spugnosi e striati longitudinalmente; a volte sono rampicanti. Possono inoltre avere delle radici avventizie ai nodi inferiori.\nFiori.\nI fiori sono ermafroditi; si trovano solitari all'estremit\u00e0 dello stelo e sono in numero di 2 \u2013 7 per ogni pianta; sono grandi fino a 5 centimetri di colore giallo uovo e dalla superficie lucida come le foglie; i peduncoli dei fiori sono lunghi fino a 5 centimetri.\nFrutti.\nI frutti sono dei follicoli (10 in tutto) che insieme formano una infruttescenza a stella in quanto sono compressi e piatti. La dimensione di ogni follicolo in lunghezza \u00e8 di 10 millimetri mentre in larghezza \u00e8 di 3 millimetri. Il dorso \u00e8 lievemente arcuato. All'interno si trovano parecchi semi.\nUsi.\nQuesta pianta \u00e8 considerata acre e corrosiva in ogni sua parte ed \u00e8 considerata anche infestante in quanto \u00e8 rifiutata dal bestiame. Si riferiscono diversi casi di conseguenze dannose a seguito sia di esperimenti medicinali che culinari. La manipolazione eccessiva della pianta pu\u00f2 causare delle chiazze cutanee o semplicemente della dermatite.\nCucina.\nIn cucina nei tempi passati venivano usate le foglie e le radici o i giovani fiori messi sotto aceto. Attualmente questa pianta \u00e8 stata bandita dalla cucina in quanto (come tutte le Ranunculaceae) contiene diverse sostante velenose.\nIndustria.\nNell'industria questa pianta viene usata per ricavare dei coloranti (tintura gialla dai fiori). Nel campo alimentare i boccioli chiusi sono usati dai sofisticatori per surrogare i capperi sotto salamoia.\nGiardinaggio.\nLa \"Calta\" \u00e8 spesso usata per coprire (nascondere) i bordi antiestetici dei giardini. Infatti una volta piantata il suo fitto fogliame creer\u00e0 una zona tutta verde molto omogenea.\nNon \u00e8 chiaro quando questa pianta sia entrata nell'ambiente orticolo in generale, ma sappiamo da un certo Padre Ferrari (la cui opera consegu\u00ec l\"'imprimatur\" nel 1632) come questa pianta doveva essere coltivata nei giardini di quell'epoca. Si presume quindi che doveva essere conosciuta gi\u00e0 dal XVI secolo."}
{"id": "1150574", "revid": "1543377", "url": "https://it.wikipedia.org/wiki?curid=1150574", "title": "Gnetum", "text": "Gnetum \u00e8 un genere di piante che include circa 30-35 specie di gimnosperme appartenenti alla divisione delle Gnetofite. \u00c8 l'unico genere della famiglia Gnetaceae e dell'ordine Gnetales.\nComprende essenze arboree, arbustive e liane sempreverdi delle aree tropicali."}
{"id": "1150576", "revid": "1784425", "url": "https://it.wikipedia.org/wiki?curid=1150576", "title": "Yawovi Agboyibo", "text": "Fu Primo ministro del Togo dal settembre 2006 al dicembre 2007. Ader\u00ec al Comitato d'Azione per il Rinnovamento."}
{"id": "1150577", "revid": "29244", "url": "https://it.wikipedia.org/wiki?curid=1150577", "title": "Calta palustre", "text": ""}
{"id": "1150584", "revid": "7336", "url": "https://it.wikipedia.org/wiki?curid=1150584", "title": "Canale televisivo", "text": ""}
{"id": "1150586", "revid": "767487", "url": "https://it.wikipedia.org/wiki?curid=1150586", "title": "Apahida", "text": "Apahida (in ungherese \"Apahida\", in tedesco \"Odendorf\" o \"Brenndorf\" o \"Briegendorf\", in latino \"Pons Abbatis\") \u00e8 un comune della Romania di 9.341 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 8 villaggi: Apahida, Bodrog, C\u00e2mpene\u0219ti, Corpadea, Dezmir, Pata, S\u00e2nnicoar\u0103, Sub Coast\u0103.\nDal 2008 \u00e8 parte integrante della Zona metropolitana di Cluj Napoca.\nSociet\u00e0.\nEvoluzione demografica.\nLa popolazione nel comune si \u00e8 cos\u00ec evoluta nel corso degli anni:"}
{"id": "1150588", "revid": "767487", "url": "https://it.wikipedia.org/wiki?curid=1150588", "title": "Mina (popolo)", "text": "I Mina sono un gruppo etnico e linguistico diffusi in Togo e nel Benin. Parlano la lingua mina (nota anche come \"gen\", \"ge\", \"gen-gbe\", \"mina-gen\", \"popo\", \"guin\" e \"gebe\"). La massima presenza di Mina (circa 200.000) \u00e8 nella zona sudorientale del Togo (R\u00e9gion Maritime); complessivamente, si contano fra 300.000 e 400.000 individui."}
{"id": "1150590", "revid": "78273", "url": "https://it.wikipedia.org/wiki?curid=1150590", "title": "R\u00e9gion Maritime", "text": ""}
{"id": "1150591", "revid": "14691", "url": "https://it.wikipedia.org/wiki?curid=1150591", "title": "Take the a train", "text": ""}
{"id": "1150601", "revid": "45635", "url": "https://it.wikipedia.org/wiki?curid=1150601", "title": "Favlet", "text": ""}
{"id": "1150603", "revid": "1645873", "url": "https://it.wikipedia.org/wiki?curid=1150603", "title": "Kaby\u00e9 (popolo)", "text": "I kaby\u00e9 (o kabye o kabyie) sono il secondo gruppo etnico del Togo (12% della popolazione). Sono originari della regione di Kara, nel nord del Togo, dove si dedicano all'agricoltura; dopo l'indipendenza, molti di loro migrati verso sud in cerca di lavoro. Per motivi storici, sono impiegati soprattutto nell'esercito e nella polizia. All'etnia Kaby\u00e9 appartiene la famiglia di Gnassingb\u00e9 Eyad\u00e9ma, che con l'appoggio dell'esercito governa il Togo dalla fine degli anni sessanta.\nI kaby\u00e9 parlano la lingua omonima. Sono tradizionalmente dediti all'agricoltura."}
{"id": "1150604", "revid": "599013", "url": "https://it.wikipedia.org/wiki?curid=1150604", "title": "Kaby\u00e9", "text": "Kaby\u00e9 (talvolta scritto Kabye o Kabyie) pu\u00f2 riferirsi a:"}
{"id": "1150609", "revid": "834", "url": "https://it.wikipedia.org/wiki?curid=1150609", "title": "Corilla Olimpica", "text": ""}
{"id": "1150611", "revid": "1553381", "url": "https://it.wikipedia.org/wiki?curid=1150611", "title": "Partito Federalista (Stati Uniti d'America)", "text": "Il Partito Federalista (in inglese \"Federalist Party\"), noto anche come il partito pro-amministrazione (\"Pro-Administration Party\"), fu uno dei primi partiti nati negli Stati Uniti d'America.\nIl partito fu fondato nel 1789 da Alexander Hamilton, ministro del tesoro nell'amministrazione Washington, che costru\u00ec una rete di sostenitori delle sue politiche economiche nelle principali citt\u00e0. La formazione creata da Hamilton prese il nome di Federalisti. Al centro del programma del partito era la realizzazione di un forte governo centrale, atto a favorire lo sviluppo di commercio e industria.\nColoro che appoggiavano il rivale di Hamilton, Thomas Jefferson, chiamati jeffersoniani e successivamente anche \"Anti Federalisti\", presero il nome di \"Repubblicani\" o \"Partito Democratico-Repubblicano\". Vi erano differenze anche in politica estera: Hamilton era filobritannico, mentre Jefferson filofrancese.\nL'unico presidente degli Stati Uniti effettivamente iscritto al partito federalista fu John Adams, vincitore delle elezioni del 1796. I Federalisti governarono fino al 1801. Subirono un grave contraccolpo dalla morte per duello del loro leader Hamilton per mano dell'allora vicepresidente Aaron Burr, nel 1804. L'ultimo candidato federalista alla presidenza si present\u00f2 alle elezioni del 1816. \nAll'inizio degli anni venti del XIX secolo i Federalisti scomparvero dal panorama politico statunitense per confluire nel Partito Repubblicano Nazionale, progenitore del Partito Whig, nato nel 1833.\nProgramma.\nI federalisti rappresentavano gli imprenditori e i commercianti delle grandi citt\u00e0 che sostenevano un forte governo nazionale. Il partito fu strettamente legato alla modernizzazione, alla urbanizzazione e alle politiche finanziarie di Alexander Hamilton. Queste politiche inclusero il finanziamento del debito pubblico e anche l'assunzione dei debiti contratti dagli Stati durante la guerra di indipendenza, la creazione di una Banca nazionale degli Stati Uniti, il sostegno della produzione e dello sviluppo industriale, e l'uso di una tassa per il finanziamento del Tesoro.\nIn politica estera i federalisti si opposero alla Rivoluzione francese, si impegnarono nella \"guerra navale nascosta\" con la Francia nel 1798-1799, cercarono di mantenere buone relazioni con la Gran Bretagna e di mantenere un forte esercito e una potente marina.\nIdeologicamente la polemica tra repubblicani e federalisti derivava da una differenza di principio e di stile. I Repubblicani di quel periodo erano invece diffidenti nei confronti della Gran Bretagna, dei banchieri, dei mercanti e a favore di una pi\u00f9 forte autonomia dei singoli stati e di un ridotto potere del governo nazionale.\nDopo il 1816 alcuni ex federalisti come James Buchanan e Roger B. Taney divennero democratici di matrice jeffersoniana."}
{"id": "1150614", "revid": "7336", "url": "https://it.wikipedia.org/wiki?curid=1150614", "title": "Musica demenziale", "text": ""}
{"id": "1150615", "revid": "1305772", "url": "https://it.wikipedia.org/wiki?curid=1150615", "title": "La Primula Rossa (disambigua)", "text": ""}
{"id": "1150616", "revid": "110157", "url": "https://it.wikipedia.org/wiki?curid=1150616", "title": "Circondario dello Schwalm-Eder", "text": "Il circondario dello Schwalm-Eder \u00e8 uno dei circondari dello stato tedesco dell'Assia.\nFa parte del distretto governativo di Kassel."}
{"id": "1150620", "revid": "306856", "url": "https://it.wikipedia.org/wiki?curid=1150620", "title": "Paolo Arri", "text": "Biografia.\nFu allievo di Michelangelo Pittatore, frequent\u00f2 l'Accademia Albertina di Torino seguendo gli insegnamenti di Pier Celestino Gilardi. \nSi dedic\u00f2 quasi esclusivamente al ritratto di rappresentanza, tipico sul finire del XIX secolo. Contribu\u00ec, insieme a Giulio Musso, ad affrescare i saloni del Municipio, la chiesa e l'atrio dell'Ospedale Civile di Asti.\nAlcune sue opere sono presenti nella Pinacoteca Civica di Asti.\nNegli ultimi 15 anni della sua vita, a causa della sua avversione al regime fascista, venne esonerato dall'insegnamento e lasciato ai margini della societ\u00e0 astigiana."}
{"id": "1150622", "revid": "767487", "url": "https://it.wikipedia.org/wiki?curid=1150622", "title": "Low (gruppo musicale)", "text": "I Low sono un gruppo musicale rock statunitense formatasi nel 1993 a Duluth, Minnesota.\nSono principalmente ricordati per essere una delle band-simbolo del genere slowcore, anche se il loro raggio d'azione \u00e8 ben pi\u00f9 ampio e personale. La loro peculiarit\u00e0 consiste nell'unire sonorit\u00e0 tipiche dell'alternative rock statunitense (con particolare riferimento ai Velvet Underground) a richiami alla tradizione folk americana, con una spiccata enfasi riposta nei delicati intrecci armonici tra le voci di Alan Sparhawk e Mimi Parker. Grande attenzione \u00e8 dedicata anche ai testi, che riflettono spesso tematiche spirituali inusuali per una band indie rock (i due leader sono entrambi mormoni).\nStoria del gruppo.\nOriginari di Duluth, paese natale di Bob Dylan, il nucleo originale del gruppo era composto da Alan Sparhawk (voce e chitarra elettrica), sua moglie Mimi Parker (voce e batteria) e John Nichols, (basso). Entrano in contatto con il produttore discografico Kramer della Shimmy Disc che produce il primo album \"I Could Live in Hope\" uscito per l'etichetta Vernon Yard nel 1994. Il disco colpisce per le atmosfere rarefatte e minimali ed \u00e8 tuttora considerato da molti critici uno dei capolavori del genere slowcore.\nNel 1995 Nichols lasci\u00f2 il gruppo e dal successivo \"Long Division\", disco ancor pi\u00f9 minimalista, il nuovo bassista fu Zak Sally. A queste due opere di alto livello segue nel 1996 l'EP \"Transmission\".\nCon \"The Curtain Hits the Cast\" inizia il periodo di transizione verso sonorit\u00e0 pi\u00f9 marcatamente pop. Il disco \u00e8 prodotto da Steve Fisk e viene pubblicato nel 1996 da Vernon Yard (come i precedenti). Segue \"Songs for a Dead Pilot\", EP prodotto autonomamente e pubblicato dalla Kranky Records nel 1997. In \"OwL Remix\" (1998) un gruppo di artisti si cimenta nel remixare brani dei Low.\nSuccessivamente il gruppo collabora con i Dirty Three realizzando il 12\" \"In the Fishtank\". Il quarto album studio \u00e8 \"Secret Name\" (Kranky, 1999), prodotto da Steve Albini nei suoi studi di Chicago, in cui il sound del gruppo si fa meno etereo e ancora pi\u00f9 pop. Pubblicano poi \"Christmas\", un disco di cover e rarit\u00e0. Pubblicano un altro split album, questa volta realizzato con gli Spring Heel Jack e intitolato \"Bombscare\" (2000).\nNel 2001 \u00e8 la volta dell'album \"Things We Lost in the Fire\", che sintetizza sia il percorso dei primi anni (slowcore) che quello delle pubblicazioni appena precedenti (pop), ancora sotto la supervisione di Albini. Il disco viene fatto seguire da \"Trust\", un altro lavoro apprezzato dalla critica, questa volta con un atteggiamento pi\u00f9 virato al rock. Nel contempo Alan Sparhawk collabora in diversi album con Jessica Bailiff.\nNel 2005 Matt Livingston sostituisce Sally al basso. Nello stesso anno viene pubblicato l'album \"The Great Destroyer\", che segna il debutto del gruppo per la Sub Pop Records e denota un sound ancora pi\u00f9 rock, a tratti memore di quel grunge che l'etichetta in questione ha tanto contribuito a diffondere.\nNel 2007 esce invece \"Drums and Guns\", disco cupo e apocalittico ispirato alla guerra in Iraq e contraddistinto da un inedito ricorso all'elettronica. \u00c8 dello stesso anno il documentario \"You May Need A Murderer\".\nA quattro anni di distanza viene pubblicato \"C'mon\" (2011), un ritorno al classico pop della band con delicati accenti folk e una maggiore maturit\u00e0 compositiva, registrato presso i Sacred Heart Studio di Duluth in una chiesa sconsacrata. Nello stesso periodo Alan si dedica anche ad un suo progetto parallelo chiamato Retribution Gospel Choir.\nDopo aver contattato Jeff Tweedy (Wilco), producono con lui il disco \"The\" \"Invisible Way\" (2013), registrato a Chicago.\nNel 2015 esce l'album \"Ones and Sixes\" dove, ad un ritmo sempre \"slow\", si accompagnano beat elettronici e una batteria \"minimal\"; l'album viene apprezzato dalla critica.\nTre anni dopo arriva \"Double Negative\", il loro album pi\u00f9 acclamato del decennio, da pi\u00f9 parti indicato come uno dei dischi pi\u00f9 importanti degli ultimi anni.\nIl 10 settembre 2021 viene pubblicato il nuovo lavoro della band, Hey What, preceduto dai tre singoli Days Like These, Disappearing e More. Il disco \u00e8 prodotto da BJ Burton, che continua la collaborazione con il gruppo, dopo l'esperienza di Double Negative."}
{"id": "1150623", "revid": "53669", "url": "https://it.wikipedia.org/wiki?curid=1150623", "title": "A prova di morte", "text": ""}
{"id": "1150631", "revid": "767487", "url": "https://it.wikipedia.org/wiki?curid=1150631", "title": "Circondario del Vogelsberg", "text": "Il circondario di Vogelsberg \u00e8 uno dei circondari dello stato tedesco dell'Assia, nella area centrale del Land. Fa parte del distretto governativo di Gie\u00dfen.\nI circondari confinanti sono: Schwalm-Eder, Hersfeld-Rotenburg, Fulda, Main-Kinzig, Wetterau, Gie\u00dfen e Marburg-Biedenkopf.\nStoria.\nIl distretto \u00e8 stato creato nel 1972, riunendo i vecchi distretti Alsfeld e Lauterbach.\nGeografia.\nLa caratteristica principale del distretto \u00e8 il vulcano Vogelsberg, ultimo attivo 7 milioni di anni fa."}
{"id": "1150635", "revid": "237256", "url": "https://it.wikipedia.org/wiki?curid=1150635", "title": "Nikolai Nikitin", "text": ""}
{"id": "1150636", "revid": "1305772", "url": "https://it.wikipedia.org/wiki?curid=1150636", "title": "Notholaena marantae", "text": "La felcetta lanosa (Notholaena marantae (L.) R.Br., 1810) \u00e8 una pianta appartenente alla famiglia delle Pteridaceae."}
{"id": "1150637", "revid": "339392", "url": "https://it.wikipedia.org/wiki?curid=1150637", "title": "Felcetta lanosa", "text": ""}
{"id": "1150643", "revid": "1728", "url": "https://it.wikipedia.org/wiki?curid=1150643", "title": "Mamayev Kurgan", "text": ""}
{"id": "1150656", "revid": "110157", "url": "https://it.wikipedia.org/wiki?curid=1150656", "title": "Governo provinciale delle \u00c5land", "text": "Il governo provinciale delle \u00c5land (\"L\u00e4nsstyrelsen p\u00e5 \u00c5land\" in svedese, \"Ahvenanmaan l\u00e4\u00e4ninhallitus\" in finlandese) \u00e8 stato un'unit\u00e0 di rappresentanza del governo nazionale finlandese nella provincia autonoma delle Isole \u00c5land.\nAmministrazione.\nNonostante i pi\u00f9 ampi poteri che lo status di provincia autonoma d\u00e0 al governo provinciale, a livello amministrativo esso era considerato una provincia della Finlandia."}
{"id": "1150657", "revid": "767487", "url": "https://it.wikipedia.org/wiki?curid=1150657", "title": "Michael Gray (disc jockey)", "text": "Biografia.\n\u00c8 un DJ e produttore di musica house per l'etichetta musicale dance Eye Industries. Fa anche parte del duo di produzione e remixing di musica house Full Intention.\nIl suo primo singolo da solista \u00e8 \"The Weekend\" che raggiunge la Top 10 nel Regno Unito (nel 2004) e negli USA. Contiene un campione di \"Back At Ya\", prodotta da Kerr e una parte del cantato di Get Down Saturday Night di Oliver Cheatham\nIl suo secondo singolo si chiama \"Borderline\" ed ha il contributo vocale di Shelly Poole. Il terzo singolo \u00e8 \"Somewhere Beyond\" ed \u00e8 uscito nell'estate del 2007. A questo fa seguito l'album di debutto da solista chiamato \"Analogue Is On\" uscito nel settembre 2007."}
{"id": "1150660", "revid": "1833487", "url": "https://it.wikipedia.org/wiki?curid=1150660", "title": "Pansessualit\u00e0", "text": "Per pansessualit\u00e0 (dall'aggettivo greco \"\u03c0\u03b1\u03c2, \u03c0\u03ac\u03c3\u03b1, \u03c0\u03b1\u03bd\", \"tutto\") si indica l'attrazione emozionale, romantica e/o sessuale verso un individuo senza dare importanza al suo sesso e al suo genere. Essendo quindi un\u2019attrazione indipendente da questi due fattori, le persone pansessuali possono essere attratte da persone di entrambi i sessi , dunque di genere maschile, di genere femminile e di genere non-binario, senza alcuna distinzione e preferenza.\nLa pansessualit\u00e0 pu\u00f2 essere considerata un orientamento sessuale a s\u00e9 stante o un ramo della bisessualit\u00e0. La misura in cui il termine \"bisessuale\" sia inclusivo rispetto al termine \"pansessuale\" \u00e8 dibattuto all'interno della comunit\u00e0 LGBT, in particolare dalla comunit\u00e0 bisessuale.\nTeoria della pansessualit\u00e0.\nIn Italia, la teoria della pansessualit\u00e0 \u00e8 stata sviluppata nel 1977 da Mario Mieli nel suo \"Elementi di critica omosessuale\", secondo cui l'essere umano \u00e8 sostanzialmente un essere \"completo\" (polimorfo), che nasce con tutte le \"opzioni\" aperte, le quali vengono poi represse selettivamente (soggette a educastrazione, secondo la definizione dello stesso Mieli), in base all'ambiente in cui vive.\nMieli parte dalla rielaborazione delle teorie infantili di Freud.\nOrigini.\nSigmund Freud fu il primo a usare la parola \"pansessualismo\", a indicare la teoria secondo la quale tutto il comportamento umano era originato e motivato dalla sessualit\u00e0.\nIl termine ha mantenuto un significato psicoanalitico fino ai primi anni '90, quando la parola ha iniziato a venire associata a un orientamento sessuale, andando col tempo a diffondersi sempre di pi\u00f9.\nL'avvento del web ha contribuito alla diffusione della parola nel mondo, tanto che il lemma \"pansessualit\u00e0\" nel 2018 \u00e8 stato incluso tra le parole pi\u00f9 cercate nel dizionario Merriam-Webster."}
{"id": "1150667", "revid": "42524", "url": "https://it.wikipedia.org/wiki?curid=1150667", "title": "Pansessuale", "text": ""}
{"id": "1150668", "revid": "287204", "url": "https://it.wikipedia.org/wiki?curid=1150668", "title": "70936 Kamen", "text": ""}
{"id": "1150670", "revid": "42524", "url": "https://it.wikipedia.org/wiki?curid=1150670", "title": "Pansessualismo", "text": ""}
{"id": "1150674", "revid": "486946", "url": "https://it.wikipedia.org/wiki?curid=1150674", "title": "Freienwalde", "text": ""}
{"id": "1150676", "revid": "986213", "url": "https://it.wikipedia.org/wiki?curid=1150676", "title": "Carlo di Borbone-Soissons", "text": "Biografia.\nCarlo era il figlio di Luigi I di Borbone-Cond\u00e9, duca di Enghien, e della sua seconda moglie, Francesca d'Orl\u00e9ans-Longueville. Era cugino di primo grado di Enrico IV di Francia.\nCarriera.\nSoissons si un\u00ec alla Lega Cattolica, contrariamente agli altri componenti della sua famiglia che professavano il credo protestante. Fu pi\u00f9 tardi persuaso ad abbracciare la fede cattolica da Enrico IV.\nCombatt\u00e9 nella battaglia di Coutras nel 1587, frequent\u00f2 gli Stati Generali a Blois nel 1588, combatt\u00e9 nella battaglia di Saint Symphorien nel 1589, fu fatto prigioniero a Ch\u00e2teau-Giron e, fuggendo da Nantes, si un\u00ec le forze con Enrico IV a Dieppe. Dopo la battaglia di Ivry comand\u00f2 la cavalleria reale negli assedi di Parigi nel 1590, di Chartres nel 1591 e di Rouen nel 1592. Partecip\u00f2 all'incoronazione di Enrico IV nel 1594. Combatt\u00e9 lealmente all'assedio di Laon. Conclusa la pace con la Spagna, comand\u00f2 le truppe nella guerra in Savoia nel 1600.\nIl re lo nomin\u00f2 governatore della Bretagna nel 1589. Nel 1602 fu nominato governatore del Delfinato e della Normandia nel 1610, anno in cui fu anche presente all'incoronazione di Luigi XIII. Dopo la morte di Enrico IV, Soissons si oppose alle politiche della vedova, la regina reggente Maria de' Medici. Nel 1612 Samuel de Champlain convinse Carlo ad ottenere l'ufficio di tenente generale di Luigi XIII, cosa che fece.\nDopo che i Borboni ottennero la corona francese, a corte Carlo era noto \"Monsieur le Comte\". Questo titolo onorifico \u00e8 stato sostenuto anche dal figlio Luigi e, successivamente, dai Savoia che avevano ereditato la contea dalla figlia di Carlo, Maria.\nLa morte di Enrico IV nel 1610 indebol\u00ec le possibilit\u00e0 di Samuel de Champlain di colonizzare con successo la Nuova Francia e, su consiglio di Pierre Dugua de Mons, cerc\u00f2 un protettore nella persona del conte di Soissons, che accett\u00f2 la proposta per diventare il \"padre della Nuova Francia\", ottenendo dalla regina reggente l'autorit\u00e0 necessaria per preservare e far progredire tutto ci\u00f2 che era gi\u00e0 stato fatto e nomin\u00f2 Champlain suo luogotenente con un potere illimitato.\nMatrimonio.\nCome figlio pi\u00f9 giovane di un ramo cadetto della dinastia reale, Luigi non poteva aspettarsi un grande patrimonio, ma gli fu assegnata la contea di Soisson tra le propriet\u00e0 borboniche ereditata dalla sua bisnonna paterna, Maria di Lussemburgo. Ha anche ottenuto la contea di Dreux e le signorie di Ch\u00e2tel-Chinon, Noyers, Baug\u00e9 e Blandy. Nel 1601 Carlo spos\u00f2 Anna di Montafi\u00e0 (1577-1644) che port\u00f2 la contea di Montafi\u00e9 in Piemonte, cos\u00ec come le signorie di Bonn\u00e9table e Luc\u00e9. Ebbero cinque figli, ma solo tre sopravvissero all'infanzia:\nDalla sua relazione con Anne Marie Bohier, signora di Rochebourdet, ebbero due figlie:\nMorte.\nCarlo mor\u00ec il 1 novembre 1612 a Blandy-les-Tours e fu sepolto nella tomba della famiglia nella certosa di Gaillon."}
{"id": "1150680", "revid": "2209726", "url": "https://it.wikipedia.org/wiki?curid=1150680", "title": "Full Intention", "text": "Full Intention \u00e8 un gruppo musicale house composto dai DJ/produttori britannici Michael Gray e Jon Pearn.\nIl loro primo successo (con il nome di \"Arizona\") fu \"America\", nel 1993. Ne seguirono molti altri (col nome di Full Intention dal 1996).\nEntrambi i membri hanno all'attivo successi da solisti: Gray con \"The Weekend\" e \"Borderline\", mentre Pearn ha formato il progetto Bodyrox che ha pubblicato la hit \"Rock Ya Body\".\nNel 2009 sono ritornati con \"Once in a Lifetime\", \"Forever\" e \"I Will Follow\", e nel 2010 ancora con \"America\".\nNel 2011 hanno realizzato \"Novole Hits\"."}
{"id": "1150683", "revid": "1776051", "url": "https://it.wikipedia.org/wiki?curid=1150683", "title": "Trasporti in Russia", "text": "Questa voce raccoglie le principali tipologie di trasporti in Russia.\nTrasporti su rotaia.\nRete ferroviaria.\nIn totale: 87.157\u00a0km di linee ferroviarie pubbliche\nReti metropolitane.\nIn Russia sono presenti convogli di metropolitana nelle seguenti citt\u00e0:\nReti tranviarie.\nAttualmente la situazione generale delle tranvie \u00e8 la seguente: \nTrasporti su strada.\nRete stradale.\nIn totale: 948.000\u00a0km (dati 1995)\nReti filoviarie.\nI primi bifilari sono stati installati nella capitale, Mosca, nel 1933; attualmente la situazione generale delle filovie \u00e8 la seguente:\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nSono presenti 101.000\u00a0km di acque navigabili (dati 1995).\nTrasporti aerei.\nAeroporti.\nIn totale: 2.517 (dati 1994)\na) con piste di rullaggio pavimentate: 630\nb) con piste di rullaggio non lastricate: 1.887\nAltri progetti.\n "}
{"id": "1150685", "revid": "124882093", "url": "https://it.wikipedia.org/wiki?curid=1150685", "title": "Ballymena", "text": "Ballymena (\"an Baile Me\u00e1nach\" in gaelico irlandese) \u00e8 una cittadina dell'Irlanda del Nord, situata nella vecchia contea di Antrim e attualmente nell'omonimo distretto. Da sempre roccaforte unionista e abitata da una popolazione in netta prevalenza protestante, \u00e8 stato uno dei centri pi\u00f9 colpiti dal conflitto nordirlandese e dal settarismo religioso.\nLa citt\u00e0 venne costruita sulle terre concesse agli Adair da re Carlo I nel 1626, a condizione che essa organizzasse due fiere all'anno e un mercato il sabato. Ad oggi il mercato \u00e8 ancora attivo e la cittadina \u00e8 uno dei principali centri commerciali in Irlanda del Nord (un tempo ospitava i \"Ballymena Showgrounds,\" la pi\u00f9 grande fiera agricola giornaliera di tutta l'Irlanda).\nBallymena copre un'area di (244 miglia quadrate) e il suo territorio include diversi villaggi, tra cui Cullybackey, Galgorm, Ahoghill e Broughshane. Essa vanta molti edifici storici, tra cui il municipio, eretto nel 1924 sul sito della vecchia \"Market House\" e restaurato nel 2007 al costo di circa 20 milioni di sterline.\nStoria.\nOrigini ed et\u00e0 medievale.\nLa storia documentata della zona di Ballymena inizia nel periodo paleocristiano, tra il V e il VII secolo. Alcuni forti ad anello sono stati ritrovati nel territorio di Ballykeel e anche il sito di Camphill Fort nel territorio di Ballee potrebbe presentare lo stesso tipo di fortificazioni.\nNella zona di Kirkinriola ( a nord della citt\u00e0) l'antica chiesa parrocchiale e il cimitero presentano diversi segni di un insediamento paleocristiano, tra cui un \"souterrain\". Nel 1868 un becchino ritrov\u00f2 una grande lastra di pietra su cui era incisa una croce, recante l'iscrizione \"ord do dagen\". Essa era un riferimento al vescovo Degen, vissuto in Irlanda nel VII secolo. La lastra si trova ora nel portico della chiesa di San Patrizio (in inglese \"St. Patrick's Church of Ireland\") nel centro di Ballymena.\nAlla fine del V secolo una chiesa venne fondata a Connor ( a sud di della citt\u00e0), seguita da un monastero a Templemoyle (Kells). Tuttavia, nell'831 i Vichinghi invasero la zona di Ballymena e bruciarono la chiesa.\nDopo aver conquistato l'Inghilterra nell'XI secolo, i Normanni conquistarono buona parte delle contee di Antrim e Down nel secolo successivo e fondarono il primo nucleo della Contea dell'Ulster. Nel corso della loro campagna crearono dei grandi tumuli di terra, su cui fecero erigere a scopo difensivo delle torri di legno, meglio note come motte. La motta castrale (in inglese \"motte-and-bailey\") della zona di Harryville \u00e8 uno dei migliori esempi di questo tipo di fortificazione in Irlanda del Nord. Alcune fonti, tuttavia, attribuiscono agli U\u00ed Fhloinn il merito di aver costruito le motte, imitando gli invasori normanni. Tra il 1177 e il 1178 gli U\u00ed Fhloinn sconfissero e respinsero il Conte dell'Ulster, John de Courcy.\nNel 1315, Edward Bruce (fratello del re Roberto I di Scozia, noto come \"Robert Bruce\") invase l'Irlanda. Il 10 settembre 1315, nella battaglia di Tawnybrack (a Kells, 8 km a sud di Ballymena) Edward vinse l'esercito di Richard De Burgo, il conte normanno dell'Ulster.\nDall'et\u00e0 moderna al XIX secolo.\nNel 1576 la regina Elisabetta I concesse a Sir Thomas Smith diverse terre, incluse quelle della citt\u00e0 di Ballymena, confiscate dalla corona dopo la rivolta di Shane O'Neill negli anni Sessanta del XV secolo. Sir Thomas Smith port\u00f2 nella zona diversi coloni inglesi, divenendo cos\u00ec uno dei primi a trasportare coloni inglesi e scozzesi in Irlanda. Nel 1581 l'insediamento di Smith fall\u00ec e le terre tornarono alla corona.\nIl 10 maggio 1607 Giacomo I concesse a un capo nativo irlandese, Ruair\u00ed \u00d3g MacQuillan, la zona di Ballymena. L'area pass\u00f2 tra le mani di diversi proprietari, sino ad arrivare a William Adair, uno scozzese di Kinhilt (sud-ovest della Scozia), che inizialmente ribattezz\u00f2 le sue nuove terre \"Kinhilstown\". Il primo castello di Ballymena fu costruito all'inizio del XVII secolo, sfruttando i vantaggi strategici dell'antico guado sul fiume Braid. Nel 1626 Carlo I conferm\u00f2 la concessione della zona di Ballymena a William Adair, accordandogli il diritto di organizzare un mercato locale ogni sabato. Per lavorare le sue terre,Adair assunse degli irlandesi locali, i cui discendenti rimasero affittuari agricoli degli Adair per gran parte dei due secoli successivi.\nNel 1641 la guarnigione locale di Ballymena fu sconfitta dai ribelli irlandesi nella battaglia di Bundooragh. La prima casa del mercato (in inglese \"Market House\") di Ballymena, posta nel sito dell'attuale municipio, venne costruita nel 1684.\nNel 1690 il duca del W\u00fcrttemberg, un generale guglielmita, utilizz\u00f2 il castello di Galgorm come quartier generale. Sir Robert Adair form\u00f2 un reggimento di fanteria per il re Guglielmo III e combatt\u00e9 nella battaglia del Boyne.\nNel 1704, la popolazione di Ballymena aveva raggiunto le 800 persone. Nel 1707 fu costruita la prima chiesa parrocchiale protestante (Chiesa d'Irlanda), mentre nel 1740 il castello di Ballymena venne completamente distrutto da un incendio. Nel 1765 venne fondato l'insediamento moraviano di Gracehill. Durante la rivolta del 1789, Ballymena fu occupata dal 7 al 9 giugno da un contingente di circa Irlandesi Uniti, i quali assaltarono la casa del mercato uccidendo tre dei suoi difensori.\nLa prima chiesa cattolica moderna di Ballymena fu consacrata nel 1827. Nel 1834 la popolazione di Ballymena aveva raggiunto circa i abitanti. Nel 1848 fu costruita la ferrovia tra Belfast e Ballymena. Nel 1865 Robert Alexander Shafto Adair (successivamente barone Waveney) inizi\u00f2 a costruire un nuovo castello a Ballymena, destinato a diventare la ricca residenza di famiglia e completato solamente nel 1887.\nNel 1870 fu istituito il People's Park.\nIl XX e XXI secolo.\nNel 1900 Ballymena assunse lo status urbano. In base alle disposizioni dell'Irish Land Act del 1903, gli Adair cedettero nel 1904 la maggior parte delle loro terre di Ballymena agli affittuari agricoli locali . Il \"vecchio\" edificio del municipio, sede anche dell'ufficio postale e dell'ufficio immobiliare degli Adair, venne distrutto da un incendio nel 1919. Il 24 luglio 1924 il principe Alberto, Duca di York e successivamente re Giorgio VI, pose la prima pietra del nuovo municipio, inaugurato ufficialmente il 20 novembre 1928.\nIl Consiglio del Distretto Urbano chiese lo status di municipio, ottenendolo nel dicembre 1937. Il 23 maggio 1939 si tenne la prima riunione del nuovo consiglio comunale. I consigli del distretto urbano e rurale, per\u00f2, rimasero separati, sino a che nel 1973 vennero fusi per creare un unico consiglio. In seguito alla riorganizzazione del governo locale nel 2015, il municipio di Ballymena \u00e8 stato fuso con quelli di Carrickfergus e di Larne.\nAllo scoppio della seconda guerra mondiale, la popolazione di Ballymena aveva raggiunto le unit\u00e0. Durante il conflitto la citt\u00e0 non venne fortemente colpita, sebbene ospit\u00f2 un gran numero di sfollati da Gibilterra, distribuiti nelle case di alcune famiglie locali.\nAbbandonato da tempo e spesso oggetto di atti vandalici, il castello di Ballymena venne demolito negli anni \u201950. Nello stesso periodo la caserma di San Patrizio (in inglese \"St Patrick\u2019s Barracks\") fu il centro di addestramento dei reggimenti dei \"Royal Ulster Rifles\" (83\u00ba e 86\u00ba). Molti giovani, coscritti in Gran Bretagna o offertisi volontari, iniziarono il loro periodo di addestramento di base nella caserma di San Patrizio, per poi essere distaccati nei battaglioni regolari. Molti di questi giovani vennero poi inviati in Corea, a Cipro e nel distaccamento dell'esercito britannico sul Reno. Nel 1968, a causa di alcune misure di austerit\u00e0 del governo, i tre reggimenti irlandesi, i \"Royal Inniskilling Fusiliers\" (27\u00ba) \"Royal Ulster Rifles\" (83\u00ba e 86\u00ba) e i \"Royal Irish Fusiliers\" (89\u00ba), vennero fusi nell\u2019unico corpo dei \"Royal Irish Rangers\". All'inizio degli anni Novanta il \"Royal Irish Regiment\", acquartierato nella caserma di San Patrizio, ricevette la \"Freedom of the Borough.\"\nCome altre citt\u00e0 dell'Irlanda del Nord, Ballymena \u00e8 stata pienamente coinvolta nel conflitto nordirlandese (in inglese \u201c\"the Troubles\"\u201d), un lungo periodo di tensioni religiose settarie, caratterizzato da scontri armati tra gli anni '60 e il 1998. In questo lasso di tempo undici persone furono uccise dall'IRA e da vari gruppi lealisti nell\u2019area intorno a Ballymena.\nNella seconda met\u00e0 del XX secolo, Ballymena ha subito diverse trasformazioni economiche e una profonda ristrutturazione industriale, secondo dinamiche simili a quelle di altri centri industriali dell'Irlanda del Nord. Molte fabbriche si sono trasferite (sia la Michelin che JTI hanno chiuso i loro stabilimenti) e dagli anni Dieci del Duemila vi \u00e8 stato un netto declino nei settori della vendita al dettaglio e della produzione. La stessa azienda locale Wrightbus sta subendo un calo degli ordini, ma si spera che la creazione di un polo produttivo presso l'ex sito Michelin possa attirare nuove imprese nella zona.\nNel marzo del 2000 il consiglio comunale offr\u00ec la \"Freedom of the Bourough\" all'attore Liam Neeson, originario di Ballymena, approvando la proposta con una maggioranza di 12 voti contro 9. Il Partito Unionista Democratico (DUP) si oppose e richiam\u00f2 l'attenzione ai commenti dell'attore in un'intervista del 1999 con la rivista politica americana \"George\". Neeson rifiut\u00f2 il premio, citando le tensioni in corso, e afferm\u00f2 di essere orgoglioso del suo legame personale con la citt\u00e0. Alla fine Ian Paisley fu nominato \"freeman\" di Ballymena nel dicembre 2004.\nDiversi osservatori descrivono Ballymena come il cuore della \"Bible Belt\" (lett. \"cintura biblica\") nordirlandese. La citt\u00e0 in effetti \u00e8 popolata principalmente da protestanti, all\u2019interno di una regione dove la percentuale di protestanti \u00e8 elevata. All'inizio degli anni Novanta il consiglio comunale, dominato dal Partito Unionista Democratico (DUP), ha vietato una performance degli ELO Part II in citt\u00e0, affermando che avrebbe attirato \"the four Ds: Drink, Drugs, Devil and Debauchery\" (lett. \"le quattro D: alcol, droghe, il diavolo e la depravazione\"). Il consiglio ha anche vietato la proiezione del film I segreti di Brokeback Mountain (2005), con Jake Gyllenhaal e Heath Ledger, poich\u00e9 narra le vicende di una coppia omosessuale. \u00c8 stato anche vietato un imitatore del comico Roy 'Chubby' Brown.\nLa maggior parte della popolazione cattolica si trova intorno alle zone di Broughshane e Cushendall Road. Recentemente c'\u00e8 stata tensione nella zona di Dunclug, che ora \u00e8 a maggioranza cattolica. Queste tensioni sono state associate ai fal\u00f2 del \"Twelfth\" (lett. \"Il Dodicesimo\", festa annuale protestante nell'Irlanda del Nord) e all'esposizione di bandiere repubblicane; la citt\u00e0 ha cercato di ridurre le tensioni.\nLe droghe ricreative sono state un grosso problema in citt\u00e0, che si \u00e8 guadagnata il soprannome di \"capitale della droga del Nord\".Tuttavia, negli ultimi tempi sono stati fatti passi importanti per affrontare questo problema.\nNel 2011 \u00e8 stato rivelato che Ballymena ha il terzo livello pi\u00f9 alto di possesso legale di armi da fuoco in Irlanda.\nSport.\nLa citt\u00e0 ha una squadra di calcio, il Ballymena Utd, e una di rugby a 15, il Ballymena RFC, entrambe militanti nei massimi campionati di categoria, rispettivamente nordirlandese e irlandese. L'attore Liam Neeson e il 6 volte campione mondiale Superbike Jonathan Rea sono nativi di Ballymena."}
{"id": "1150686", "revid": "365411", "url": "https://it.wikipedia.org/wiki?curid=1150686", "title": "First Division 1937-1938", "text": "La First Division 1937-1938 \u00e8 stata la 46\u00aa edizione della massima serie del campionato inglese di calcio, disputato tra il 28 agosto 1937 e il 7 maggio 1938 e concluso con la vittoria dell', al suo quinto titolo.\nCapocannoniere del torneo \u00e8 stato Tommy Lawton () con 38 reti.\nStagione.\nNovit\u00e0.\nAl posto delle retrocesse e sono saliti dalla Second Division il e il .\nAvvenimenti.\nPer la prima - e, finora, unica - volta nella storia del calcio inglese i campioni in carica retrocessero in Seconda Divisione: lo sfortunato record venne realizzato dal a cui, tra l'altro, non bast\u00f2 per salvarsi il miglior attacco del campionato e una differenza reti positiva.\nClassifica finale.\nLegenda:\nRegolamento:"}
{"id": "1150697", "revid": "2176804", "url": "https://it.wikipedia.org/wiki?curid=1150697", "title": "Evoluzione (disambigua)", "text": ""}
{"id": "1150699", "revid": "93328", "url": "https://it.wikipedia.org/wiki?curid=1150699", "title": "Ragazzo di Calabria", "text": ""}
{"id": "1150706", "revid": "365411", "url": "https://it.wikipedia.org/wiki?curid=1150706", "title": "First Division 1936-1937", "text": "La First Division 1936-1937 \u00e8 stata la 45\u00aa edizione della massima serie del campionato inglese di calcio, disputato tra il 29 agosto 1936 e il 1\u00ba maggio 1937 e concluso con la vittoria del , al suo primo titolo.\nCapocannoniere del torneo \u00e8 stato Frederick Steele () con 33 reti.\nStagione.\nNovit\u00e0.\nAl posto delle retrocesse e sono saliti dalla Second Division il e, per la prima volta nella sua storia, il .\nAvvenimenti.\nLa prima squadra a prendere la vetta solitaria fu il dopo sette turni. I \"Rams\" condussero nelle tre giornate successive, ostacolati dallo e dal , che raccolsero il testimone del Derby County alla decima giornata. I \"Pompey\" tentarono una fuga nelle giornate seguenti, inseguiti dalle outsider e , quindi a partire dal quattordicesimo turno emerse il che alla diciassettesima prese la testa della classifica. Nelle ultime giornate del girone di andata, a causa di una classifica corta, ebbe luogo una bagarre per il primo posto che vide protagoniste l', il Brentford, il (al suo esordio in massima divisione) e il Sunderland, che conclusero il girone in testa a pari merito con ventisei punti.\nAlla seconda giornata del girone di ritorno l'Arsenal si stacc\u00f2 dal gruppo assumendo quindi il comando solitario della classifica, inseguiti dai rivali del Charlton che, dopo aver appaiato i \"Gunners\" alla venticinquesima, passarono in testa dopo due giornate dando il via alla fuga. Alla trentaquattresima gli \"Addicks\" furono ripresi dall'Arsenal, rimasto in scia, mentre si avvicinava alle prime posizioni il , finora rimasto a met\u00e0 classifica lontano dalla vetta. I \"Citizens\", recuperando in due settimane quattro partite non disputate, si portarono in vetta alla classifica con quattro punti di vantaggio sull'Arsenal, assicurandosi la vittoria del loro primo titolo nazionale con una giornata di anticipo.\nA fondo classifica il si salv\u00f2 all'ultima giornata sorpassando il , che cadde in \"Second Division\" assieme allo , anch'esso condannato all'ultimo turno.\nClassifica finale.\nLegenda:\nRegolamento:"}
{"id": "1150709", "revid": "1456895", "url": "https://it.wikipedia.org/wiki?curid=1150709", "title": "Transfobia", "text": "Con transfobia si intende un insieme di stigmatizzazioni e pregiudizi discriminatori nei confronti delle persone \"transgender\" e transessuali o della transessualit\u00e0 in generale. La transfobia pu\u00f2 includere paura, avversione e odio, provati o espressi nei confronti di persone che non si conformano alle aspettative sociali di genere e pu\u00f2 portare a comportamenti discriminanti nella societ\u00e0 o nel lavoro, negazione di diritti, come il diritto di asilo, fino a manifestazioni di aggressivit\u00e0 violenta e violenza sessuale.\nEtimologia e uso.\nLa parola transfobia \u00e8 una formazione neoclassica composta dal prefisso trans-, derivato da \"transgender\", e -fobia dal greco: \u03c6\u03cc\u03b2\u03bf\u03c2, ph\u00f3bos, \"paura\". Insieme alla lesbofobia, alla bifobia, all'omofobia fa parte della famiglia dei termini usati quando l'intolleranza e la discriminazione sono dirette verso le persone LGBT.\nLe parole \"transphobia\" e \"transphobic\" sono state aggiunte all'Oxford English Dictionary nel 2013, insieme a \"transperson\", \"transman\", \"transwoman\".\nTeorie sulle origini.\nJulia Serano, autrice e teorica del transfemminismo, sostiene nel suo libro \"Whipping Girl\" che la transfobia \u00e8 un concetto radicato nel sessismo e individua le origini della transfobia e dell'omofobia in quello che lei chiama \"il sessismo di opposizione\", la convinzione cio\u00e8 che maschi e femmine siano \"categorie rigide, reciprocamente esclusive, ognuna dotata di un insieme unico e non sovrapponibile di attributi, attitudini, abilit\u00e0 e desideri\", convinzione che viene messa in discussione dalle persone transgender o da coloro che non si conformano a questa concezione binaria dei generi. Serano scrive inoltre che la transfobia \u00e8 ulteriormente alimentata dalle insicurezze che le persone hanno riguardo ai generi e alle norme di genere.\nJody Norton, docente di lingua inglese e \"women's studies\" all'Universit\u00e0 della California, ritiene che la transfobia sia un'estensione dell'omofobia e della misoginia. Sostiene che le persone transgender, come i gay e le lesbiche, siano odiate e temute perch\u00e9 sfidano e minano le norme di genere e il binarismo di genere. Norton scrive che la donna transgender \"suscita la transfobia attraverso la sua sfida implicita alla divisione binaria del genere da cui dipende l'egemonia culturale e politica maschile\".\nRelazione con la transmisoginia.\nSebbene la transfobia possa colpire tutte le persone transgender, a causa del loro infrangere le norme di genere, sembra concentrarsi maggiormente sulle donne transgender, o \"trans-feminine\", rispetto agli uomini transgender. Questa forma di transfobia, che si rivolge contro la direzione specifica della transizione verso la femminilit\u00e0, sembra quindi legata alla misoginia e viene definita transmisoginia.\nConseguenze.\nLa transfobia, che sia intenzionale o meno, crea stress significativi per le persone che la subiscono, con conseguenze emotive negative che possono portare a una bassa autostima, alienazione e senso di inadeguatezza. A causa del modo in cui vengono trattate dalla societ\u00e0, e a volte anche dalle famiglie, si ritiene inoltre che per le persone transgender sia frequente l'abbandono della scuola o della casa familiare, l'abuso di sostanze, e che i tassi di suicidio siano particolarmente elevati."}
{"id": "1150710", "revid": "365411", "url": "https://it.wikipedia.org/wiki?curid=1150710", "title": "First Division 1935-1936", "text": "La First Division 1935-1936 \u00e8 stata la 44\u00aa edizione della massima serie del campionato inglese di calcio, disputato tra il 31 agosto 1935 e il 2 maggio 1936 e concluso con la vittoria del , al suo sesto titolo.\nCapocannoniere del torneo \u00e8 stato William Richardson () con 39 reti.\nStagione.\nNovit\u00e0.\nAl posto delle retrocesse e sono saliti dalla Second Division per la prima volta nella sua storia il e il .\nClassifica finale.\nLegenda:\nRegolamento:"}
{"id": "1150712", "revid": "767487", "url": "https://it.wikipedia.org/wiki?curid=1150712", "title": "Timex Social Club", "text": "I Timex Social Club sono stati un gruppo musicale hip hop statunitense formatosi nel 1982 e noto al grande pubblico per il suo singolo \"Rumors\", pubblicato nel 1986.\nStoria.\nOriginariamente conosciuti come \"Timex Crew\", Marcus Thompson, Gregory \" Greg B \" Thomas, Michael Marshall, Craig Samuel e Darrien Cleage, nel 1986, dopo la dipartita di Samuel, Cleage e Thomas e con l'arrivo di Alex Hill e Kevin Moore, decisero di adottare definitivamente il nome \"Timex Social Club\".\nIl gruppo si specializz\u00f2 sia nell'old school rap, che nel mix di rhythm and blues urbano con ritmi hip hop, fusione di generi musicali che venne poi etichettata come New jack swing.\nLegatisi all'etichetta discografica Danya Records, i \"Timex Social Club\" pubblicarono nel 1986 l'unico loro album, dal titolo \"Vicious Rumors\". Il singolo \"Rumors,\" in esso contenuto e in cui la band si avvalse di Michael Marshall come alla voce solista, permise al gruppo di raggiungere la popolarit\u00e0 in diversi paesi, ottenendo la posizione numero otto nella classifica \"Billboard Hot 100\". I due singoli successivi \"Thinkin' About Ya\" e \"Mixed-Up World\" non ebbero la medesima fortuna, ma raggiunsero entrambi la classifica dei primi 20.\nIl produttore Jay King abbandon\u00f2 il gruppo, costituendo una propria band R&amp;B denominata Club Nouveau. In conseguenza, a soli cinque anni dalla costituzione, i \"Timex Social Club\" si sciolsero."}
{"id": "1150714", "revid": "365411", "url": "https://it.wikipedia.org/wiki?curid=1150714", "title": "First Division 1934-1935", "text": "La First Division 1934-1935 \u00e8 stata la 43\u00aa edizione della massima serie del campionato inglese di calcio, disputato tra il 25 agosto 1934 e il 4 maggio 1935 e concluso con la vittoria dell', al suo quarto titolo, il terzo consecutivo.\nCapocannoniere del torneo \u00e8 stato Ted Drake (Arsenal) con 42 reti.\nStagione.\nNovit\u00e0.\nAl posto delle retrocesse e sono salite dalla Second Division il e il .\nClassifica finale.\nLegenda:\nRegolamento:"}
{"id": "1150716", "revid": "365411", "url": "https://it.wikipedia.org/wiki?curid=1150716", "title": "First Division 1933-1934", "text": "La First Division 1933-1934 \u00e8 stata la 42\u00aa edizione della massima serie del campionato inglese di calcio, disputato tra il 1\u00ba agosto 1933 e il 5 maggio 1934 e concluso con la vittoria dell', al suo terzo titolo, il secondo consecutivo.\nCapocannoniere del torneo \u00e8 stato Jack Bowers () con 34 reti.\nStagione.\nNovit\u00e0.\nAl posto delle retrocesse e sono salite dalla Second Division lo e il .\nClassifica finale.\nLegenda:\nRegolamento:"}
{"id": "1150717", "revid": "365411", "url": "https://it.wikipedia.org/wiki?curid=1150717", "title": "First Division 1932-1933", "text": "La First Division 1932-1933 \u00e8 stata la 41\u00aa edizione della massima serie del campionato inglese di calcio, disputato tra il 27 agosto 1932 e il 6 maggio 1933 e conclusa con la vittoria dell', al suo secondo titolo.\nCapocannoniere del torneo \u00e8 stato Jack Bowers () con 35 reti.\nStagione.\nNovit\u00e0.\nAl posto delle retrocesse e sono salite dalla Second Division il e il .\nAvvenimenti.\nLe prime battute del torneo videro una lotta al vertice fra , e , con le ultime due in grado di prendere il comando solitario della classifica fra la quarta e la settima giornata. Successivamente emerse l' che, grazie ad alcune vittorie importanti come quella contro i campioni in carica dell' e l'8-2 al insegu\u00ec i \"Villans\" e li sorpass\u00f2 al dodicesimo turno, assumendo definitivamente il comando della graduatoria.\nConcluso il girone di andata con quattro punti sull'Aston Villa e sei su su , nella tornata conclusiva l'Arsenal continu\u00f2 la sua marcia regolare verso il secondo titolo, ratificato con tre gare di anticipo. All'ultima giornata vennero definiti i verdetti in zona retrocessione, che videro e scendere di categoria: in particolare, i \"Seasiders\" risultarono sfavoriti da un pareggio alla penultima giornata contro i diretti concorrenti del .\nClassifica finale.\nLegenda:\nNote:"}
{"id": "1150719", "revid": "365411", "url": "https://it.wikipedia.org/wiki?curid=1150719", "title": "First Division 1931-1932", "text": "La First Division 1931-1932 \u00e8 stata la 40\u00aa edizione della massima serie del campionato inglese di calcio, disputato tra il 29 agosto 1931 e il 7 maggio 1932 e concluso con la vittoria dell', al suo quarto titolo.\nCapocannoniere del torneo \u00e8 stato Dixie Dean (Everton) con 45 reti.\nStagione.\nNovit\u00e0.\nAl posto delle retrocesse e sono salite dalla Second Division il e il .\nClassifica finale.\nLegenda:\nRegolamento:"}
{"id": "1150725", "revid": "365411", "url": "https://it.wikipedia.org/wiki?curid=1150725", "title": "First Division 1930-1931", "text": "La First Division 1930-1931 \u00e8 stata la 39\u00aa edizione della massima serie del campionato inglese di calcio, disputato tra il 30 agosto 1930 e il 2 maggio 1931 e concluso con la vittoria dell', al suo primo titolo.\nCapocannoniere del torneo \u00e8 stato Tom Waring () con 41 reti.\nStagione.\nNovit\u00e0.\nAl posto delle retrocesse e sono salite dalla Second Division il , per la prima volta nella sua storia, e il .\nAvvenimenti.\nIl stabil\u00ec il record europeo di dodici sconfitte consecutive dall'inizio della stagione in un campionato di massima serie, primato eguagliato e poi superato solamente dagli italiani del quasi novant'anni dopo, nella Serie A 2017-2018.\nClassifica finale.\nLegenda:\nRegolamento:"}
{"id": "1150728", "revid": "365411", "url": "https://it.wikipedia.org/wiki?curid=1150728", "title": "First Division 1929-1930", "text": "La First Division 1929-1930 \u00e8 stata la 38\u00aa edizione della massima serie del campionato inglese di calcio, disputato tra il 31 agosto 1929 e il 3 maggio 1930 e concluso con la vittoria dello , al suo quarto titolo, il secondo consecutivo.\nCapocannoniere del torneo \u00e8 stato Vic Watson () con 41 reti.\nStagione.\nNovit\u00e0.\nAl posto delle retrocesse e sono salite dalla Second Division il e il .\nClassifica finale.\nLegenda:\nRegolamento:"}
{"id": "1150729", "revid": "365411", "url": "https://it.wikipedia.org/wiki?curid=1150729", "title": "First Division 1928-1929", "text": "La First Division 1928-1929 \u00e8 stata la 37\u00aa edizione della massima serie del campionato inglese di calcio, disputato tra il 25 agosto 1928 e il 4 maggio 1929 e concluso con la vittoria dello , al suo terzo titolo.\nCapocannoniere del torneo \u00e8 stato Dave Halliday () con 43 reti.\nStagione.\nNovit\u00e0.\nAl posto delle retrocesse e sono salite dalla Second Division il e il .\nClassifica finale.\nLegenda:\nRegolamento:"}
{"id": "1150730", "revid": "339392", "url": "https://it.wikipedia.org/wiki?curid=1150730", "title": "Hdz", "text": ""}
{"id": "1150732", "revid": "365411", "url": "https://it.wikipedia.org/wiki?curid=1150732", "title": "First Division 1927-1928", "text": "La First Division 1927-1928 \u00e8 stata la 36\u00aa edizione della massima serie del campionato inglese di calcio, disputato tra il 27 agosto 1927 e il 5 maggio 1928 e concluso con la vittoria dell', al suo terzo titolo.\nCapocannoniere del torneo \u00e8 stato Dixie Dean (Everton) con 60 reti.\nClassifica finale.\nLegenda:\nRegolamento:"}
{"id": "1150735", "revid": "365411", "url": "https://it.wikipedia.org/wiki?curid=1150735", "title": "First Division 1926-1927", "text": "La First Division 1926-1927 \u00e8 stata la 35\u00aa edizione della massima serie del campionato inglese di calcio, disputato tra il 28 agosto 1926 e il 7 maggio 1927 e concluso con la vittoria del , al suo quarto titolo.\nCapocannoniere del torneo \u00e8 stato Jimmy Trotter () con 37 reti.\nClassifica finale.\nLegenda:\nRegolamento:"}
{"id": "1150737", "revid": "14691", "url": "https://it.wikipedia.org/wiki?curid=1150737", "title": "Guerrieri freccia", "text": ""}
{"id": "1150742", "revid": "365411", "url": "https://it.wikipedia.org/wiki?curid=1150742", "title": "First Division 1925-1926", "text": "La First Division 1925-1926 \u00e8 stata la 34\u00aa edizione della massima serie del campionato inglese di calcio, disputato tra il 29 agosto 1925 e il 1\u00ba maggio 1926 e concluso con la vittoria dell', al suo terzo titolo consecutivo.\nCapocannoniere del torneo \u00e8 stato Ted Harper () con 43 reti.\nClassifica finale.\nLegenda:\nRegolamento:"}
{"id": "1150748", "revid": "365411", "url": "https://it.wikipedia.org/wiki?curid=1150748", "title": "First Division 1924-1925", "text": "La First Division 1924-1925 \u00e8 stata la 33\u00aa edizione della massima serie del campionato inglese di calcio, disputato tra il 30 agosto 1924 e il 2 maggio 1925 e concluso con la vittoria dell', al suo secondo titolo consecutivo.\nCapocannoniere del torneo \u00e8 stato Frank Roberts () con 31 reti.\nClassifica finale.\nLegenda:\nRegolamento:"}
{"id": "1150750", "revid": "1543377", "url": "https://it.wikipedia.org/wiki?curid=1150750", "title": "Lingua turca ottomana", "text": "La lingua turca ottomana (turco ottomano: ) era la variante della lingua turca che fu utilizzata come lingua amministrativa e letteraria dell'Impero ottomano. Conteneva un gran numero di prestiti arabi e persiani. Di conseguenza, il turco dell'Impero ottomano era per la maggior parte ignorato dai membri delle classi pi\u00f9 umili della societ\u00e0. Comunque, il turco parlato oggi \u00e8 fortemente influenzato dalla variante ottomana.\nStruttura.\nI prestiti arabi nel turco ottomano non sono il risultato dell'esposizione diretta della lingua all'arabo, come si evince dal fatto che le parole di origine araba sono pronunciate alla maniera persiana. Inoltre, la conservazione di contenuti fonologici arcaici suggerisce che esse vennero assorbite in epoca pre-ottomana, quando ancora i turcofoni erano localizzati nel nord-est della Persia, prima della migrazione verso ovest delle trib\u00f9 turche e la loro conversione all'Islam. Un'altra ragione \u00e8 il fatto che questi prestiti li condivide pure con altre lingue turche come il tataro.\nC'erano tre registri linguistici del turco ottomano:\nUna persona avrebbe potuto usare due diverse parole a seconda del contesto. Ad esempio, nella lingua scritta la parola miele si dice \"asel\" (), ma nella vita di tutti i giorni si usa \"bal\".\nStoria.\nIl turco ottomano si divide in 3 periodi storici:"}
{"id": "1150753", "revid": "365411", "url": "https://it.wikipedia.org/wiki?curid=1150753", "title": "First Division 1923-1924", "text": "La First Division 1923-1924 \u00e8 stata la 32\u00aa edizione della massima serie del campionato inglese di calcio, disputato tra il 25 agosto 1923 e il 3 maggio 1924 e concluso con la vittoria dell', al suo primo titolo.\nCapocannoniere del torneo \u00e8 stato Wilf Chadwick () con 28 reti.\nClassifica finale.\nLegenda:\nRegolamento:"}
{"id": "1150756", "revid": "365411", "url": "https://it.wikipedia.org/wiki?curid=1150756", "title": "First Division 1922-1923", "text": "La First Division 1922-1923 \u00e8 stata la 31\u00aa edizione della massima serie del campionato inglese di calcio, disputato tra il 26 agosto 1922 e il 5 maggio 1923 e concluso con la vittoria del , al suo quarto titolo, il secondo consecutivo.\nCapocannoniere del torneo \u00e8 stato Charlie Buchan () con 30 reti.\nClassifica finale.\nLegenda:\nRegolamento:"}
{"id": "1150757", "revid": "306856", "url": "https://it.wikipedia.org/wiki?curid=1150757", "title": "Cristian Mungiu", "text": "Biografia.\nAppartenente a quella che viene definita la generazione \"postdicembrista\", cio\u00e8 a quella categoria di uomini di cultura rumeni formatasi successivamente alla rivoluzione rumena, Mungiu, dopo aver studiato Letteratura inglese all'Universit\u00e0 di Ia\u0219i lavora per alcuni anni come giornalista e come insegnante. Nel 1998 ha ultimato l'Accademia di Teatro e Film di Bucarest specializzandosi in regia ed incomincia a collaborare per alcuni film come aiuto regista come \"Train de vie - Un treno per vivere\" del 1998 del regista Radu Mih\u0103ileanu.\nIn seguito lavora ad alcuni cortometraggi propri che sottolineano le sue ottime caratteristiche di regista e che gli permettono anche di vincere alcuni premi come con \"Zapping\" del 2000 (Miglior regista al Festival di Dakino). Nel 2002 il suo lungometraggio \"Occident\" ha vinto premi in molti festival di cinematografia europei e viene presentato al Quinzaine des R\u00e9alisateurs del Festival di Cannes.\nNel 2007 vince la Palma d'oro al Festival di Cannes per il suo secondo lungometraggio \"4 mesi, 3 settimane, 2 giorni\", il premio pi\u00f9 prestigioso che ha ricevuto finora."}
{"id": "1150759", "revid": "365411", "url": "https://it.wikipedia.org/wiki?curid=1150759", "title": "First Division 1921-1922", "text": "La First Division 1921-1922 \u00e8 stata la 30\u00aa edizione della massima serie del campionato inglese di calcio, disputato tra il 27 agosto 1921 e il 6 maggio 1922 e concluso con la vittoria del , al suo terzo titolo.\nCapocannoniere del torneo \u00e8 stato Andrew Wilson () con 31 reti.\nClassifica finale.\nLegenda:\nRegolamento:"}
{"id": "1150760", "revid": "2178", "url": "https://it.wikipedia.org/wiki?curid=1150760", "title": "Portlaoise", "text": ""}
{"id": "1150762", "revid": "125984183", "url": "https://it.wikipedia.org/wiki?curid=1150762", "title": "Carlo III di Borbone-Montpensier", "text": "Serv\u00ec da cavaliere il Regno di Francia sotto Luigi XII, successivamente serv\u00ec ancora durante il regno di Francesco I che lo nomin\u00f2 nel 1515 Connestabile di Francia; i contrasti con il sovrano lo porteranno, nel 1523, a passare nelle file di Carlo V che lo nomin\u00f2 Generalissimo e Luogotenente Generale dell'Impero in Italia. Partecip\u00f2 a tutte le pi\u00f9 importanti battaglie della sua epoca: nel 1525 a Pavia sconfisse e cattur\u00f2 lo stesso Francesco I, nel 1527 condusse le truppe imperiali fino a Roma che fu saccheggiata; mor\u00ec proprio durante l'assedio colpito da una palla d'archibugio.\nBiografia.\nOrigini.\nCarlo III di Borbone nacque a Montpensier nel 1490, terzo nascituro di Gilberto di Montpensier e Chiara Gonzaga, era il secondo figlio maschio della coppia. Il padre Gilberto era capitano di cavalleria e combatt\u00e9 prima contro le armate di Carlo il Temerario, poi contro Francesco II di Bretagna durante la guerra franco-bretone, infine fu al seguito di Carlo VIII nella sua discesa in Italia, dove nominato Vicer\u00e9 di Napoli, nel 1495 sconfisse Consalvo de Cordoba e il Re di Napoli Ferdinando II nella prima battaglia di Seminara. Mor\u00ec di febbri l'anno seguente, nei pressi di Pozzuoli. I titoli passarono al fratello maggiore Luigi II che per\u00f2 mor\u00ec a Napoli senza eredi, durante la seconda Guerra d'Italia nel 1501. L'eredit\u00e0 pass\u00f2 quindi a Carlo.\nNel 1505, spos\u00f2 la cugina Susanna, figlia di Pietro II di Borbone, e divenendo cos\u00ec titolare di tutti i diritti della linea ducale dei Borbone in Francia. La moglie gli diede tre figli, tutti morti: Fran\u00e7ois, conte di Clermont (1517 \u2013 1518), e due gemelli nati morti nel 1518. Il matrimonio fu unicamente una questione d'interesse poich\u00e9 Susanna di Borbone era considerata donna priva di fascino, ma la sua dote era tanto ricca che dopo il matrimonio Carlo III divenne l'uomo pi\u00f9 ricco del Regno di Francia.\nLe Guerre d'Italia al servizio del Regno di Francia.\nAl pari del padre e del fratello combatt\u00e9 nelle Guerre d'Italia. Nel 1507 fu al seguito di Luigi XII al suo ingresso a Genova, due anni dopo prese parte alla vittoriosa battaglia di Agnadello dove l'esercito francese travolse quello veneziano. Nel 1512 fu ancora in Italia al seguito del Duca di Nemours, nella fulminea campagna che guadagn\u00f2 al giovane generale il soprannome di \"Folgore d'Italia\". Partecip\u00f2 alla liberazione di Bologna assediata dagli Imperiali, al sacco di Brescia e infine fu al comando di 50 lance facenti parte l'avanguardia nella sanguinosa giornata di Ravenna dove la vittoria francese fu intaccata dalla morte del giovane generale Gaston de Foix. Nello stesso anno Luigi XII lo nomin\u00f2 Governatore della Linguadoca e con questa carica difese i confini della Navarra minacciati dalla Spagna.\nNel 1515 fu alla difesa della Borgogna contro gli attacchi Imperiali, sempre nello stesso anno segu\u00ec il nuovo sovrano Francesco I nell'ennesima discesa in Italia. Il 13 e il 14 settembre combatt\u00e9 a Marignano contro le fanterie svizzere in quella che il Trivulzio defin\u00ec la \"Battaglia dei Giganti\". Lo scontro che dur\u00f2 per ben due giorni vide infine la vittoria francese, determinata anche dall'intervento della cavalleria veneziana guidata da Bartolomeo d'Alviano che all'alba del secondo giorno caric\u00f2 alle spalle gli svizzeri. Alla fine della battaglia si contarono complessivamente quasi 20.000 tra morti e feriti, l'armata svizzera aveva perduto non meno del 30% dei suoi effettivi, quella francese circa il 15%. Fu una battaglia estremamente importante, sia per gli effetti che avrebbe avuto sulle sorti della Lombardia e dell'Italia tutta, ma anche per la sua enorme valenza simbolica poich\u00e9 a seguito della vittoria il monarca francese Francesco I fu fatto cavaliere sul campo dal cavalier Baiardo; per i meriti conseguiti nella campagna Carlo III fu nominato Connestabile di Francia e Vicer\u00e9 di Milano, poich\u00e9 capitano dell'avanguardia aveva retto l'urto del primo giorno e gran parte della vittoria fu suo merito. Durante lo scontro gli mor\u00ec il fratello Francesco, Duca de Ch\u00e2tellerault.\nRimase in Lombardia sino all'anno successivo, difendendone i confini contro gli Imperiali. Nel 1516 fu richiamato in Francia dal Re.\nNel 1521 scongiur\u00f2 l'avanzata imperiale in Piccardia e conquist\u00f2 Bouchain e H\u00e9din. Tuttavia il Re non lo nomin\u00f2 capitano dell'avanguardia, grado connesso alla carica di Connestabile, riservando tale onore a Carlo IV di Conte d'Alen\u00e7on.\nContrasti con il Re di Francia.\nIl 28 aprile 1521 moriva Susanna di Borbone, nel suo testamento confermava quanto donato a Carlo III in occasione del matrimonio. Il Connestabile diveniva a tutti gli effetti il signore pi\u00f9 ricco e potente dell'intero Regno di Francia. Francesco I allora impose che tutti i feudi ereditati dalla moglie, originariamente compresi nel demanio reale, rientrassero nella disponibilit\u00e0 della Corona, per diritto di devoluzione. A queste rivendicazioni si aggiunsero anche quella della madre del Re, Luisa di Savoia, che reclamava alcuni feudi in quanto cugina germana di Susanna di Borbone.\nNel gennaio 1522 il Re promosse il processo innanzi al parlamento di Parigi, ma poich\u00e9 impaziente di raggiungere un verdetto fece sequestrate le terre senza che fosse stata emessa alcuna sentenza.\nIntanto il Connestabile dava inizio alle trattative segrete con il Re d'Inghilterra Enrico VIII e con l'Imperatore Carlo V tramite Adrien de Croy, signore di Beaurein e primo maggiordomo dell'Imperatore. Il 18 luglio 1522 fu concordato quanto segue: Enrico VIII avrebbe garantito la sua neutralit\u00e0 a Francesco I che cos\u00ec assicurati i confini settentrionali del Regno sarebbe potuto partire per le campagne militari in Italia, Nel frattempo il Borbone alla testa di 12.000 fanti, stipendiati dall'Impero, sarebbe entrato nelle sue terre di Borgogna e del Lionese cos\u00ec da sollevare le regioni contro il Re. Alla fine di tale operazione al Borbone sarebbe toccata la Contea di Provenza, permutando per\u00f2 il titolo di Conte con quello di Re. A impegnare ulteriormente i congiurati il Connestabile di Borbone obblig\u00f2 Carlo V a promettergli in sposa la sorella Eleonora d'Asburgo, vedova del Re di Portogallo Manuele I di Aviz.\nQuando il Re a capo dell'esercito giunse a Moulins e richiese il servizio alle armi del Borbone, questi si finse malato. Francesco I, che gi\u00e0 nutriva qualche dubbio sulla fedelt\u00e0 del Connestabile, and\u00f2 personalmente a fargli visita e l\u00ec lo rese partecipe dei suoi sospetti, premettendo per\u00f2 che altri gli avevano insinuato il dubbio, poich\u00e9 per quanto lo riguardava aveva gi\u00e0 sperimentato pi\u00f9 volte la sicura fedelt\u00e0 del Connestabile. Carlo III gli rispose che ringraziava Dio per avergli concesso di servire un re tanto sincero e generoso e che non appena la salute glielo avesse permesso, si sarebbe subito recato a Lione e da l\u00ec avrebbe accompagnato il Re ovunque volesse. Il sovrano gli offr\u00ec allora di dividere con lui il comando dell'esercito.\nPochi giorni dopo, in seguito alla scoperta di alcune lettere segrete, la congiura fu svelata e gran parte dei congiurati arrestati. Il Re mand\u00f2 Aymar de Prie, Signore di Montpopon alla testa di 500 cavalli e 4000 fanti ad arrestare il Borbone a Moulins, ma troppo tardi poich\u00e9 il Connestabile era gi\u00e0 fuggito nella Franca Contea.\nFrancesco I decise allora di rinunciare personalmente alla marcia verso la penisola e cos\u00ec trattenne in Francia parte delle truppe destinate all'invasione. Affid\u00f2 il resto dell'esercito all'Ammiragio di Francia Guglielmo Bonnivet, che prosegu\u00ec l'avanzata verso Novara.\nTutti i titoli, le onorificenze e i privilegi del Borbone furono revocati, le terre e i feudi confiscati e integrati nei domini reali.\nAl servizio di Carlo V.\nIn Borgogna il Connestabile non riusc\u00ec nei suoi propositi di sollevazione per mancanza di denari, parte della truppe tedesche che Carlo V gli aveva inviato disertarono, mettendosi poi a disposizione del Re di Francia. Dalla Borgogna il Connestabile raggiunse Milano dove si incontr\u00f2 con l'Imperatore, ma questi non volle mandarlo in Spagna, dove l'esercito si preparava a invadere la Francia da sud, poich\u00e9 temeva che la sua dislocazione su quel fronte lo avvicinasse troppo alla sorella Eleonora che il Borbone contava di sposare, ma che Carlo V indugiava a concedere; a tal fine lo nomin\u00f2 Generalissimo delle Armate Imperiali e Luogotenente Generale dell'Impero in Italia, convincendolo cos\u00ec a rimanere a Milano.\nIntanto i francesi occuparono Lodi e assediarono Cremona ma le piogge torrenziali li costrinsero a rinunciare. L'Ammiraglio Bonnivet resosi conto delle difficolt\u00e0 che avrebbe comportato assaltare Milano decise di prendere la citt\u00e0 per fame e cos\u00ec distrusse le macine dei mulini, devi\u00f2 le acque dei canali e dispose le truppe tra Monza e Milano in modo da bloccare tutte le provvigioni che rifornivano la citt\u00e0 da Pavia e Lodi. L'esercito imperiale sotto le direttive di Prospero Colonna si dedic\u00f2 a repentine azioni di disturbo finalizzate a impedire il vettovagliamento dei francesi, impegnandoli in piccoli scontri e imboscate. All'arrivo dell'inverno l'esercito francese era tanto logorato che l'Ammiraglio dispose la ritirata, dividendo le truppe tra Biagrassa e Rosate e l\u00ec licenzi\u00f2 svariati battaglioni di fanteria in attesa dei rinforzi che Francesco I gli aveva promesso. Le truppe imperiali si mossero e riconquistarono parte dei borghi presi dai francesi. L'Ammiraglio Bonnivet comand\u00f2 quindi che l'esercito si riunisse a Biagrassa, il borgo di Rosate e le campagne circostanti furono bruciate ma l'avanzata imperiale costrinse i francesi a ritirarsi ulteriormente per evitare l'isolamento. Quando l'esercito francese raggiunse Novara il suo potenziale bellico era decisamente diminuito poich\u00e9 oltre alle fanterie licenziate, non pochi cavalier avevano ripreso la via della Francia. Tuttavia giunse notizia che le fanterie svizzere pagate da Francesco I avevano raggiunto Ivrea e cos\u00ec Bonnivet ansioso di riunire le truppe si port\u00f2 a Romagnano e l\u00ec ordin\u00f2 che si gettasse un ponte sul Sesia nei pressi di Gattinara. Intanto l'esercito imperiale comandato dal Connestabile di Borbone e Carlo di Lannoy Vicer\u00e9 di Napoli raggiunse Romagnano. Quando gli imperiali si accorsero che i francesi avevano gi\u00e0 passato il fiume inviarono alcuni squadroni di cavalleggeri e tiratori all'inseguimento finch\u00e9 questi non incontrarono la retroguardia francese e cominciarono le scaramucce. I francesi ressero agli attacchi degli Imperiali, continuando a ritirarsi in formazione di marcia, ma abbandonarono sette pezzi di artiglieria e le relative munizioni. L'esercito francese raggiunse Gattinara e l\u00ec simul\u00f2 di far campo, ma in realt\u00e0 le truppe si mossero fino a Rovasenda dove finalmente si fermarono. L'indomani gli eserciti si scontrarono nuovamente, i francesi ripresero la marcia in formazione da battaglia, i battaglioni svizzeri schierati nella retroguardia respinsero gli attacchi dei fanti e della cavalleria, poi sopraggiunse Fernando d'Avalos con i suoi cavalleggeri che rinvigorirono l'attacco imperiale., L'Ammiraglio Bonnivet venne ferito e il comando pass\u00f2 al Cavalier Baiardo, il quale proteggendo la ritirata francese venne colpito alla schiena da un colpo d'archibugio. Il Connestabile di Borbone, che conosceva bene il cavaliere in quanto suo compagno d'armi in svariate battaglie, raggiunse il moribondo a cui offr\u00ec le cure dei propri chirurghi. Il Cavalier Baiardo rispose che lo lasciasse pur morire, poich\u00e9 egli moriva da uomo retto mentre per Carlo provava piet\u00e0, poich\u00e9 serviva contro il suo Re e la sua terra e il suo giuramento. Il Borbone rimase turbato dalle parole del cavaliere morente, ma ci\u00f2 non gli imped\u00ec di continuare l'inseguimento dell'esercito francese finch\u00e9 questi non gli offr\u00ec la battaglia che per\u00f2 gli imperiali rifiutarono. I francesi si ritirarono e il Connestabile convinse l'Imperatore Carlo V che i tempi fossero maturi per portare la guerra direttamente in Francia.\nIl 25 maggio del 1524 fu convenuto che il Connestabile entrasse in Francia con parte dell'esercito stanziato in Italia; che Enrico VIII d'Inghilterra pagasse centomila ducati per le spese di guerra del primo mese e che per i seguenti decidesse se continuare con eguali pagamenti oppure avanzare in Francia dal nord con il proprio esercito; che in caso di vittoria al Borbone fossero restituite le terre, compresa la Provenza di cui sarebbe divenuto Re e in questa veste giurasse fedelt\u00e0 al Re d'Inghilterra nominato Re di Francia, previo pagamento da parte di questi di centomila ducati. Fu anche imposto al Borbone il divieto di trattare personalmente col Re di Francia senza il benestare del Re d'Inghilterra e di Carlo V. Inoltre venne richiesta l'assistenza economica di tutti quegli stati che in Italia si erano schierati contro la Francia, ma tale richiesta non fu accolta poich\u00e9 il Papa Clemente VII rifiut\u00f2 di aderire all'impresa considerando impossibile l'incoronazione di un inglese come Re dei francesi e stimando che al seguito di una tal faccenda la guerra avrebbe di nuovo dilagato in Italia.\nIl Connestabile di Borbone si rifiut\u00f2 di riconoscere Enrico VIII quale Re di Francia, tuttavia continu\u00f2 con le pressioni su Carlo V affinch\u00e9 l'invasione avesse inizio, a questo fine predispose che le truppe una volta passato il confine marciassero verso Lione per via del seguito che il Borbone aveva in quelle terre. Tuttavia Carlo V dispose che l'esercito passasse per la Provenza data la vicinanza della regione con la Spagna e con l'Italia. L'esercito raggiunse Nizza il 1\u00ba luglio 1524, al comando oltre al Connestabile fu posto Fernando d'Avalos Marchese di Pescara, al quale fu conferito il grado di Capitano Generale dell'Impero poich\u00e9 si rifiutava di servire ai comandi del Borbone, in quanto traditore del suo Re e gi\u00e0 suo nemico in svariate battaglie. L'armata era composta da 500 uomini d'arme, 800 cavalleggeri, 4000 fanti spagnoli, 5000 fanti tedeschi e 3000 fanti italiani, Il 9 agosto il Borbone conquist\u00f2 Aix-en Provence e da l\u00ec propose di avanzare lungo la valle del Rodano fino al cuore del Regno di Francia, ma i generali spagnoli si rifiutarono, poich\u00e9 Carlo V gli aveva espressamente richiesto di conquistare Marsiglia, data la sua posizione strategica tra le coste italiane e quelle spagnole. L'assedio fu posto il 14 agosto e si risolse in una completa disfatta, le mura della citt\u00e0 ressero il bombardamento e i soldati respinsero ogni tentativo di assalto aiutati dal popolo, devotissimo al Re di Francia. Inoltre Enrico VIII non pag\u00f2 i ducati promessi all'esercito, n\u00e9 intraprese alcuna azione militare contro la Francia. Nel frattempo Francesco I raccoglieva il suo esercito ad Avignone e minacciava di muovere verso Marsiglia indisturbato. I generali imperiali si resero conto dell'impossibilit\u00e0 di persistere nell'assedio e il 29 settembre cominciarono la marcia di ritorno verso l'Italia. Francesco I decise allora di seguitare immediatamente la marcia verso la Lombardia al fine di riconquistare il ducato di Milano. L'esercito composto da 2000 lance e 20.000 fanti si mosse immediatamente, tanto che nel medesimo giorno in cui Fernando d'Avalos raggiungeva Alba, Francesco I entrava a Vercelli. Il Connestabile arriv\u00f2 ad Alba il giorno seguente, al comando dei fanti tedeschi, subito ripart\u00ec per Voghera e da l\u00ec continu\u00f2 fino a Pavia dove s'incontr\u00f2 con il Vicer\u00e9 Carlo di Lannoy. I due generali decisero di sottrarre le truppe a un'eventuale battaglia campale, ritenendo pi\u00f9 sicuro concentrarle nelle piazzeforti di Pavia, Lodi e Soncino. Intanto l'esercito francese entrava in Lombardia senza che nulla ne ostacolasse l'avanzata fino a Milano, che durante l'estate era stata flagellata dalla peste.\nFrancesco I fece campo a Milano e dispose parte dell'esercito all'assedio del castello difeso da 700 fanti spagnoli, poi volse il grosso della sua armata verso Pavia che raggiunse il 28 ottobre 1524 e mise immediatamente sotto assedio. Le artiglierie bombardarono le mura per pi\u00f9 giorni ma la citt\u00e0 risult\u00f2 inespugnabile. Approfittando dell'assedio che si profilava lungo il Connestabile di Borbone raggiunse le terre dell'Impero e vi reclut\u00f2 500 cavalieri borgognoni e 6000 lanzichenecchi che condusse in Italia nel gennaio del 1525.\nLa Battaglia di Pavia.\nIl Borbone si congiunse a met\u00e0 gennaio con le truppe del Marchese di Pescara in prossimit\u00e0 di Lodi, occuparono poi Sant'Angelo Lodigiano e i primi giorni di febbraio giunsero nei pressi di Pavia. L'armata contava all'incirca 30.000 uomini, compresi i 6000 di guarnigione, pi\u00f9 17 cannoni; erano quasi esclusivamente unit\u00e0 di fanteria: picchieri, alabardieri e archibugieri. Tuttavia questi soldati non ricevevano il soldo da tempo e l'armata imperiale rischiava di sfasciarsi da un momento all'altro per via delle diserzioni e degli ammutinamenti, a trattenere gli uomini fu necessario tutto il carisma e la fama dei capitani, per i quali divenne indispensabile sboccare la situazione in fretta e provocare battaglia, avendo nell'eventuale vittoria, l'unica speranza di sopravvivenza.\nD'altra parte Francesco I aveva disposto che il suo esercito facesse campo nel Parco Ducale, l'attuale Parco della Vernavola a Mirabello. Il sovrano prese questa decisione in disaccordo con i suoi capitani pi\u00f9 sperimentati, che avrebbero preferito ritirarsi su posizioni pi\u00f9 difendibili, al fine di attendere senza troppo disturbo che l'esercito imperiale si sfaldasse per la mancanza di denaro e per le ristrettezze della stagione. Le sue forze contavano di 1300 lance, 10.000 fanti svizzeri, 5000 fanti francesi, 4000 lanzichenecchi, 7000 fanti italiani e 53 pezzi d'artiglieria.\nI comandi imperiali concordarono con la guarnigione di Pavia comandata da Antonio de Leyva una sortita in contemporanea per la mattina del 25 febbraio. La notte del 24 i guastatori spagnoli aprirono tre brecce nelle mura del Parco Ducale da cui passarono i battaglioni che profittando delle nebbie si disposero intorno al campo francese, nascondendosi nei boschi della riserva senza esser notati.\nSolo all'alba le vedette francesi si accorsero delle truppe nemiche, diedero immediatamente l'allarme ma ormai l'intero esercito imperiale era gi\u00e0 avanzato oltre le mura. Francesco I credendo si trattasse di un singolo battaglione mandato in avanscoperta, si affrett\u00f2 ad armarsi e si mise alla testa di una prima carica di cavalleria mentre ancora la fanteria si stava armando. La carica francese disperse i battaglioni di alabardieri e archibugieri che avanzavano e ributt\u00f2 indietro la cavalleria spagnola per due volte, ma tra la nebbia del mattino Francesco I non si rese conto dell'entit\u00e0 delle forze nemiche che lo attendevano. Mentre le artiglierie cominciavano il tiro sui fanti imperiali, la cavalleria francese pregustando gi\u00e0 la vittoria si port\u00f2 troppo avanti chiudendo il tiro ai cannoni e priva di coperture si trov\u00f2 a tiro degli archibugieri spagnoli che gli rovesciarono contro diverse scariche di proiettili, uccidendone in gran numero. Intanto dalle mura di Pavia veniva dato il segnale, le fanterie furono fatte avanzare e Antonio de Leyva usc\u00ec dalla rocca con le sue truppe prendendo i francesi alle spalle. Il Borbone al comando dei lanzichenecchi si scontr\u00f2 con le fanterie comandate da Francesco di Lorena e dall'inglese Richard de La Pole, i tedeschi travolsero i francesi e sfondarono il fronte fino alle retrovie dove misero in fuga le fanterie svizzere. Intanto la cavalleria imperiale si riorganizz\u00f2 e accorse a supportare l'azione di sfondamento della fanteria. Due ore dopo la disfatta francese era totale: i fanti sconfitti, la cavalleria massacrata, le fanterie svizzere in fuga. Francesco I continu\u00f2 a combattere finch\u00e9 il cavallo non gli fu ucciso e gli spagnoli gli furono addosso. Poich\u00e9 il Re continuava a lottare, pur ferito e circondato dagli spagnoli, un francese che al seguito del Connestabile si era messo al servizio di Carlo V, tal Pumperant, lo scongiur\u00f2 di arrendersi al suo signore Carlo III di Borbone, Francesco I rifiut\u00f2 categoricamente, rispondendo che si sarebbe arreso solo al Vicer\u00e9 Carlo di Lannoy al quale consegn\u00f2 la spada. La battaglia fu disastrosa per l'esercito francese che perse tra i 6000 e i 10000 uomini. Il Re fatto prigioniero fu tradotto a Pizzighettone, dove il Borbone lo raggiunse accompagnato dal Vicer\u00e9 per offrirgli la libert\u00e0 in cambio dei feudi e dei titoli revocati, della cessione della Borgogna e della Provenza in qualit\u00e0 di Re. Francesco I rifiut\u00f2 categoricamente, rispondendo che preferiva morire prigioniero piuttosto che cedere parte del suo Regno.\nLe trattative con Francesco I e il Trattato di Madrid.\nFrancesco I fu condotto a Madrid. Profittando della prigionia del sovrano francese il Connestabile prepar\u00f2 l'esercito a una nuova avanzata in Francia, ma l'Imperatore blocc\u00f2 l'iniziativa poich\u00e9 erano cominciate le trattative di pace tra lui e il Re; il Connestabile fu richiamato in Spagna per partecipare ai negoziati.\nCarlo III giunse in Spagna mesi dopo, il 15 di novembre del 1525. Fu accolto con tutti gli onori da Carlo V, la nobilt\u00e0 spagnola invece non lo degn\u00f2 di alcun riguardo, disprezzando il suo tradimento e invidiando l'influenza che egli esercitava negli affari dell'Impero e la fama che il francese aveva conquistato nei tanti fatti d'arme. Carlo V ottenne dal Connestabile il permesso di maritare al Re di Francia la sorella, promessagli in sposa; in cambio il Connestabile avrebbe sposato Margherita d'Angoul\u00eame sorella di Francesco I, oltre alla restituzione di tutti i suoi feudi e la promessa del Ducato di Milano. Sottoscritti gli impegni Carlo III torn\u00f2 in Italia.\nL'accordo fu ratificato a Madrid il 14 gennaio 1526, il testo prevedeva che il Francesco I rinunciasse a tutte le sue pretese sul Ducato di Milano, sul Regno di Napoli, su Genova, Asti e sulle Fiandre e l'Artois; che cedesse la Borgogna all'Impero e rinunciasse alle sue pretese sulla Navarra; riabilitasse il Connestabile in tutti i suoi feudi e i suoi titoli oltre alla cessione della Contea di Provenza, di cui egli sarebbe divenuto Re. Il Re di Francia si impegnava altres\u00ec a sposare Eleonora d'Asburgo. A garanzia di quanto pattuito, la liberazione del Re sarebbe stata compensata dalla consegna dei due figli di lui che Carlo V avrebbe trattenuto finch\u00e9 il Parlamento di Parigi non avesse sottoscritto le clausole del trattato.\nL'Imperatore invi\u00f2 un'ambasceria presso il Papa Clemente VII a informarlo delle proprie intenzioni, attendendo che questi gli rispondesse blocc\u00f2 ogni altra attivit\u00e0, con gran tormento per il Connestabile che voleva sposarsi quanto prima con Margherita d'Angoul\u00eame.\nNel gennaio del 1526 il Papa Clemente VII scrisse all'Imperatore una lettera di proprio pugno dove chiedeva di riconsiderare la posizione di Francesco II Sforza, che pochi mesi avanti aveva tentato di riprendersi il ducato e si trovava adesso accusato di lesa maest\u00e0. L'Imperatore si risolse a dichiararsi disposto a restituire Milano allo Sforza se secondo giustizia fosse stato reputato innocente dalle accuse, in caso contrario il Ducato sarebbe spettato al Borbone. Tale politica, che tradiva la volont\u00e0 di tenere le province in italiane in una posizione di subalternit\u00e0 rispetto all'Impero, non fu gradita nella penisola.\nIl 18 marzo 1526 Francesco I torn\u00f2 in Francia, lasciando in ostaggio i due figli Francesco e Enrico II.\nLega di Cognac e ripresa della guerra.\nNon appena rientrato in Francia il Re si affrett\u00f2 a dichiarare che il trattato gli era stato estorto con la forza e che per tanto era da ritenersi nullo e contando sui fermenti antimperiali che covavano in Italia raccolse una nuova armata. La lega si form\u00f2 il 22 maggio del 1526, l'alleanza impegnava la Repubblica di Firenze, la Repubblica di Venezia, Il Ducato di Milano, Il Regno di Francia e lo Stato Pontificio in funzione antiasburgica.\nNel giugno del 1526 i collegiati italiani entrarono in Lombardia, l'esercito veneziano penetr\u00f2 da est, quello pontificio da sud per un totale di 22\u00a0000 uomini al comando di Francesco Maria Della Rovere, Duca di Urbino. I piani prevedevano di soccorrere Francesco II a Milano prima che il Connestabile occupasse la citt\u00e0. Tuttavia Carlo III alla testa di 8000 uomini sbarcati da Genova mosse con incredibile velocit\u00e0 dalla Liguria e penetr\u00f2 in Lombardia fino a Milano che occup\u00f2, costringendo Francesco II ad asserragliarsi nel castello dove attese invano i rinforzi. A Milano la situazione si fece insopportabile per gli abitanti vessati dalla presenza di un esercito non pagato che alloggiava dentro la citt\u00e0. I deputati dichiararono le rimostranze al Borbone che chiese alla citt\u00e0 la somma di 30.000 ducati, equivalente alla paga di un mese, al fine di provvedere a dislocare le truppe fuori dalle mura cittadine. La citt\u00e0 corrispose la somma, ma il Borbone non disloc\u00f2 che una parte dell'armata, mantenendo la presenza delle truppe nella citt\u00e0. Il 24 luglio Francesco II ormai stremato consegn\u00f2 il castello al Connestabile. Carlo V invi\u00f2 allora un corpo di spedizione di 12.000 lanzichenecchi guidati da Georg von Frundsberg a far da rinforzo all'armata del Borbone per un'eventuale offensiva, ma il loro congiungimento fu reso impossibile dall'azione di Giovanni dalle Bande Nere che tallonava con i suoi cavalleggeri le colonne tedesche, costrette cos\u00ec a ripiegare verso il Po. Il 25 novembre 1526 i lanzichenecchi del Frundsberg, dopo essere stati riforniti di artiglierie dal Duca di Ferrara Alfonso d'Este, si scontrarono con le Bande di Giovanni de Medici in quella che viene ricordata come la battaglia di Governolo, nella mischia il generale fiorentino cadde ferito alla gamba da un colpo di falconetto. Di quella ferita morir\u00e0 pochi giorni dopo. La morte del brillante condottiero provoc\u00f2 l'immediato attenuarsi della pressione che le armate collegiate esercitavano su Milano, il Connestabile quindi prepar\u00f2 l'esercito e il 14 dicembre ricevette la lettera del Frundsberg, accampato presso Firenzuola, che gli chiedeva come consigliasse di procedere nella campagna, sottolineando le misere condizioni cui erano costretti i soldati per via delle nevi e delle imboscate; Carlo III si mise in marcia immediatamente, inviando subito 600 cavalieri a Firenzuola. Ma i fanti spagnoli lamentarono il mancato pagamento degli stipendi e cos\u00ec il Connestabile non riusc\u00ec a partire prima del 30 gennaio. Il 7 febbraio raggiunse il Frundsberg nei pressi di Piacenza e l\u00ec fu deciso di portare la guerra a sud, marciando verso una non meglio precisata localit\u00e0 del centro Italia.\nL'esercito si mise in marcia il 22 novembre, forte ormai di 18.000 uomini.\nIl Sacco di Roma e la morte.\nData la mancanza di stipendi, l'unico modo per tenere unita l'armata fu quella di promettere loro un lauto bottino, che non tard\u00f2 a identificarsi con la citt\u00e0 di Roma. Le fanterie tedesche inoltre erano tutte di fede riformata e ai loro occhi l'eventuale saccheggio della citt\u00e0 santa assumeva la valenza del castigo divino per l'opulenza della chiesa cattolica. Non \u00e8 certo se Carlo V fosse a conoscenza dell'intento dei luterani di assediare Roma, anche se pare poco verosimile che ignorasse del tutto l'eventualit\u00e0.\nIl 7 marzo a seguito di un breve scontro con i collegiati, l'esercito fece campo a San Giovanni, nel bolognese. Pochi giorni dopo i fanti spagnoli insorsero nuovamente per via dei pagamenti ancora non pervenuti, da loro la ribellione dilag\u00f2 per tutto il campo; il Frundsberg tent\u00f2 di placare gli animi, raccogliendo i suoi lanzichenecchi e promettendo loro di resistere per un altro mese, poich\u00e9 il pagamento non avrebbe tardato oltre. Ma i soldati alzarono le alabarde contro il loro comandante chiedendo che gli fosse pagato quanto pattuito, l'anziano capitano vedendo i suoi uomini puntargli le armi contro si accasci\u00f2 colpito da infarto. Dovette lasciare la guida dell'esercito.\nIl Connestabile di Borbone rimase l'unico comandante alla guida dell'armata, conscio della situazione gravissima in cui versava l'intero esercito si mosse a marce forzate verso gli Appennini, saccheggiando borghi e villaggi al fine di quietare le truppe. Le piogge torrenziali lo costrinsero a rimandare a Ferrara l'artiglieria che non poteva trasportare oltre viste le condizioni della strade. Il 25 aprile pass\u00f2 l'Arno e dalla Val di Chiana raggiunse la via Cassia, da qui entr\u00f2 nel viterbese dimostrando un'incredibile capacit\u00e0 di manovra e una velocit\u00e0 di marcia straordinaria. Inoltre la sua armata andava ingrandendosi poich\u00e9 vi si aggiunsero 15.000 tra soldati disoccupati, avventurieri e briganti. La discesa del Connestabile fu tanto rapida che quando questi raggiunse Isola Farnese, l'esercito pontificio era ancora nei dintorni di Cortona.\nNell'armata oltre al Borbone erano presenti Filiberto di Chalons al comando della cavalleria, Fabrizio Maramaldo, Ferrante I Gonzaga, Luigi Gonzaga il Rodomonte, Francisco de Carvajal, Alfonso d'Avalos e il cardinal Pompeo Colonna.\nIl 5 maggio l'armata imperiale raggiunse il Gianicolo. Carlo III ben si rendeva conto che la sua situazione era quanto mai precaria. I suoi uomini erano esausti e l'esercito era privo di artiglierie, il morale troppo basso perch\u00e9 si ponesse un assedio lungo. Decise cos\u00ec di dar subito assalto alle mura della citt\u00e0, confidando in una rapida vittoria, altrimenti sarebbe stata la disfatta. Quella stessa sera, prima di concedere il riposo alle truppe, disse loro:\n\"Se io non conoscessi, signori e commilitoni miei carissimi, la virt\u00f9 e la ferocia vostra, insieme al modo di entrare facilmente in Roma, userei oggi quelle parole che pi\u00f9 volte rivolsero per molto minori difficolt\u00e0 molti imperatori ai loro eserciti: parole che li spinsero a facili vittorie. Ma poich\u00e9 sono certissimo che sarebbe un aggiungere senza bisogno fuoco a fuoco, le porr\u00f2 da parte, sapendo che gli uomini che nelle armi sono eccellenti non hanno bisogno di esser spronati. So inoltre che maggiori travagli e pericoli degli attuali non vi incuterebbero terrore n\u00e9 spavento. Ma sinceramente non riesco a vedere situazioni pi\u00f9 gravi di quelle che avete fin qui sopportato, commilitoni miei, in tanti mesi di intollerabile fatica, povert\u00e0 e fame per raggiungere queste mura. E vedo come liberamente sopportate le incredibili difficolt\u00e0 attuali, in questo luogo sprovvisto di vettovaglie e senza la possibilit\u00e0 di avere subito un approvvigionamento. D'altra parte tornare indietro non possiamo n\u00e9 dobbiamo ipotizzarlo. Non c'\u00e8 altra possibilit\u00e0 che passare il Tevere ed entrare a Roma. Ci troviamo con poche munizioni. E se non siamo circondati dall'esercito nemico non \u00e8 perch\u00e9 quello non ha l'animo d'attaccarci, quanto perch\u00e9 chi lo guida ritiene che le nostre difficolt\u00e0 possano farlo diventare vittorioso senza insanguinare le proprie spade. Si, il pericolo che stiamo attraversando \u00e8 gravissimo, nessun famoso esercito si \u00e8 trovato in simili frangenti; ma dovete comprendere che a nessuna nazione \u00e8 capitato di avere cos\u00ec a portata di mano la pi\u00f9 facile, la pi\u00f9 giusta, la pi\u00f9 ricca preda. Facilissima preda, dico, perch\u00e9 dove io vi condurr\u00f2 a dare l'assalto le artiglierie non vi sono necessarie: con il vostro coraggio e la vostra destrezza potrete agevolmente salire sopra i bastioni e i ripari che vi indicher\u00f2, dentro quelle mura non ci sono pi\u00f9 di tremila fanti non abituati a vedere morti e feriti (...) dentro quelle mura che voi dovete superare, vi sono rinchiusi il Papa e tanti cardinali, prelati, signori, cortigiani, mercanti, baroni con le loro innumerevoli ricchezze. E bench\u00e9 tanta inestimabile quantit\u00e0 d'oro e d'argento sia in parte il giusto premio alle vostre generose fatiche, nondimeno confesso di non ritenerla adeguata all'insuperabile audacia dell'animo vostro. Perch\u00e9 quando, signori e commilitoni miei, vi guardo in viso, leggo che vi sarebbe molto pi\u00f9 grato che in Roma si trovassero parte di quegli imperatori che con le loro elette legioni, con le quali arrogantemente gi\u00e0 si attribuirono il nome germanico, sparsero molte volte, nella vostra provincia e in Italia, il sangue dei vostri innocenti avi. Desiderio senza dubbio generoso, e conforme alla grandezza e nobilt\u00e0 vostra. Ma per aver la natura in tanto tempo variato molto le umane cose, si trovano in quella citt\u00e0 non uomini giusti o virtuosi, non pronti a mostrare la fronte e il ferro al nemico, non abituati a dominare generosamente questa o quella provincia; ma invece sono tutti immersi in un libidinoso ed effeminatissimo ozio, e sono totalmente dediti ad accumular ricchezze con frode, rapine e crudelt\u00e0, e sotto la piet\u00e0 della cristiana religione ciascuno nasconde l'argento e l'oro. Signori miei, a voi la vendetta per le ingiurie passate e presenti, in modo che appena al nostro Imperatore sar\u00e0 noto che nelle vostre mani ci sono il Papa e Roma, egli venga rapidamente qui non solo per premiare le vostre virt\u00f9 ma anche per condurvi, appena saranno sottomesse l'Italia e la Francia, a debellare gli infedeli e a correre vittoriosi in tutta l'Asia e l'Africa dove allora avrete mille occasioni di mostrare ancora il vostro coraggio a tutto l'universo, e di superare facilmente la gloria e le ricchezze degli eserciti di Dario, del Magno Alessandro e di qualunque altro monarca.\"\nSuccessivamente si confess\u00f2 presso la chiesa di Sant'Onofrio al Gianicolo, al cappellano Michele Fortin cui affid\u00f2 pure il testamento.\nNella citt\u00e0 risiedeva momentaneamente anche Isabella d'Este, sposa di Francesco II Gonzaga e madre di Ferrante I Gonzaga, nonch\u00e9 cugina del Connestabile, al quale invi\u00f2 una lettera informandolo di esser costretta in citt\u00e0. Il Borbone le rispose che in caso di assalto avrebbe dovuto resistere per un paio d'ore, il tempo necessario a organizzarsi per evitare saccheggi al suo palazzo.\nAll'alba del 6 maggio 1527 fu ordinato l'assalto. La fitta nebbia mattutina mascher\u00f2 i movimenti delle truppe imperiali che scesero dal Gianicolo indisturbate senza che le artiglierie pontificie di Castel Sant'Angelo ne scorgessero la marcia. Quando si decise di far fuoco, si spar\u00f2 alla cieca, tanto che alcune scariche finirono per colpire gli stessi difensori. Le scale furono posizionate sotto le mura e si inizi\u00f2 l'assalto, i romani accorsero appena in tempo per rovesciare le scale e ributtare indietro gli assedianti. La battaglia continu\u00f2 per circa un'ora tra tentativi di scalate e scariche d'artiglieria, senza che nessuna delle due parti guadagnasse significativi vantaggi. Il Borbone ordin\u00f2 allora che una parte dell'armata al comando di Sciarra Colonna si portasse a nord del Vaticano, in prossimit\u00e0 di Ponte Molle; un'altra sarebbe dovuta attestarsi verso Porta Portuense, al fine di allargare il fronte dell'assalto. I romani tuttavia riuscirono ancora a respingere gli assedianti, conquistando pure qualche stendardo nemico.\nIl Connestabile seguiva lo svilupparsi della battaglia a cavallo, ma vedendo gli squadroni di lanzichenecchi e quelli dei fanti spagnoli indietreggiare sotto le mura, scese da cavallo e afferrata una scala si mise alla testa degli assedianti nei pressi di Porta Torrione, non appena cominci\u00f2 a salire sui pioli un colpo d'archibugio lo fer\u00ec al fianco, Carlo III cadde a terra e subito gli attendenti gli si fecero intorno, trascinandolo fuori dalla portata degli archibugi. Filiberto d'Orange, capitano della cavalleria e vice dell'esercito, accorse immediatamente dal generale ferito, mentre lo copriva con il mantello il Connestabile gli disse:\n\"Copritemi, soldati, che i nemici non sentano la mia morte: e seguitate animosamente l'impresa, che il danno mio non pu\u00f2 ormai impedire a voi s\u00ec animosa e certa vittoria\"\nIl ferito fu condotto sul Gianicolo, nel convento di Sant'Onofrio. Il comando delle operazioni pass\u00f2 a Filiberto d'Orange. La notizia del ferimento del Borbone rincuor\u00f2 i romani e dest\u00f2 scompiglio nell'armata imperiale, il nuovo generale aveva fama di cavaliere ma era giovane e non aveva esperienza di comando.\nPoche ore dopo Carlo III di Borbone moriva. A rivendicare il colpo che lo uccise furono non meno di sei persone, tra cui lo scultore Benvenuto Cellini.\nGli scontri intanto proseguivano furiosi, la caduta del generale riaccese gli animi dei lanzichenecchi e degli spagnoli che si fecero onore di vendicarne l'uccisione, le mura del bastione Santo Spirito furono scalate, alcuni fanti iberici scovarono una finestra maldestramente camuffata attraverso cui riuscirono a penetrare dentro la citt\u00e0, nel giro di qualche ora il Borgo cadde in mano agli invasori, seguito entro la giornata da tutta Roma che fu messa a sacco e occupata sino al febbraio del 1528.\nConseguenze della morte e considerazioni sul personaggio.\nLa morte del Connestabile ebbe enormi ripercussioni, i soldati una volta occupata Roma si diedero al saccheggio della citt\u00e0 senza freni poich\u00e9 l'autorit\u00e0 di Filiberto di Chalons non era tale da poter porre vincoli. La situazione sfugg\u00ec talmente dai controlli dello stato maggiore imperiale che gli ordini vennero completamente ignorati e non era raro che i soldati combattessero tra loro per questo o quel bottino. Inoltre Carlo V non sapeva che seguito politico dare alla vittoria e cos\u00ec non fu convocato il concilio e il Papa non fu deposto, aggravando e trascinando cos\u00ec la gi\u00e0 disperata situazione della citt\u00e0.\nCarlo III di Borbone-Montpensier moriva senza eredi, la sua enorme eredit\u00e0 fu reintegrata nel demanio reale. La sua fama di condottiero, il fatto di aver tradito il proprio Re e di aver contribuito alla sua pi\u00f9 grande sconfitta, ma ancor di pi\u00f9 l'aver comandato un esercito, per gran parte luterano, contro Roma e il Papa, ne fecero una triste leggenda che per lungo tempo \u00e8 stata ben viva nella memoria romana. Non a caso pare che Michelangelo abbia ritratto le sue sembianze nel Caronte del Giudizio Universale.\nTuttavia il Borbone non trad\u00ec per convenienza e guadagno, ma perch\u00e9 profondamente convinto delle sue ragioni. Egli voleva essere signore nelle sue terre e non pot\u00e9 tollerare l'affronto di Francesco I, non a caso in tutte le trattative cui partecip\u00f2 si impegn\u00f2 fondamentalmente affinch\u00e9 i suoi domini gli venissero restituiti, anche se non manc\u00f2 di avanzare richieste ulteriori. Fu inoltre uno dei pi\u00f9 brillanti generali del suo tempo, un ottimo uomo d'arme, e pur se inviso a molti nobili spagnoli, i soldati lo tennero sempre in gran considerazione e fiducia, tanto che accettarono pi\u00f9 volte di seguirlo nelle sue campagne pur privi di stipendio e vettovaglie, a Roma incisero il suo nome sui muri e perfino sugli affreschi; vinse gran parte delle battaglie cui partecip\u00f2 e nel caso della sua unica sconfitta, la spedizione in Provenza, fu contrario all'assedio di Marsiglia che si rivel\u00f2 disastroso per l'armata e lo costrinse alla rapida ritirata in Italia. Dimostr\u00f2 un gran rispetto verso gli sconfitti, a Rovasenda offr\u00ec i propri chirurghi al Cavalier Baiardo; in seguito alla Battaglia di Pavia supervision\u00f2 personalmente la sepoltura di Richard de la Pole.\nCarlo V, appresa la notizia della morte del suo amico e generale, chiese a Filiberto di Chalons di erigere per il Connestabile una tomba trionfale a Milano, ma l'esercito imperiale lasciata Roma, trasport\u00f2 la salma del Connestabile a Gaeta dove venne infine sepolta sotto un mausoleo nella cappella del castello. Nel 1562 il Concilio di Trento scomunic\u00f2 il Connestabile, il corpo fu riesumato e quindi trasferito fuori dalla cappella."}
{"id": "1150764", "revid": "365411", "url": "https://it.wikipedia.org/wiki?curid=1150764", "title": "First Division 1920-1921", "text": "La First Division 1920-1921 \u00e8 stata la 29\u00aa edizione della massima serie del campionato inglese di calcio, disputato tra il 21 agosto 1920 e il 7 maggio 1921 e concluso con la vittoria del , al suo primo titolo.\nCapocannoniere del torneo \u00e8 stato Joe Smith () con 38 reti.\nClassifica finale.\nLegenda:\nRegolamento:"}
{"id": "1150769", "revid": "365411", "url": "https://it.wikipedia.org/wiki?curid=1150769", "title": "First Division 1919-1920", "text": "La First Division 1919-1920 \u00e8 stata la 28\u00aa edizione della massima serie del campionato inglese di calcio, disputato tra il 30 agosto 1919 e il 1\u00ba maggio 1920 e concluso con la vittoria del , al suo primo titolo.\nCapocannoniere del torneo \u00e8 stato Fred Morris (West Bromwich) con 37 reti.\nStagione.\nLa data di inizio del torneo, il primo dopo le ostilit\u00e0 della Prima guerra mondiale, fu fissata per il 30 agosto 1919. Per festeggiare la vittoria nel conflitto planetario, la FA decise di allargare il torneo, passando da 20 a 22 square, inserendovi i due seguitissimi club della capitale, il (ripescato dalla precedente edizione) e l' (che militava in Second Division e che per l'occasione cambi\u00f2 il suo nome in \"Arsenal\").\nDalla bagarre iniziale usc\u00ec alla nona giornata il , gi\u00e0 in vetta della classifica da tre turni assieme al . L\"'Albion\" da quel momento tent\u00f2 la fuga, ostacolato dallo stesso Burnley e dal , primo tra la dodicesima e la quindicesima giornata. La fine del girone di andata vide il West Bromwich in testa con un punto di vantaggio sul Burnley.\nAll'inizio del girone di ritorno il West Bromwich allung\u00f2 il passo rispetto alle rivali ed increment\u00f2 ulteriormente il suo vantaggio nei confronti del Burnley nelle battute conclusive del campionato, scongiurando con quattro giornate di anticipo un possibile sorpasso dell'inseguitrice ed assicurandosi alla giornata successiva il suo primo titolo nazionale.\nNella lotta per evitare la retrocessione ebbe la meglio il che sorpass\u00f2 all'ultima giornata , relegandolo in \"Second Division\" assieme allo , retrocesso da tempo.\nClassifica finale.\nLegenda:\nRegolamento:"}
{"id": "1150770", "revid": "767487", "url": "https://it.wikipedia.org/wiki?curid=1150770", "title": "Bobby Blotzer", "text": "Biografia.\nBlotzer inizi\u00f2 la sua carriera negli anni settanta, partecipando alla registrazione delle prime demo dei Dokken insieme a Juan Croucier. Lasci\u00f2 il gruppo nel 1978, e per alcuni anni, sempre con Croucier, collabor\u00f2 con vari musicisti, tra cui il chitarrista italiano Vic Vergeat, prima di unirsi ai Ratt nel 1982.\nCon i Ratt, Blotzer collabor\u00f2 per dieci anni, pubblicando dischi di successo come \"Out of the Cellar\" e \"Invasion of Your Privacy\". Intorno alla met\u00e0 degli anni ottanta, partecip\u00f2 ad un'audizione per entrare nel gruppo di Ozzy Osbourne (altro partecipante illustre era Tommy Lee dei M\u00f6tley Cr\u00fce) ma la scelta, infine, cadde su Randy Castillo.\nNegli anni novanta, con l'avvento del grunge, l'hair metal decadde e comport\u00f2 lo scioglimento di molte formazioni del genere, tra cui i Ratt. Dopo la scissione del gruppo, Bobby diede vita ai Contraband con Share Pedersen delle Vixen e il chitarrista Michael Schenker. Inoltre, suon\u00f2 in alcune tourn\u00e9e con Don Dokken.\nNel 1996 si riun\u00ec ai Ratt, ma continu\u00f2 a collaborare ad altri progetti, come i Twenty 4 Seven di John Corabi, e il supergruppo Saints of the Underground, insieme a Keri Kelli, Robbie Crane e l'ex frontman dei Warrant, Jani Lane. Nel 2002 suon\u00f2 per un breve periodo anche nei Montrose. Nel 2015 entr\u00f2 in causa legale con i Ratt per aver utilizzato il nome della band in concerto, con una formazione chiamata Bobby Blotzer's Ratt Experience, senza gli altri membri originali. A seguito di ci\u00f2, \u00e8 stato espulso dal gruppo e rimpiazzato da Jimmy DeGrasso.\nNel tempo libero, Blotzer si dedica allo sport ed \u00e8 un appassionato di golf. Inoltre, pratica sci, tennis e bowling."}
{"id": "1150776", "revid": "834", "url": "https://it.wikipedia.org/wiki?curid=1150776", "title": "Low Density Lipoprotein", "text": ""}
{"id": "1150780", "revid": "106908", "url": "https://it.wikipedia.org/wiki?curid=1150780", "title": "Baciu", "text": "Baciu (in ungherese \"Kisb\u00e1cs\") \u00e8 un comune della Romania di 8.393 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 7 villaggi: Baciu, Coru\u0219u, Mera, Pope\u0219ti, R\u0103daia, S\u0103li\u0219tea Nou\u0103, Suceagu.\nDal 2008 \u00e8 parte integrante della Zona metropolitana di Cluj Napoca.\nStoria.\nNella zona di Baciu sono stati ritrovati reperti che testimoniano la presenza di un insediamento umano fin dal Neolitico.\nAltre ricerche hanno portato alla scoperta di ruderi e reperti di epoca Romana, in particolare tre vasi funerari e diverse costruzioni che ospitavano i cavatori di pietra che lavoravano nelle cave della zona; ricerche ancora successive hanno portato alla scoperta dei resti di una necropoli e di tracce della strada che univa Napoca a Porolissum.\nIl primo documento in cui \u00e8 citata Baciu, con il nome \"Boach\", risale al 1263."}
{"id": "1150781", "revid": "110157", "url": "https://it.wikipedia.org/wiki?curid=1150781", "title": "Circondario di Waldeck-Frankenberg", "text": "Il circondario di Waldeck-Frankenberg \u00e8 uno dei circondari dello stato tedesco dell'Assia.\nFa parte del distretto governativo di Kassel."}
{"id": "1150782", "revid": "834", "url": "https://it.wikipedia.org/wiki?curid=1150782", "title": "Intermediate Density Lipoprotein", "text": ""}
{"id": "1150784", "revid": "834", "url": "https://it.wikipedia.org/wiki?curid=1150784", "title": "Lipoproteina ad alta densit\u00e0", "text": ""}
{"id": "1150785", "revid": "1305772", "url": "https://it.wikipedia.org/wiki?curid=1150785", "title": "Mlapa III", "text": "Sotto il suo regno, avente per capitale Togoville (odierna Togo), il 5 luglio 1884, l'Impero tedesco (rappresentato dal diplomatico ed esploratore Gustav Nachtigal) impose un accordo sottoscritto da Mlapa con il quale la regione dell'odierno Togo diveniva un protettorato tedesco.\nBiografia.\nFiglio del re Agomegan, il suo vero nome fu Plakoo e il suo cognome deriverebbe da \"Mlapa Etu ne Mlapa, ewui ne Mlapa\" (\"Invulnerabilit\u00e0 al fucile e al coltello\").\nIl suo cognome rammenta che alcuni avevano creduto che ci fossero due personaggi distinti.\nPrima del 5 luglio 1884, il re controllava il territorio posto attorno al lago Togo.\nEgli deteneva il diritto di percepire le tasse di navigazione, una parte delle quali era utilizzata per il regno e l'altra per il palazzo.\nOltre a ci\u00f2 egli fu un condottiero militare che diresse le sue truppe sui campi di battaglia.\nDiscendenza.\nSuo figlio Mlapa IV fece parte delle autorit\u00e0 tradizionali consultate durante i disordini nella successione del capo costumiere di Vogan del 23 agosto 1951.\nLa sua dinastia esiste tuttora ed \u00e8 rappresentata da suo nipote Mlapa V, il principe ereditario si chiama Asrafo Plakoo Mlapa."}
{"id": "1150788", "revid": "767487", "url": "https://it.wikipedia.org/wiki?curid=1150788", "title": "Circondario di Werra-Mei\u00dfner", "text": "Il circondario di Werra-Mei\u00dfner (in tedesco \"Werra-Mei\u00dfner-Kreis\") \u00e8 uno dei circondari dello stato tedesco dell'Assia.\nFa parte del distretto governativo di Kassel."}
{"id": "1150796", "revid": "110157", "url": "https://it.wikipedia.org/wiki?curid=1150796", "title": "Circondario della Wetterau", "text": "Il circondario della Wetterau (in tedesco Wetteraukreis) \u00e8 uno dei circondari dello stato tedesco dell'Assia.\nFa parte del distretto governativo di Darmstadt."}
{"id": "1150802", "revid": "30232", "url": "https://it.wikipedia.org/wiki?curid=1150802", "title": "Carrozza Vivalto", "text": ""}
{"id": "1150804", "revid": "92723", "url": "https://it.wikipedia.org/wiki?curid=1150804", "title": "Codice dei canoni delle Chiese orientali", "text": "Il Codice dei canoni delle Chiese orientali o in latino Codex Canonum Ecclesiarum Orientalium, correntemente abbreviato CCEO, \u00e8 stato promulgato da papa Giovanni Paolo II il 18 ottobre 1990 (con vigore dal 1\u00ba ottobre 1991) e costituisce il codice comune a tutte le Chiese \"sui iuris\" diverse dalla Chiesa latina.\nStoria della redazione.\nLa Chiesa latina aveva visto aggiornato il proprio codice a partire dal 1983, per\u00f2 mancava da secoli una disciplina unitaria alle Chiese orientali cattoliche, che - come detto dal decreto \"Orientalium Ecclesiarum\" del Concilio Vaticano II - \u00abne rispecchiasse il patrimonio rituale e ne garantisse la salvaguardia\u00bb.\nPapa Giovanni XXIII, prima dell'elezione pontificia aveva svolto uno dei suoi primi incarichi diplomatici come nunzio apostolico a Sofia, e in quella occasione ebbe modo di occuparsi, nella piccola comunit\u00e0 cattolica bulgara, di risolvere i difficili rapporti tra i cattolici di rito latino e quelli allora detti uniati, mentre Giovanni Paolo II era ben conscio degli stessi contrasti esistenti in Polonia.\nIl Sinodo straordinario del 1985, aveva, del resto espresso un \"desiderium\" di veder emanato un \"Codex\" per le chiese orientali che ne salvaguardasse le caratteristiche.\nNella locuzione papale si \u00e8 ricordato che fin dal 1927 papa Pio XI si era pronunciato per l'urgenza di un codice delle Chiese orientali i cui lavori furono seguiti dai cardinali Pietro Gasparri, Luigi Sincero, Massimo Massimi e Pietro Agagianian, Acacio Coussa, e infine Joseph Parecattil.\nL'opera fu agevolata dal lavoro dei \"consultori\", in particolare il \"Collegio dei Professori della Facolt\u00e0 di Diritto Canonico del Pontificio Istituto Orientale\", con la collaborazione dell\"'Institut f\u00fcr Kirchenrecht\" dell'Universit\u00e0 di Friburgo in Brisgovia."}
{"id": "1150805", "revid": "77358", "url": "https://it.wikipedia.org/wiki?curid=1150805", "title": "Flight of the Earls", "text": ""}
{"id": "1150809", "revid": "1372005", "url": "https://it.wikipedia.org/wiki?curid=1150809", "title": "Wetterau", "text": "La Wetterau \u00e8 una pianura ondulata fertile della Germania occidentale, nell'Assia, fra le regioni dell'Oberhessen ed il Taunus. \u00c8 attraversata dal fiume Wetter (tributario del Meno). Amministrativamente, corrisponde al circondario omonimo.\nStoria.\nLa regione \u00e8 stata per secoli politicamente ripartita di decine di stati e potentati locali. Solo con la caduta del Sacro Romano Impero Germanico nel 1806 e la sua riorganizzazione politica napoleonica \u00e8 andata progressivamente aggregandosi in unit\u00e0 sempre pi\u00f9 ampie e numericamente limitate, fino a far parte sostanzialmente della grande provincia prussiana della Renania dopo le ultime annessioni del 1866 (Nassau, Assia-Kassel, ecc.).\nDal 1422 fino al 1806, \u00e8 stato amministrativamente un circolo nobiliare (\"Wetterauische Graefenkolleg\") del Sacro Romano Impero Germanico. Vi facevano parte le famiglie sovrane di rango comitale, aventi feudi imperiali immediati nella regione, ed ammesse nel Collegio dei Conti e dei Signori con diritto di voto collettivo al Reichstag, riconosciuto dal 1565. Nel 1792 il numero delle famiglie aventi diritto di voto fu limitato a 25 e nelle precedenze del diritto di voto avevano il 96\u00ba posto.\nElenco delle famiglie comitali del circolo:\nDal 1765 vi fece parte anche la contea in Lorena di Criechingen (Creange)."}
{"id": "1150813", "revid": "1610933", "url": "https://it.wikipedia.org/wiki?curid=1150813", "title": "Selva Candida", "text": "Selva Candida \u00e8 un'area urbana del Municipio Roma XIV di Roma Capitale, situata in zona Z. XLVIII Casalotti.\n\u00c8 situata a nord-ovest della capitale all'esterno del Grande Raccordo Anulare, a nord della zona di Selva Nera. Prende il nome dal luogo del martirio delle sante Rufina e Seconda. \nLa zona, fino a met\u00e0 del XX secolo scarsamente abitata, ha conosciuto un grande sviluppo edilizio a partire dai primi anni 80, spesso con costruzioni abusive successivamente condonate, di immigrati provenienti principalmente dal Centro Italia che lavoravano in citt\u00e0. A cavallo tra gli anni 90 e gli anni 2000 la zona ha assunto l'aspetto di una specie di paese con un dedalo di stradine e si \u00e8 saldata alla zona di Casalotti. \nLa leggenda delle sante Rufina e Seconda.\nSecondo la tradizione, le sorelle Rufina e Seconda erano figlie del senatore Asterio e di Aurelia, ed erano cristiane. Esse furono promesse in sposa ad Armentario e Verino che, per\u00f2, abiurarono il cristianesimo in seguito alla persecuzione di Valeriano e di Gallieno e chiesero alle due sorelle di abiurare anche loro. Non volendo aderire a tale richiesta, fuggirono in Toscana, ma vennero fatte inseguire dal conte Archesilao, che le ferm\u00f2 al 14\u00ba miglio della via Flaminia e le consegn\u00f2 al \"praefectus urbis\" Gaio Giunio Donato. Sottoposte a diverse pressioni, interrogatori e torture, le sorelle si rifiutarono sempre di abiurare, venendo cos\u00ec condannate a morte dal prefetto nel 257 d.C.\nEsse furono condotte in una selva folta e buia di propriet\u00e0 della matrona Plautilla, chiamata \"Silva Nigra\", nel fondo di \"Busso\" o \"Buxo\" o \"Bucea\" o \"Boccea\", al 10\u00ba miglio della via Cornelia, dove Rufina fu decapitata e Seconda fu bastonata a morte, lasciando i corpi, come d'uso all'epoca, esposti alle bestie. Era il 10 luglio dell'anno 257 d. C. Le sorelle comparvero in visione alla matrona romana Plautilla, invitandola a convertirsi al cristianesimo e a seppellire i loro corpi: giunta sul posto, ella li trov\u00f2 incorrotti e li seppell\u00ec onorevolmente.\nPer i miracoli delle due sorelle, la loro venerazione da parte dei fedeli e del successivo martirio sub\u00ecto anche dai santi Marcellino e Pietro nello stesso luogo, da allora la Silva Nigra fu ribattezza \"Silva Candida\". \u00c8 da notare che tale tenuta Silva Nigra (che si estendeva fino al mare) era in realt\u00e0 la Silva Mesia sacra agli Etruschi, che qui avevano le ultimi propaggini del loro regno.\nIl luogo della morte delle sante \u00e8 attestato da numerosi martirologi ed \u00e8 indicato alla \u201cVia Cornelia mil. VIIII Rufinae Secundae\u201d, ovvero al nono miglio della Cornelia. In base alle misurazioni topografiche si suppone che il nono miglio cada, all'incirca, presso il civico 1000 dell'attuale via di Boccea. Tale esito \u00e8 in sintonia con gli scavi effettuati a met\u00e0 degli anni Sessanta, a pi\u00f9 riprese, dalla British School of Rome. Qui venne rinvenuto il pavimento ora esposto al Museo dell\u2019Alto Medioevo all\u2019Eur che forse era il pavimento della basilica originaria.\nNel 336 papa Giulio I vi fece costruire infatti una basilica a loro dedicata e vi fece riporre i corpi. In precedenza la matrona Plautilla eresse sulla loro tomba una cappella o memoria come soleva farsi sui sepolcri dei martiri, che ben presto fu meta di pellegrinaggi e di sepolture di fedeli (le cosiddette \"Catacombe di Santa Rufina\"; attestate nella carta archeologica dell'Agro Romano). L\u2019ubicazione dell\u2019antica Cattedrale, pur con qualche difficolt\u00e0, \u00e8 da individuare sul colle della Porcareccina, ove vi \u00e8 una piccola Cappella restaurata. \nLa chiesa fu terminata da papa Damaso I nel 367. Attorno alla Basilica delle Sante Rufina e Seconda o di Selva Candida si form\u00f2 una vera e propria cittadina la cui importanza crebbe rapidamente, cosicch\u00e9 alla popolazione fu quasi subito assegnato un Pastore che prese il titolo di Vescovo di Selva Candida, o di Santa Rufina, e che godeva di notevole importanza.\nLa cittadella vantava mura e due torri che la difendevano. Ad est, verso il mare, c'era la torre di Santa Rufina, vicina all\u2019antica chiesa, torre oggi scomparsa la cui ultima sua menzione \u00e8 in documento del 1472 in cui Giovanni Battista Gollini cede il casale e la torre all\u2019Ospedale di Santo Spirito. La seconda torre, anch\u2019essa scomparsa, a ovest, era chiamata Lanciafava, un toponimo che ancor oggi resiste nei casali Lanciafava lungo via della Storta, accanto alla tenuta Marsicola della Porcareccina.\nDopo le vicissitudini medioevali con le devastazioni dei pirati saraceni e l\u2019abbandono delle terre, nel 1153 il Cardinale Conrado, futuro Papa Anastasio IV, rinvenne sotto l\u2019altare della Basilica restaurata i resti delle due Martiri, che fece trasportare nel battistero lateranense dove fu loro dedicata una Cappella.\nArchitetture religiose.\nLe parrocchie sono sotto la diocesi di Porto-Santa Rufina."}
{"id": "1150816", "revid": "124974695", "url": "https://it.wikipedia.org/wiki?curid=1150816", "title": "Hey You (Madonna)", "text": "Hey You \u00e8 una canzone della cantautrice statunitense Madonna.\nLa canzone, scritta da Madonna e prodotta da Madonna e Pharrell Williams per il \"Live Earth\", \u00e8 scaricabile solo dal web e i proventi del download sono a favore dell'iniziativa \"Live Earth\". Il \"Live Earth\" \u00e8 una manifestazione organizzata da Al Gore a favore della difesa dell'ambiente, che si \u00e8 svolta il 7 luglio 2007 in otto citt\u00e0 diverse in sette continenti.\nIl brano \u00e8 stato inserito nella compilation che contiene i pi\u00f9 importanti brani eseguiti durante la manifestazione.\nIl video.\nIl video di \"Hey You\" \u00e8 stato realizzato da Swedes Marcus Lindkvist e Johan S\u00f6derberg.\nNel video di \"Hey You\" Madonna non compare. Il video \u00e8 un montaggio di immagini con tutti gli aspetti della povert\u00e0 nel mondo contrapposti ai potenti che potrebbero rimediare a tutte le ingiustizie ma non lo fanno, ma anche a chi di loro invece si impegna concretamente. Durante il video scorrono immagini della natura, danze africane, fiori che sbocciano, impianti nucleari, ghiacci che si sciolgono, citt\u00e0 devastate da uragani. Compaiono anche alcune parti del testo della canzone colorate con i colori di varie bandiere su sfondo nero."}
{"id": "1150820", "revid": "2175", "url": "https://it.wikipedia.org/wiki?curid=1150820", "title": "Regione alpina", "text": ""}
{"id": "1150825", "revid": "78826785", "url": "https://it.wikipedia.org/wiki?curid=1150825", "title": "Taormina Sporting Club", "text": "Il Taormina Sporting Club \u00e8 un'associazione sportiva della citt\u00e0 di Taormina (ME).\nL'associazione \u00e8 stata fondata nel 1925 ed ha riscosso successi soprattutto nel nuoto e nel tennis, conquistando titoli nazionali e regionali, sia individuali che societari.\nIl 18 agosto 1957, a Reggio Emilia, il Taormina Sporting Club vinse il titolo di squadra campione d'Italia di nuoto di serie B. Tra i nuotatori che hanno contribuito al successo della squadra taorminese, allenata da Aurelio Licari (coach della squadra), da ricordare, nella categoria senior, Francesco Scimone (detto \"Ciccino\"), campione siciliano nei 100 metri dorso, il reggino Santo Abbruzzini (campione nei cento metri stile libero e il primo a traversare a nuoto lo stretto di Messina nel 1960), il catanese Pippo Lanzafame (nuotatore che port\u00f2 per primo il primato regionale dei 100\u00a0m a stile libero al di sotto del minuto) e Dino Papale campione italiano e pi\u00f9 volte siciliano di nuoto e siciliano di tennis nonch\u00e9 fondatore della Women's Tennis Association. \nTra gli associati allo Sporting Club anche Chico Scimone (campione mondiale Master di marcia), da non confondere con l'omonimo cugino \"Ciccino\" Scimone (Taormina, 7 dicembre 1922), molto pi\u00f9 giovane di Chico."}
{"id": "1150833", "revid": "79520", "url": "https://it.wikipedia.org/wiki?curid=1150833", "title": "Strawberry fields forever", "text": ""}
{"id": "1150835", "revid": "339392", "url": "https://it.wikipedia.org/wiki?curid=1150835", "title": "Ribellione Ionica", "text": ""}
{"id": "1150837", "revid": "66387", "url": "https://it.wikipedia.org/wiki?curid=1150837", "title": "Yakovlev Yak-26", "text": ""}
{"id": "1150840", "revid": "78273", "url": "https://it.wikipedia.org/wiki?curid=1150840", "title": "URBSFA", "text": ""}
{"id": "1150841", "revid": "1573940", "url": "https://it.wikipedia.org/wiki?curid=1150841", "title": "Peltodoris", "text": "Peltodoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1150846", "revid": "114483040", "url": "https://it.wikipedia.org/wiki?curid=1150846", "title": "Gro\u00df-Gerau", "text": "Gro\u00df-Gerau \u00e8 una citt\u00e0 tedesca di abitanti, situata nello stato dell'Assia.\n\u00c8 capoluogo del circondario omonimo.\nStoria.\nFu insediamento militare romano di un'unit\u00e0 ausiliaria (a partire dalla fine del I secolo a.C. sotto la dinastia dei Flavi)."}
{"id": "1150848", "revid": "1745361", "url": "https://it.wikipedia.org/wiki?curid=1150848", "title": "Nizzardo", "text": "Nizzardo pu\u00f2 riferirsi a:"}
{"id": "1150853", "revid": "289247", "url": "https://it.wikipedia.org/wiki?curid=1150853", "title": "Barnsley FC", "text": ""}
