{"id": "1073174", "revid": "1272592", "url": "https://it.wikipedia.org/wiki?curid=1073174", "title": "Corso Umberto I", "text": "Il corso Umberto I (conosciuto anche come Rettifilo) \u00e8 una delle pi\u00f9 recenti strade storiche di Napoli. Lunga 1,3 chilometri, costituisce una fondamentale arteria che collega il centro della citt\u00e0 alla stazione ferroviaria.\nLa strada inizia da piazza Giovanni Bovio (gi\u00e0 \"piazza della Borsa\") e prosegue dritto fino a piazza Garibaldi, dove si trova la stazione di Napoli Centrale (era infatti chiamata \"piazza della Ferrovia\"), oltrepassando piazza Nicola Amore, intitolata al sindaco che fu l'artefice del risanamento.\nStoria.\n\u00c8 sorto in et\u00e0 umbertina durante i lavori del cosiddetto risanamento, in seguito ai quali furono sventrati interi rioni e demoliti edifici, anche di grosso pregio artistico o di valore religioso, per fare posto a moderni palazzi (costruiti utilizzando il tufo estratto dalle cave di Soccavo, Pianura, Chiaiano e Miano).\nCi\u00f2 avvenne immediatamente dopo l'epidemia di colera che aveva ucciso migliaia di persone in citt\u00e0 e di cui si dava la colpa alla conformazione urbanistica precedente, fatta di viuzze strette, poco ariose e poco assolate, in cui spesso si accalcavano, uno sull'altro, palazzoni popolari sforniti di qualsiasi conforto e servizio, dove gli abitanti vivevano in decine in appartamenti composti da una o due camere. \nIl corso venne edificato in poco tempo alla fine del XIX secolo, secondo gli stilemi architettonici dell'epoca, e aperto nel 1894. Nel 1897 il consiglio comunale stabil\u00ec che si chiamasse \"corso Re d'Italia\", come aveva gi\u00e0 stabilito un decreto emanato nel 1891 dal regio commissario Giuseppe Saredo che regolava la nuova toponomastica. Il toponimo cambier\u00e0 in seguito in favore di Umberto I, presente durante l'epidemia e molto vicino ai malati e moribondi, tanto da essere chiamato \"Re Buono\".\nPer molti critici, il corso, che avrebbe dovuto rappresentare la nuova Napoli sabauda e post-risorgimentale, fu il simbolo di quell'ipocrisia e non faceva altro che coprire semplicemente le vergogne dei quartieri popolari, comunque sopravvissuti alle spalle delle facciate dei bei palazzi di nuova costruzione, al prezzo della distruzione di una gran mole di edifici storici di notevole qualit\u00e0 artistica.\nDescrizione.\nDopo piazza Bovio il primo edificio importante \u00e8 la chiesa di San Pietro Martire, di epoca angioina, ma pi\u00f9 volte rivisitata in chiave barocca, sita in piazza Ruggiero Bonghi, dove c'\u00e8 anche la statua del noto politico ottocentesco, realizzata nel 1900 da Enrico Mossuti. Presso questa piazza il corso s'incrocia con via Mezzocannone, la strada dell'Universit\u00e0.\nSuperata la via, sulla sinistra si erge il maestoso palazzo dell'Universit\u00e0 degli Studi di Napoli Federico II, che presenta una facciata eclettica.\nProseguendo, sulla destra si apre il Borgo Orefici, detto cos\u00ec per la presenza ancora oggi di numerose botteghe di oreficeria di notevole qualit\u00e0, caratterizzato da un intricato dedalo di vie che scendono alla Marina.\nPresso l'incrocio con via Duomo \u00e8 sita piazza Nicola Amore, l'unica grande piazza che si trova sul percorso. Nei dintorni, superata la piazza, sorge nella parte sinistra la chiesa di Sant'Agostino alla Zecca e il rione di Forcella, mentre a destra la zona di piazza del Mercato.\nSulla strada a sinistra c'\u00e8 la chiesa di Santa Maria Egiziaca a Forcella, nei cui pressi si erge la basilica della Santissima Annunziata Maggiore con annesso ospedale.\nPrima di giungere in piazza Garibaldi, sempre sulla sinistra c'\u00e8 uno degli ingressi alla basilica di San Pietro ad Aram."}
{"id": "1073175", "revid": "793215", "url": "https://it.wikipedia.org/wiki?curid=1073175", "title": "FFmpeg", "text": "FFmpeg \u00e8 una suite software completa per registrare, convertire e riprodurre audio e video avviata il 20 dicembre 2000. Si basa su libavcodec, libreria per la codifica audio/video. FFmpeg \u00e8 sviluppato su Linux e pu\u00f2 essere compilato ed eseguito su qualunque dei principali sistemi operativi, incluso Microsoft Windows.\nStoria.\nIl progetto \u00e8 stato iniziato da Fabrice Bellard nel 2000, ed \u00e8 stato guidato da Michael Niedermayer dal 2004 al 2015.\nIl 10 gennaio 2014, due sviluppatori Google hanno annunciato che 1000 bugs di FFmpeg sono stati riparati grazie a due anni di ."}
{"id": "1073181", "revid": "1573940", "url": "https://it.wikipedia.org/wiki?curid=1073181", "title": "Parco nazionale Fazao-Malfacassa", "text": "Il parco nazionale Fazao-Malfacassa \u00e8 il pi\u00f9 grande parco nazionale del Togo. \u00c8 situata tra la regione Kara e la Regione Centrale, sui monti del Togo; \u00e8 l'unico parco dell'Africa Occidentale a tutelare un ecosistema umido semi-montano. Al suo interno presenta suggestivi paesaggi tra cui colline rocciose e stupende cascate. \n\u00c8 diviso in due parti la For\u1ebfst Class\u00e9e Du Fazao che presenta la maggior parte della biodiversit\u00e0 e della foresta semi-umida e la Malfacassa Zone de Chasse dove si pu\u00f2 praticare escursionismo sulle sue colline rocciose."}
{"id": "1073183", "revid": "767487", "url": "https://it.wikipedia.org/wiki?curid=1073183", "title": "Saint Vitus", "text": "I Saint Vitus sono un gruppo musicale doom metal statunitense, formatosi a Los Angeles nel 1979 con il nome Tyrant, che venne cambiato in quello attuale nel 1981.\nSono tra i nomi pi\u00f9 noti del panorama doom e tra i prosecutori, negli anni ottanta, di alcuni aspetti del discorso stilistico iniziato dai Black Sabbath nel decennio precedente. I Saint Vitus ne ripresero l'incedere lento e lisergico, qui portato all'estremo, mescolando sonorit\u00e0 settantiane e riletture secondo i canoni dell'allora nascente movimento heavy metal.Vissero il loro periodo di maggior splendore tra il 1987 e il 1990 grazie all'ingresso in formazione dello storico cantante Scott \"Wino\" Weinrich, una delle icone della scena e gi\u00e0 frontman del gruppo The Obsessed e in precedenza dei Warhorse.\nStoria del gruppo.\nLa band si form\u00f2 nel 1979 a Los Angeles per volere del cantante Scott Reagers, del chitarrista Dave Chandler, del bassista Mark Adams e del batterista Armando Costa, e inizialmente adott\u00f2 il nome Tyrant. Nel 1981 lo cambiarono in Saint Vitus, ispirandosi al brano \"Saint Vitus Dance\" dei britannici Black Sabbath, dai quali trarranno le maggiori influenze.\nLe sonorit\u00e0 degli statunitensi furono dunque gi\u00e0 ben forgiate quando, nel 1984, arrivarono alla pubblicazione del loro primo album, l'omonimo \"Saint Vitus\", incentrato su tematiche occulte e contraddistinto da un cantato angosciato.\nL'anno seguente fu la volta di \"Hallow's Victim\", che a differenza del precedente incluse anche dei brani dalle ritmiche sostenute.\nNel 1986 avvenne una svolta con l'ingresso in formazione di Scott \"Wino\" Weinrich, cantante-chitarrista dei The Obsessed, con il quale diedero alle stampe \"Born Too Late\", spesso considerato dai fan e dalle riviste specializzate come il miglior album della band. La musica degli statunitensi si fece pi\u00f9 dilatata, arida e la voce di Weinrich confer\u00ec un approccio differente rispetto al passato. \"Mournful Cries\" (1988) e \"V\" (1990) rappresentarono altri due lavori apprezzati in particolar modo in Europa, dopo i quali vi fu la partenza di Weinrich.\nNel 1990 esce il loro primo album live chiamato Live. \nNel 1993 i Saint Vitus tornarono alla ribalta con \"C.O.D. (Children of Doom)\", un album che present\u00f2 una maggiore tendenza al rock and roll rispetto al passato e che fu registrato con un nuovo cantante: Christian \"Chritus\" Linderson. Due anni dopo incisero \"Die Healing\", un disco che vide il ritorno in formazione del primo cantante Scott Reagers e che, precedette lo scioglimento della storica band statunitense, avvenuto nel 1996 a seguito della tourn\u00e9e effettuata a supporto del disco.\nTrascorsi sette anni, il gruppo si riun\u00ec con Scott Weinrich alla voce, in occasione di un'unica esibizione tenutasi a Chicago, che venne ripresa per la realizzazione di un DVD edito nel 2007. Nel 2008 la stessa formazione torn\u00f2 in attivit\u00e0 e l'anno seguente si esib\u00ec durante un festival musicale tenutosi a Tilburg, nei Paesi Bassi. In seguito il batterista Armando Acosta per\u00ec a causa di una malattia e al suo posto la band reclut\u00f2 Henry Vasquez. Nel 2012, diedero alla luce un nuovo disco, \"\", a ben diciassette anni dall'ultimo album in studio.\nNel 2014 si cimentarono in un tour con gli Orange Goblin per celebrare il trentacinquesimo anniversario dalla nascita della band come Tyrant. L'estate dell'anno successivo intrapresero una serie di concerti per i quali si avvalsero delle prestazioni del loro primo cantante, Scott Reagers, a causa dei problemi legali in cui incapp\u00f2 \"Wino\" Weinrich. Reagers li accompagn\u00f2 anche durante la tourn\u00e9e nazionale che tennero nel 2016.\nA settembre del medesimo anno venne dato alle stampe \"Live Vol. 2\" - il primo album dal vivo intitolato \"Live\" usc\u00ec nel 1990 - registrato durante un concerto tenutosi in Germania nel 2013, a cui segu\u00ec la pubblicazione di un altro live intitolato \"Let the End Begin...\"."}
{"id": "1073185", "revid": "2208478", "url": "https://it.wikipedia.org/wiki?curid=1073185", "title": "Sagrestia di Santa Trinita", "text": "La Sagrestia di Santa Trinita si trova nella basilica di Santa Trinita di Firenze, con accesso dalla testa del transetto destro. Si sviluppa fiancheggiando via del Parione.\nStoria.\nAnticamente era una vera e propria cappella, la Cappella Strozzi, che fu fatta progettare da Noferi (Onofrio) di Palla Strozzi (1345-1417) per lascito testamentario, ma venne messa in opera solo dopo la sua morte (1418) per opera del figlio Palla, tra il 1419 e il 1423. Il progetto \u00e8 solitamente attribuito a Lorenzo Ghiberti, a cui sarebbe poi subentrato Michelozzo. Ormai declinato \u00e8 invece il nome di Filippo Brunelleschi. \nL'attribuzione a Ghiberti, avanzata dal Marchini, si basa, oltre che su fattori stilistici, su una flebile traccia documentaria, con Ghiberti citato nel 1420 come supervisore, accanto a un tale Cola di Niccol\u00f2 d'Arezzo, ai lavori di carpenteria nella cappella, ai quali lavorava il noto stipettaio Antonio da Baise. \nArchitettura.\nLa mano di Ghiberti si riconosce soprattutto nel portale, a fianco della Cappella Sassetti, nei finestroni allungati di foggia gotica, ma con elementi rinascimentali come il timpano. Il portale manca molto probabilmente del coronamento. Nel XIX secolo una foto di Giacomo Brogi (n. 8438) mostra il portale all'ingresso della cappella delle reliquie sul lato opposto del transetto, ma si tratta probabilmente di un calco eseguito nel 1771 e rimosso in occasione dei restauri del 1881-1897. \nIl pavimento \u00e8 nitidamente definito da un reticolato marmoreo bianco e nero, mentre in alcuni punti, come sui gradini, sono presenti elementi decorativi in pietra lucidata, come il fregio delle due piume entro una corona.\nOpere.\nLa sepoltura di Onofrio Strozzi fu collocata a fianco dell'altare, incassata al di sotto di un arco nella parete, in un sarcofago scolpito da Pietro Lamberti nel 1418 (alcune fonti la attribuiscano al giovane Michelozzo), con pitture floreali nel sottarco attribuite a Gentile da Fabriano.\nGli stalli sono di Manno Mannocci, mentre l'altare \u00e8 sormontato da una \"Piet\u00e0\" firmata da Vittorio Barbieri e datata 1743, ispirata a quella vaticana di Michelangelo Buonarroti; pi\u00f9 in lato la pala con l\"'Esaltazione di Santa Monica\" di Alessandro Gherardini (1697). L'affresco staccato del \"Noli me tangere\" \u00e8 un'opera giovanie di Puccio Capanna, del 1340 circa. Un'altra lunetta staccata, posta sopra il lavabo, \u00e8 dipinta col \"Cristo in piet\u00e0\" di Niccol\u00f2 di Tommaso (1365-1370), mentre i pannelli della \"Crocefissione\" sono opere di inizio de Quattrocento di un artista legato ancora agli schemi gotici.\nAll'interno sono conservati alcuni reliquiari e un lavabo quattrocentesco in pietra serena, con una fascia decorata da due testine tra girali, attribuita alla bottega di Luca della Robbia, e una lunetta con \"San Giovanni Gualberto benedicente\", attribuita a Francesco di Simone Ferrucci e proveniente dall'abbazia di Vallombrosa. \nQui giunse la splendida pala con l'\"Adorazione dei Magi\" di Gentile da Fabriano, ora alla Galleria degli Uffizi, datata 1423; sempre per questo luogo Lorenzo Monaco inizi\u00f2 la \"Deposizione\", poi magnificamente conclusa una decina di anni dopo dal Beato Angelico, ora al Museo nazionale di San Marco. Qui si trovava anche un \"busto di Cristo\" in terracotta, opera di Pietro Torrigiano. "}
{"id": "1073191", "revid": "486946", "url": "https://it.wikipedia.org/wiki?curid=1073191", "title": "Chiocciola africana gigante", "text": ""}
{"id": "1073195", "revid": "1305772", "url": "https://it.wikipedia.org/wiki?curid=1073195", "title": "Alessandro Rossi (politico)", "text": "\u00c8 stato Capitano Reggente della Repubblica di San Marino dal 1\u00ba aprile 2007 al 30 settembre 2007 insieme ad Alessandro Mancini. \u00c8 membro del partito di Sinistra Unita.\nCarriera politica.\nLaureato in Ingegneria presso l'Universit\u00e0 di Bologna, nel 1998 \u00e8 stato eletto nel Consiglio Grande e Generale tra le file del Partito Progressista Democratico Sammarinese. Nel 2001 ha contribuito alla nascita del Partito dei Democratici e nel 2005 ha partecipato alla creazione del partito Sinistra Unita. Nel 2007 \u00e8 stato eletto Capitano Reggente.\n\u00c8 stato membro del Consiglio dei XII, della commissione Affari Esteri ed \u00e8 attualmente delegato sammarinese presso l'assemblea parlamentare del Consiglio d'Europa, con l'incarico di vice presidente della Commissione Migrazioni, Rifugiati e Demografia."}
{"id": "1073197", "revid": "1305772", "url": "https://it.wikipedia.org/wiki?curid=1073197", "title": "Campionati nazionali di ciclismo su strada 2006", "text": "La maggior parte dei campionati nazionali di ciclismo su strada 2006 si sono tenuti nel mese di giugno, tranne alcune eccezioni come in Australia (gennaio) e negli Stati Uniti (settembre).\nMaglie.\nIl vincitore di ogni campionato nazionale veste la maglia nazionale in tutte le competizioni nell'anno successivo nella rispettiva disciplina, tranne che durante i campionati del mondo. Le maglie tendono a rappresentare le bandiere delle nazioni o usano i relativi colori nazionali.\nCampioni.\nNota: In alcuni casi il campione Under-23 \u00e8 il miglior classificato di et\u00e0 inferiore a 23 anni nella prova maschile Open."}
{"id": "1073220", "revid": "1516566", "url": "https://it.wikipedia.org/wiki?curid=1073220", "title": "Salpa", "text": ""}
{"id": "1073222", "revid": "122431460", "url": "https://it.wikipedia.org/wiki?curid=1073222", "title": "Jeep Wagoneer", "text": "Il nome Wagoneer ha identificato per molti anni il modello top della gamma Jeep.\nQuesto modello \u00e8 famoso in tutto il mondo per lo stile tipicamente \"Yankee\": dimensioni importanti, dotazione di lusso e soprattutto per le classiche fiancate color legno. \u00c8 apparsa sette anni prima della Range Rover e, assieme a quest'ultima, pu\u00f2 essere considerata la \"madre\" dei SUV di lusso.\nWagoneer SJ.\nLa \"Jeep Wagoneer SJ\" \u00e8 stata prodotta dal 1962. Adottava la piattaforma \"Jeep SJ\", usata anche dalla contemporanea Jeep Cherokee SJ. \u00c8 stata commercializzata con il nome \"Wagoneer SJ\" fino al 1983.\nMotori.\nI motori erano potenti 6 cilindri in linea o V8, tutti a benzina:\nUna ditta italiana, la Carollo di Vicenza, ne ha modificate in piccola serie utilizzando dei motori Diesel a 6 cilindri in linea di produzione BMW (cilindrata 2,5l) oppure VM (3.6 - 4.2l).\nGrand Wagoneer SJ e Wagoneer XJ.\nWagoneer XJ.\nDal 1984 al 1990 il nome \"Wagoneer\" identifica un modello pi\u00f9 piccolo ricavato dalla nuova Jeep Cherokee (XJ), sempre nella classica linea con pannelli in legno: il Wagoneer XJ.\nGrand Wagoneer SJ.\nDopo l'ingresso della \"Wagoneer XJ\", dal 1984, la precedente Wagoneer SJ diventa Grand Wagoneer SJ, rimanendo in produzione fino al 1991.\nNell'ultima versione della Grand Wagoneer SJ il motore era un \"5.900 cm\u00b3 V8 / 360 cid AMC\", l'ultimo motore a carburatori montato su una jeep.\nGrand Cherokee Wagoneer ZJ.\nNel 1993 (e solo per quell'anno) viene riproposta la Grand Wagoneer: si tratta di una Grand Cherokee con i pannelli in legno sulle fiancate. Viene identificata come \"Grand Cherokee Wagoneer ZJ\"."}
{"id": "1073226", "revid": "124123", "url": "https://it.wikipedia.org/wiki?curid=1073226", "title": "Harriet Quimby", "text": "Biografia.\nFu la prima donna ad ottenere una licenza d'aviatore negli Stati Uniti. Nel 1911, infatti, la Quimby ottenne la patente di aviatore dall'Aero Club of America, e meno di un anno dopo attravers\u00f2 la Manica diventando cos\u00ec la prima donna a compiere l'impresa. Nonostante sia morta precocemente all'et\u00e0 di soli 37 anni la Quimby ebbe un impatto importantissimo nella storia dell'aviazione.\nSi sa molto poco dei primi anni e della giovinezza di questa pioniera dell'aviazione. Probabilmente nacque da una famiglia di fattori a Coldwater in Michigan e dopo il trasferimento della sua famiglia a San Francisco in California nei primi anni del XX secolo, si diede al giornalismo. Nel 1903 si trasfer\u00ec a New York per lavorare come critico teatrale per il \"Leslie's Illustrated Weekly\", dove pubblic\u00f2 circa 250 recensioni in circa nove anni.\nNel 1910 si interess\u00f2 al mondo dell'aviazione dopo aver assistito ad una manifestazione a Long Island dove fece conoscenza con Matilde E. Moisant, altra grande pioniera dell'aviazione, insieme a suo marito il celebre aviatore John Bevins Moisant.\nIl 1\u00ba agosto 1911 la Quimby diede il suo esame per ottenere la patente di aviatore e lo super\u00f2 brillantemente, seguita quasi subito da Matilde Moisant.\nNell'aprile del 1912, Harriet Quimby giunse in Inghilterra, con l'intenzione di diventare la prima donna ad attraversare la Manica. L'impresa, ritardata di qualche giorno a causa del maltempo, le riusc\u00ec il 16 aprile del 1912, quando atterr\u00f2 in Francia. La sua avventura, tuttavia, pass\u00f2 praticamente inosservata: le prime pagine dei giornali, infatti, erano tutte per il Titanic, che era affondato appena il giorno prima.\nMorte.\nHarriet Quimby mor\u00ec quello stesso anno, il 1\u00ba luglio 1912, durante il Third Annual Boston Aviation Meet Squantum, nel Massachusetts. L'aviatrice aveva a bordo del suo monoplano Bleriot un passeggero, William Willard, l'organizzatore dell'evento. L'aereo cadde per ragioni sconosciute. I due vennero sbalzati fuori bordo e morirono, mentre il monoplano scivolava nel fango.\nHarriet Quimby al cinema.\nHarriet Quimby lavor\u00f2 per la casa di produzione Biograph. Nel 1909, apparve come attrice in un film di D.W. Griffith e, due anni dopo, nel 1911, firm\u00f2 la sceneggiatura di cinque film, sempre diretti da Griffith. La sua impresa di attraversamento del Canale della Manica fu ricostruita nel documentario \"The Late Harriet Quimby's Flight Across the English Channel\" prodotto dalla Path\u00e9 Fr\u00e8res, documentario che usc\u00ec in settembre, due mesi e mezzo dopo la sua morte."}
{"id": "1073231", "revid": "125340133", "url": "https://it.wikipedia.org/wiki?curid=1073231", "title": "Girls Just Want to Have Fun", "text": "Girls Just Want to Have Fun \u00e8 una canzone scritta da Robert Hazard nel 1979 e riadattata da Cyndi Lauper nel 1983 per il suo album di debutto \"She's So Unusual\".\nIl brano negli anni \u00e8 diventato un \"evergreen\" della musica pop ed uno dei pi\u00f9 rappresentativi di Cyndi Lauper.\nDescrizione.\nLa versione che Cyndi Lauper propone \u00e8 contraddistinta da sonorit\u00e0 pop e da falsetti acuti che fanno di \"Girls Just Want To Have Fun\" uno dei brani pi\u00f9 celebri della cantante newyorkese.\nIl singolo \"Girls Just Want to Have Fun\" (1983) \u00e8 stato pubblicato in un vinile da 7\" con \"Right Track Wrong Train\", non presente nell'album \"She's So Unusual\", e in un vinile da 12\", in cui \u00e8 presente una versione estesa di \"Girls Just Want To Have Fun\", una versione strumentale dal titolo \"Fun With V. Knutsn\" e un riarrangiamento, dal titolo \"Xtra Fun\".\nVideo musicale.\nIl video tratto dalla canzone diventer\u00e0 un vero e proprio cult. Nel video Cyndi attraversa tutte le fasi della vita di una donna, trascinando un gruppo di ragazze delle pi\u00f9 disparate classi sociali con lei in giro per le strade di New York.\nIl video inizia con Cyndi che balla scatenata tornando a casa, mentre una stereotipata madre casalinga l'attende. Lei inizialmente l'asseconda ma poi le grida in faccia che le ragazze vogliono divertirsi, e fa cos\u00ec anche col padre (l'allora wrestler Capitan Lou Albano). La ragazza chiacchiera con le amiche al telefono, poi si mette a cantare mentre guarda un film in bianco e nero, quindi esce di casa in cerca delle amiche per poi far ritorno con loro ma anche con diversi ragazzi e alcuni uomini di mezz'et\u00e0. Uno dei ragazzi, probabilmente il fidanzato (interpretato da Steve Forbert) le porter\u00e0 un mazzo di fiori. Finale del video con i festeggiamenti nella stanza della protagonista, tra lo sconcerto dei genitori.\nA gennaio del 2022, a dodici anni dalla sua pubblicazione e a quasi quarant'anni dall'uscita del singolo, il video musicale supera il miliardo di visualizzazioni su Youtube.\nFilm.\n\"Girl Just Want to Have Fun\" \u00e8 stata inserita nella colonna sonora del film \"Notte prima degli esami\" del 2006, \"Tutte contro lui - The Other Woman\" e \"Walking on sunshine\" del 2014.\nHey Now (Girls Just Want to Have Fun).\nAnche se \"Girls Just Want To Have Fun\" \u00e8 stata reinterpretata pi\u00f9 volte da altri artisti, Cyndi Lauper la ripropone nel 1994 per il suo greatest hits \"Twelve Deadly Cyns...and Then Some\", in una versione pi\u00f9 rilassata, reintitolata \"Hey Now (Girls Just Want To Have Fun)\".\nGirls Just Wanna Have Fun X Set Your Heart.\nMentre nel 2005 Cyndi Lauper reinterpreta \"Girls Just Want to Have Fun\" con un nuovo arrangiamento, insieme al duo-pop giapponese Puffy AmiYumi, per la raccolta \"The Body Acoustic\", nel 2009 per il solo mercato giapponese \"Girls Just Want To Have Fun\" viene riproposto in una versione mash up, nel singolo-remix \"Girls Just Wanna Have Fun X Set Your Heart\"."}
{"id": "1073232", "revid": "1872303", "url": "https://it.wikipedia.org/wiki?curid=1073232", "title": "Trattato di Gand", "text": "Il trattato di Gand, firmato il 24 dicembre 1814 a Gand, nell'allora Principato dei Paesi Bassi Uniti, fu il trattato di pace che pose fine alla Guerra del 1812 fra gli Stati Uniti ed il Regno Unito. \nLa guerra fu inutile ed il trattato ripristin\u00f2 la situazione esistente prima del conflitto.\nStoria.\nFra i negoziatori per la Gran Bretagna vi furono personaggi di secondo piano quali William Adams, Lord James Gambier e Henry Goulburn. Gli incontri subirono lunghe interruzioni, anche di alcune settimane, in quanto i diplomatici inglesi attendevano disposizioni da Londra. La delegazione americana era composta invece da autorevoli politici americani, che avevano pieni poteri decisionali. Fra questi John Quincy Adams, James A. Bayard, Sr., Henry Clay, Albert Gallatin e Jonathan Russell.\nLa guerra era terminata in fase di stallo. Gli Stati Uniti non vollero mai annettersi il Canada, ma soltanto conquistare delle terre da usare come valore di scambio per la trattazione di altri contenziosi. I problemi della limitazione dei commerci, cos\u00ec intimamente legati alla guerra contro Napoleone, ormai in esilio, non furono neanche affrontati. La minaccia indiana era stata distrutta, ed era stata uno dei motivi principali della guerra. L'opinione pubblica desiderava fortemente la pace e non c'era nessuna ragione per continuare la guerra.\nIl trattato ripristin\u00f2 i confini esistenti prima della guerra e port\u00f2 al rilascio di tutti i prigionieri. Esso non port\u00f2 cambiamenti notevoli, ma sanzion\u00f2 alcune promesse. La Gran Bretagna promise di restituire gli schiavi catturati, ma, invece di procedere alla restituzione, pag\u00f2, qualche anno pi\u00f9 tardi, 250.000 sterline agli Stati Uniti. Proposte britanniche per creare una zona cuscinetto indiana (in Ohio e Michigan) vennero meno dopo il crollo della comunit\u00e0 indiana. Anche le deboli garanzie riguardo al trattamento degli indiani da parte degli americani vennero ignorate.\nI combattimenti ebbero termine non appena la notizia del trattato giunse al fronte, ma questo accadde dopo la inutile vittoria americana nella battaglia di New Orleans del gennaio 1815. Il Senato lo approv\u00f2 unanimemente il 16 febbraio 1815 e il presidente James Madison scambi\u00f2 i documenti con un diplomatico britannico a Washington il 17 febbraio; il trattato fu solennemente proclamato il giorno seguente. Undici giorni pi\u00f9 tardi, il 1\u00ba marzo, Napoleone fugg\u00ec dall'isola d'Elba per riprendere le Guerre napoleoniche, costringendo gli inglesi a concentrarsi su una nuova minaccia."}
{"id": "1073235", "revid": "400694", "url": "https://it.wikipedia.org/wiki?curid=1073235", "title": "Solicitor general", "text": ""}
{"id": "1073238", "revid": "228587", "url": "https://it.wikipedia.org/wiki?curid=1073238", "title": "Castellino Castello", "text": "Nacque intorno al 1578-1580 ma della sua giovinezza si sa poco.\nNel 1600 divenne allievo di Giovanni Battista Paggi. Divenne un ottimo ritrattista ma della sua produzione in questo genere non \u00e8 pervenuto quasi nulla: al Museo di Lione \u00e8 conservato, per\u00f2, un ritratto del Cavalier Giovan Battista Marino. Sappiamo, in ogni caso, che ritrasse l'amico Chiabrera e Anton Van Dyck, che a sua volta lo ritrasse.\nCome pittore fu principalmente attivo nel genovese: dipinse, italiano, il \"Martirio di S. Andrea\" (1607) per la chiesa di San Francesco di Castelletto a Genova, il \"Cristo deposto\" (1609) per l'Oratorio della Morte presso (che \u00e8 andato perduto nel corso della seconda guerra mondiale), il \"Martirio di Santa Caterina d'Alessandria\" (1619) per la basilica di Santa Maria di Nazareth a Sestri Levante, \"La Pentecoste\" chiesa di San Matteo (Laigueglia).\nNel 1647 si trasfer\u00ec a Torino, dove lavor\u00f2 alla corte sabauda e dove mor\u00ec nel settembre 1649."}
{"id": "1073244", "revid": "135224", "url": "https://it.wikipedia.org/wiki?curid=1073244", "title": "Plasmodesmi", "text": ""}
{"id": "1073270", "revid": "838137", "url": "https://it.wikipedia.org/wiki?curid=1073270", "title": "Lojze Peterle", "text": "\u00c8 stato il leader del partito dei Democratici Cristiani Sloveni dalla fondazione negli anni '80 fino alla fusione con il Partito Popolare Sloveno nel 2000. Nel 2000 fu tra i fondatori del partito Nuova Slovenia, nel quale continua a militare, nonostante alcune aperte polemiche con la nuova leadership.\nBiografia.\nPeterle divenne Primo ministro della Slovenia dopo le elezioni dell'aprile 1990 vinte dalla coalizione DEMOS, creata in opposizione ai comunisti. Nel 1991 dichiar\u00f2 l'indipendenza del suo paese dalla Jugoslavia. Rimase Primo ministro fino alle elezioni del 1992, quando si stabil\u00ec un nuovo governo guidato da Janez Drnov\u0161ek. In seguito serv\u00ec come Ministro degli Esteri dal gennaio 1993 fino alle sue dimissioni nell'ottobre 1994, quando Drnov\u0161ek nomin\u00f2 presidente del Parlamento un membro del suo partito (Democrazia Liberale di Slovenia), contro i desideri di Peterle che avrebbe preferito un democristiano.\nI Cristiano-democratici rimasero nella coalizione, ma soffrirono di numerose divisioni. Nel 1996 Peterle chiese le dimissioni del Ministro degli Esteri Zoran Thaler, che a suo parere non faceva abbastanza per incoraggiare le relazioni con l'Italia.\nPeterle torn\u00f2 Ministro degli Esteri nel breve governo di Andrej Bajuk (maggio-novembre 2000).\nAlle elezioni europee del 2004 Peterle fu eletto al Parlamento europeo nelle file del Partito Popolare Europeo per il partito Nuova Slovenia (NSi), fondato da Andrej Bajuk.\nNel 2007, Peterle si candid\u00f2 alla presidenza della Repubblica con l'appoggio dei tre maggiori partiti del centrodestra, ma perse al ballottaggio contro il candidato del centrosinistra Danilo T\u00fcrk.\nAlle elezioni europee del 2009 ha confermato il proprio seggio ed \u00e8 diventato membro della \"Commissione per gli affari esteri\" e membro sostituto della \"Commissione per l'ambiente, la sanit\u00e0 pubblica e la sicurezza alimentare\"."}
{"id": "1073273", "revid": "339392", "url": "https://it.wikipedia.org/wiki?curid=1073273", "title": "Teoria dei torsori", "text": ""}
{"id": "1073275", "revid": "767487", "url": "https://it.wikipedia.org/wiki?curid=1073275", "title": "Il killer della notte", "text": "Il killer della notte \u00e8 un film del 1981, diretto dal regista Ken Hughes ed interpretato dall'attrice inglese Rachel Ward al suo debutto cinematografico.\nTrama.\nUn misterioso assassino semina il terrore nella citt\u00e0 di Boston uccidendo e decapitando giovani donne. La sua tecnica somiglia ad un macabro rituale e l'arma usata \u00e8 un particolare coltello africano. \nQuesti particolari spingono il detective Judd Austin ad indirizzare i suoi sospetti verso il professor Vincent Millett, esperto antropologo che ha avuto come allieve molte vittime e che convive con la bella studentessa Eleanor Adjai. Ma \u00e8 davvero Millett il misterioso assassino vestito di nero che semina morte e terrore oppure la soluzione del mistero \u00e8 da cercarsi altrove?\nProduzione.\nIl film doveva essere diretto da Alfred Sole, il quale per\u00f2 abbandon\u00f2 il progetto. Ken Hughes venne quindi contattato per ultimare quello che sarebbe poi divenuto il suo ultimo film.\nA causa di alcune scene violente in Inghilterra il film \u00e8 considerato un Video nasty."}
{"id": "1073276", "revid": "1305772", "url": "https://it.wikipedia.org/wiki?curid=1073276", "title": "Ack", "text": ""}
{"id": "1073278", "revid": "767487", "url": "https://it.wikipedia.org/wiki?curid=1073278", "title": "Cutina", "text": "La cutina \u00e8 la sostanza cerosa idrofoba presente in maggior quantit\u00e0 all'interno della cuticola protettiva che ricopre le parti esterne dei tessuti tegumentari delle piante prevenendone la disseccazione.\nComposizione.\n\u00c8 una macromolecola formata da acidi grassi a lunga catena con gruppi alcolici legati gli uni agli altri attraverso legami esterei, formando in questo modo un polimero amorfo di dimensioni e peso molecolare indefiniti. Si tratta pi\u00f9 precisamente, di un poliestere naturale.\nLe due famiglie di acidi grassi in essa contenute sono tipicamente lipidi a catena C16 (acido palmitico) saturi e lipidi a catena C18 saturi (acido stearico) o monoinsaturi (acido oleico).\nLe pareti esterne delle cellule epidermiche sono incrostate di cutina.\nRuolo biologico.\nSi trova nella parete secondaria delle cellule vegetali e conferisce impermeabilit\u00e0 ad acqua e gas e controlla la traspirazione. Si trova spesso in associazione con le cere (lipidi a lunga catena) a ricoprire i tessuti esterni di molti organi vegetali (foglie, frutti)."}
{"id": "1073285", "revid": "767487", "url": "https://it.wikipedia.org/wiki?curid=1073285", "title": "Caorame", "text": "Il Caorame \u00e8 un torrente della provincia di Belluno che nasce a sud del Sass de Mura, nel comune di Cesiomaggiore.\nDa l\u00ec si immette nel Lago della Stua, per proseguire verso sud-ovest lungo tutta la Val Canzoi.\nUn tempo alimentava mulini, magli, segherie lungo la valle e nelle frazioni di Al Bordugo e Salgarda.\nAl termine del suo percorso si immette nel Piave poco a valle della traversa di Busche, dopo aver drenato un bacino di 100\u00a0km\u00b2 e con una portata superiore ai 4\u00a0m\u00b3/s; \u00e8 l'affluente del Piave con la pi\u00f9 alta portata specifica (44 l/s*km). Il suo principale affluente \u00e8 lo \"Stien\"."}
{"id": "1073286", "revid": "125996867", "url": "https://it.wikipedia.org/wiki?curid=1073286", "title": "Montedison", "text": "Montecatini Edison S.p.A.,\ndal 1966 al 1969, abbreviato in Montedison S.p.A.,\n\u00e8 stato un grande gruppo industriale e finanziario italiano, conosciuto con questo nome fino al 2002; \nattivo nella chimica, agroalimentare aveva per\u00f2 interessi in numerosi altri settori,\nfarmaceutica, energia, metallurgia, assicurazioni, editoria.\nCostanti della sua storia sono stati il dualismo con il polo chimico pubblico dell'Eni, l'influenza da parte di Mediobanca\nun capitale sociale frammentato, spesso privo di un azionista di controllo e soggetto a frequenti scalate in Borsa.\nAll'inizio fu una grande \"public company\", la numero uno in Italia nella chimica, quinta in Europa e settima al mondo.\nEra la met\u00e0 della DuPont e dell'Ici Imperial Chemical Industries, pi\u00f9 piccola della Bayer e della Monsanto, quasi uguale alla Hoechst e alla Rh\u00f4ne-Poulenc. \nNella seconda met\u00e0 degli anni ottanta divent\u00f2 con la Ferruzzi il secondo maggior gruppo industriale privato italiano.\nNel 2001 \u00e8 stato sempre il secondo gruppo privato italiano prima di essere scalato dalla FIAT con la francese EDF come alleata\ned essere smembrato e venduto nel 2002.\nViene tenuta solo la parte energetica in una societ\u00e0 (Edison) il cui controllo finisce in mano pubblica francese (EDF)\ne italiana (Aem, controllata dal comune di Milano) nel 1\u00ba gennaio 2008 Aem \u00e8 operativa con il nome di A2A S.p.A,\nin seguito alla fusione per incorporazione di AMSA e ASM.\nStoria.\nOrigini: Montecatini ed Edison.\nLa Montedison nacque nel 1966 dalla fusione tra Montecatini ed Edison;\nla Montecatini era stata costituita nel 1888 a Montecatini Val di Cecina (PI) per lo sfruttamento delle locali miniere di rame;\nnegli anni dieci del XX secolo entr\u00f2 nel settore chimico e nei decenni successivi divent\u00f2, a colpi di brevetti e di acquisizioni,\nla maggior azienda chimica italiana, pressoch\u00e9 monopolista in alcune produzioni come l'acido solforico, i concimi, i coloranti (tramite la controllata ACNA);\nnel 1936,in collaborazione con l'AGIP, costitu\u00ec l'Anic (Azienda Nazionale Idrogenazione Carburanti), con lo scopo di produrre benzina sintetica,\nche sarebbe stato il primo nucleo dell'industria petrolchimica italiana.\nLa Edison era nata nel 1884 a Milano e fu una delle prime aziende a sfruttare in Italia quell'energia idroelettrica\nche fu alla base della prima industrializzazione italiana, costruendo dighe lungo l'arco alpino, in particolare in Lombardia;\ngi\u00e0 ai primi del Novecento la Edison era uno dei gruppi industriali dominanti in Italia, suddividendosi il controllo del mercato elettrico nell'Italia a\nNord con la SIP - Societ\u00e0 idroelettrica piemontese, concentrata in Piemonte e Liguria, e la SADE, forte nel Nord Est.\nIl dopoguerra e la fusione.\nGi\u00e0 nell'immediato dopoguerra in Italia si ipotizzava la nazionalizzazione dell'industria elettrica, fino ad allora in mano ad aziende private come la stessa Edison;\nla prospettiva di subire un esproprio delle proprie attivit\u00e0 indusse le aziende elettriche a diversificare:\nla Edison scelse di investire prevalentemente nella petrolchimica, attratta anche dagli incentivi concessi dallo Stato.\nNegli anni cinquanta cos\u00ec gli interessi della Edison entrarono in collisione con quelli della Montecatini, in difficolt\u00e0 finanziarie\nper i forti investimenti richiesti dalla costruzione del polo petrolchimico di Brindisi,\nma all'avanguardia nella ricerca sui nuovi materiali (il polipropilene isotattico), grazie all'industrializzazione dei brevetti derivanti dalle ricerche del chimico Giulio Natta, premio Nobel nel 1963.\nNel 1962, con la costituzione dell'Enel, la nazionalizzazione dell'industria elettrica ebbe effettivamente luogo; le aziende private dovettero conferire i loro impianti al neonato ente elettrico,\nricevendo in cambio dei cospicui indennizzi. La stessa Montecatini nel 1963 acquis\u00ec l'ex azienda elettrica SADE, con il solo scopo di appropriarsi degli indennizzi;\nma il dissesto finanziario della Montecatini trov\u00f2 soluzione solo il 7 luglio 1966 con la fusione per incorporazione di Montecatini - Societ\u00e0 generale per l'Industria Mineraria e Chimica - \nin Edison, anch'essa forte degli indennizzi ricevuti dallo stato in seguito alla nazionalizzazione;\nla fusione (presidente della Montecatini era Carlo Faina, fino all\u2019ultimo tenuto all\u2019oscuro dell\u2019operazione condotta, come una congiura di palazzo, dal suo braccio destro, Giorgio Macerata,\npresidente della Edison era Giorgio Valerio), fu pensata dai manager e azionisti delle due societ\u00e0 e progettata da Mediobanca e da Enrico Cuccia.\nIl primo a parlarne con Cuccia fu Leopoldo Pirelli.\nLa guida della Montedison fu poi affidata ai dirigenti della \u201cvecchia\u201d Edison. La giustificazione dell'operazione di fusione, annoter\u00e0 Pietro Nenni nel suo diario il 7 dicembre 1965,\nfu che la Edison \"ha i soldi ma non sa dove investirli\" e la Montecatini \"ha un vasto piano di investimenti ma non ha i capitali\".\nNel 1968, sempre con la supervisione di Mediobanca ma anche con l'appoggio del governo e dell'Eni, la Sogam (finanziaria a controllo congiunto IRI-Eni)\nrastrell\u00f2 in Borsa, senza che nessuno - nemmeno Valerio - riuscisse a capire chi fosse dietro a quel rastrellamento, un pacchetto di azioni pari al 15-20% del capitale Montedison,\nsufficiente a garantire la qualifica di azionista di riferimento. Valerio fu estromesso dal suo incarico di presidente, al suo posto subentrarono prima Cesare Merzagora e dopo Pietro Campilli.\nGli anni Settanta.\nNel 1971 Eugenio Cefis, gi\u00e0 presidente dell'Eni, fu nominato presidente della Montedison, carica che avrebbe mantenuto fino al 1977;\nla stampa dell'epoca vedeva la Montedison pi\u00f9 come uno strumento di Cefis per realizzare non meglio precisati disegni politici (anche di tipo golpistico)\nche non come un gruppo industriale collegato con l'Eni, che ne deteneva congiuntamente all'IRI il pacchetto di controllo.\nIl sospetto era avvalorato dall'acquisizione del quotidiano Il Messaggero e dalle mire di Cefis sul Corriere della Sera:\ni quotidiani sarebbero dovuti servire per aumentare il peso politico di Cefis e del suo referente politico Amintore Fanfani.\nA prescindere da ci\u00f2, negli anni '70 la Montedison infil\u00f2 una lunga serie di bilanci in rosso, appena mitigati da proventi finanziari ricercati proprio con lo scopo di \u201cabbellire\u201d\ni risultati fiaccati dal cattivo andamento della gestione industriale. Nonostante la presenza dell'ENI nel capitale, la Montedison ne era di fatto autonoma,\ncomportandosi con l'ente petrolifero come un concorrente,\nentrandovi in collisione specialmente per l'assegnazione dei cospicui aiuti pubblici che in quegli anni erano erogati a fronte degli investimenti industriali nel Mezzogiorno.\nMontedison pot\u00e9 cedere all'IRI alcune aziende alimentari (come la Pai e la Pavesi) acquistate dalla Edison nel decennio precedente, mentre\napprofitt\u00f2 della creazione dell'Ente gestione attivit\u00e0 minerarie per cedergli le poco redditizie attivit\u00e0 minerarie ereditate dalla Montecatini.\nNel 1975 la Montedison aveva un fatturato di 5,41 miliardi di dollari e 150.555 dipendenti.\nGli anni Ottanta.\nNel 1981 ebbe luogo la \u201criprivatizzazione\u201d della Montedison: sotto la regia di Mediobanca un consorzio partecipato dai gruppi Agnelli, Pirelli, Bonomi e Orlando acquis\u00ec il pacchetto di controllo\nin mano agli enti pubblici. Grazie anche ad una congiuntura favorevole i conti della Montedison andarono migliorando, ed il presidente Mario Schimberni se ne avvantaggi\u00f2 perseguendo\nuna politica di autonomia dai maggiori azionisti,\ncompiendo operazioni anche al di fuori del settore chimico, come l'acquisizione della compagnia assicurativa Fondiaria, nonostante il parere contrario di Mediobanca.\nIn questi anni, Schimberni porta il fatturato a 13.791 miliardi di lire e l'utile netto a 566 miliardi di lire di utile (1987, il valore pi\u00f9 alto mai registrato)\ncontro gli 830 miliardi di perdita del 1982, anche grazie alla vendita a Eni di alcuni impianti Montedison, che ha portato nella compagnia chimica 400 miliardi di lire.\nL'indebitamento, tuttavia, sale, fino a quota 7.800 miliardi.\nLe societ\u00e0 pi\u00f9 profittevoli erano Himont, Montedipe e Dutral attive nei propilenici, materiali speciali, Erbamont-Farmitalia nella farmaceutica e Selm nell'energia elettrica:\nin particolare, era il primo produttore mondiale di polipropilene, tra i leader in Europa nella produzione di polistirolo, di gomme fluorurate e gomme da etilene-propilene,\ntra i primi nella produzione degli antitumorali e negli intermedi per antibiotici da fermentazione ed era il principale produttore privato di energia elettrica.\nI settori meno redditizi erano quelli relativi ai fertilizzanti (dove per\u00f2 era il principale produttore nazionale), fitofarmaci e fibre.\nL'arrivo di Ferruzzi.\nAnche per gli attriti di cui sopra, i maggiori soci uscirono progressivamente dall'azionariato, mentre vi entrarono gruppi \u201cemergenti\u201d come il gruppo Varasi (vernici),\nla Inghirami (abbigliamento), la Maltauro (costruzioni) ed il gruppo Ferruzzi (agroalimentare); quest'ultimo, guidato da Raul Gardini,\nvenne ad assumere una posizione via via predominante tramite gli acquisti in Borsa nel 1987 deteneva pi\u00f9 del 40% del capitale, diventando il socio di comando.\nIl disegno imprenditoriale del gruppo Ferruzzi, attivo soprattutto nel settore agro-alimentare, non sembrava del tutto coerente con le attivit\u00e0 della Montedison:\nsecondo alcune interpretazioni la Ferruzzi aveva cominciato ad intuire le potenzialit\u00e0 della \u201cchimica verde\u201d (ad esempio nei biomateriali o nelle bioenergie) ,\nintravvedendovi possibili sbocchi di mercato per le materie prime agricole.\nSi crea cos\u00ec un gruppo con un fatturato compreso tra i 28 ed i 33.000 miliardi e tra gli 80 e i 90.000 dipendenti in tutto il mondo, caratterizzato per\u00f2 da un forte indebitamento\na seguito della fusione con Ferruzzi. Gardini sembra volere una Montedison concentrata solo sul settore chimico (oltre che sulla riduzione dei debiti),\nmotivo per cui cede Standa a Fininvest per 1.010 miliardi di lire ed Iniziativa Meta\n(Montedison Terziario Avanzato, la cassaforte delle partecipazioni Montedison ) a Ferruzzi Finanziaria .\nLa nascita di Enimont.\nNel 1988 ENI e Montedison conferirono alla joint venture Enimont (40% ENI, 40% Montedison, 20% flottante) le proprie attivit\u00e0 chimiche:\nsi realizzava cos\u00ec quell'alleanza tra chimica pubblica e chimica privata che molti auspicavano da anni.\nLa vita di Enimont fu breve e travagliata: nel 1989 la Montedison sembr\u00f2 in un primo momento mirare alla maggioranza assoluta del capitale,\ngi\u00e0 nel 1990 fin\u00ec col cedere la totalit\u00e0 delle attivit\u00e0 chimiche all'ENI, ricevendone in cambio 2.805 miliardi di lire, un prezzo valutato in seguito come esorbitante;\nin seguito intorno alla gestione ed alla trattativa per la cessione di Enimont emersero episodi di corruzione.\nGli anni novanta.\nCon l'uscita quasi totale dal settore chimico e con la riorganizzazione del gruppo Ferruzzi,\nla Montedison era diventata una semplice holding di partecipazioni dalle complesse architetture societarie che comportano diversi livelli di controllo societario,\ni quali rallentano i flussi di informazioni tra le aziende del gruppo e anche i percorsi di attribuzioni dei dividendi:\nad esempio il possesso del 49,73% di Eridania Beghin Say (zucchero) era esercitato tramite European Sugars France partecipata al 100%\nda Finanziaria Agroindustriale, la quale controllata da ben 5 soci tutti riconducibili a Montedison\n(oltre a quest'ultima ed alla casa madre Ferruzzi Finanziaria, gli altri 3 titolari erano le partecipate Ferruzzi Investimenti, Axilia, Cementi Ravenna Finanziaria) .\nAltre imprese dell'orbita Montedison, per citarne alcune, rimangono Fondiaria (assicurazioni), la Cereol (semi oleosi) e la Carapelli (olio d'oliva), nonch\u00e9 la \u201cnuova\u201d Edison,\ncapogruppo per le attivit\u00e0 nell'energia ricostituita nel 1991 per sfruttare le opportunit\u00e0 prospettate dalle tendenze emergenti verso la liberalizzazione dei mercati energetici.\nNel 1990, inoltre, Montedison, in un'ottica di diversificazione, acquista l'emittente televisiva Telemontecarlo:\nvennero trasmesse le attivit\u00e0 sportive sponsorizzate dal gruppo come l'America's Cup con il Moro di Venezia, Basket Mestre 1958 e Porto Ravenna Volley . \nNonostante una programmazione con personaggi anche di punta (come Corrado Augias), nonch\u00e9 trampolino di lancio per Alba Parietti, Gioele Dix, Fabio Fazio, Silvio Orlando,\ni conti si sono sempre chiusi in perdita per decine di miliardi di lire, arrivando a quota 500 miliardi nel periodo 1990-1995. \nL'insuccesso dell'avventura in Tmc viene ricondotto alla bassa raccolta pubblicitari ed agli alti costi di gestione del network .\nNel 1995 TMC fu venduta a Vittorio Cecchi Gori per 75 miliardi di lire.\nNegli stessi anni, continua a detenere la propriet\u00e0 del quotidiano Il Messaggero, acquisito nel 1974: sar\u00e0 ceduto nel 1996 a Francesco Gaetano Caltagirone.\nL'uscita dei Ferruzzi.\nNel 1993 Montedison \u00e8 a capo di 237 societ\u00e0 e si trovava a fronteggiare la redditivit\u00e0 in calo degli ultimi gioielli come Himont ed Erbamont \n(mancanza di strategie coerenti e di sviluppo secondo Fabrizio Barca nel suo Storia del capitalismo italiano dal dopoguerra ad oggi) ma soprattutto la controllante,\nFerruzzi Finanziaria titolare di 300 compagnie e 52.000 dipendenti, \u00e8 oberata da debiti insostenibili, tra i 29 ed i 31.000 miliardi di lire verso pi\u00f9 di 300 banche \nsconta una pesante situazione negativa di Serafino Ferruzzi S.r.l. la sua principale azionista,\nche ha dovuto liquidare Raul Gardini per 505 miliardi di lire a seguito dell'abbandono del gruppo, indebitandosi sul mercato e svalutare proprio la partecipazione in Ferruzzi Finanziaria\nportandola da 1900 a 16 miliardi di lire. Serafino Ferruzzi si ritrov\u00f2 quindi con un patrimonio netto negativo di 966 miliardi.\nQuesta situazione costrinse i Ferruzzi a cedere il controllo del gruppo alle banche creditrici.\nIl capitale sociale di Ferruzzi Finanziaria viene ridotto, mentre gli istituti di credito accettano la conversione dei crediti in azioni e sottoscrivono un aumento di capitale,\na cui aderisce anche la famiglia Ferruzzi tramite Serafino Ferruzzi S.r.l., con il 12% di Ferfin. Un altro 67% delle azioni che, direttamente o indirettamente\n(il 39% \u00e8 infatti fiduciariamente detenuto da Spafid, la fiduciaria di Mediobanca ),\nfinisce nelle mani di 53 banche, tra cui Sanpaolo con il 15,75%, Credito Italiano con l'11,65%, Banca di Roma con il 10%, Monte dei Paschi di Siena al 4,55% e Mediobanca 0,5%.\nNel 1994 Serafino Ferruzzi S.r.l. in liquidazione cede le sue quote alle banche creditrici , uscendo di scena.\nConseguentemente, nel 1996 Ferruzzi Finanziaria viene ribattezzata Compagnia di Partecipazioni - Compart. Il bilancio 1995 si \u00e8 chiuso con 11 miliardi di utile contro la perdita di 997 miliardi nel 1994\nl'indebitamento finanziario netto si riduce dai 21.951 miliardi del 1993 a 13.132 miliardi .\nIl decennio fu caratterizzato dal risanamento societario e dalle cessioni e riorganizzazioni finalizzate alla riduzione dell'indebitamento. Artefice di questa rinascita \u00e8 il \"chimico\" Enrico Bondi,\nche avr\u00e0 poi modo di confermare le sue grandi qualit\u00e0 nel salvataggio di altre realt\u00e0 scricchiolanti, ultima delle quali Parmalat.\nGi\u00e0 nel 1995 la societ\u00e0 \u00e8 stata dichiarata risanata, grazie ai riassetti aziendali , alle performance di Edison, Tecnimont, Montell ed Eridania\ned alle transazioni con gli ex amministratori di Montedison .\nNel 1997, dopo un secolo di attivit\u00e0, Montedison esce ufficialmente dalla chimica. Viene ceduta anche l'ultima azienda del comparto, Montell, al socio americano Shell, per 3.600 miliardi,\nindispensabili per raggiungere l'obiettivo di riduzione dell'indebitamento previsto da Mediobanca nel suo piano di ristrutturazione (7.000 miliardi).\nL'OPA di EDF e la fine della Montedison.\nNel 2000 Compart (guidata da Mediobanca nel frattempo salita al 15%) arriva oltre il 32% delle azioni e lancia un'Opa da 3,16 miliardi di euro su Montedison ,\narrivando a detenere il 94,5% delle azioni . Conseguentemente, la storica Montedison S.p.A. viene fusa per incorporazione in Compart S.p.A.,\nche cambia denominazione sociale in Montedison S.p.A. .\nMontedison in quella data \u00e8 un gruppo da 14,3 miliardi di euro di fatturato, 33.000 dipendenti, composto da\nFondiaria, Eridania Beghin-Say, Edison, Ausimont, Antibioticos, Syremont, Tecnimont, Falck, Intermarine e 4.800 miliardi di debiti .\nNel 2000 Montedison promuove con successo un'Opa su Falck e la relativa controllata Sondel ,\nma nel febbraio 2001 l'assemblea degli azionisti di Montedison boccia la fusione con Falck, progetto avallato e sostenuto da Mediobanca ,\naprendo una fase di conflitto tra i soci di Montedison:\nil blocco Mediobanca (15%), riunisce Banca Intesa (4,3%), Assicurazioni Generali (5,3%), Caltagirone (4,6%), Italmobiliare (4%) e Premafin (2,1%)\nopposto\nSanpaolo-Imi, Banca di Roma, il finanziere Zalesky e la famiglia Strazzera (che insieme detengono il 30% della compagnia).\nAncora una volta gli azionisti \u201cdi controllo\u201d della Montedison (il principale azionista \u00e8 Mediobanca con funzioni anche di vigilanza sul management)\nnon avevano forza per proteggere la societ\u00e0 da scalatori di Borsa e l'ente elettrico di stato francese EDF inizia a rastrellare azioni Montedison, attivit\u00e0 che intraprende anche Fiat .\nIl 23 maggio esce la notizia che EDF sarebbe in possesso del 23% di Montedison, quota che salir\u00e0 al 30% circa del capitale,\nil governo italiano si oppose alla presa di potere del colosso di stato francese, adducendo la mancanza di \u201creciprocit\u00e0\u201d per le aziende italiane di scalare le aziende energetiche francesi.\nIn effetti ci\u00f2 che interessava a EDF erano le centrali elettriche e le quote di importazione per il gas di Edison, nella prospettiva di liberalizzazione del mercato energetico italiano .\nNel luglio 2001 Fiat mette in campo due sue societ\u00e0, Alimenta International S.r.l. e Business Solutions S.p.A..\nLa prima viene trasformata in Italenergia S.p.A., di cui la seconda sottoscrive circa il 40%, seguita da EDF con il 18% (anche se il Decreto Legge 192/01, poi Legge 301/01,\npromosso proprio per bloccare l'intervento francese, limita il diritto di voto di EDF al 2% - c.d. \"Decreto anti EDF\" ), San Paolo IMI, Banca Intesa e Banca di Roma con il 23% in totale,\nCarlo Tassara (controllata da Zaleski) con il 20%.\nIl veicolo arriva ad avere il 52,09% delle azioni Montedison, facendo scattare quindi l'Opa da 4,95 miliardi di euro .\nNel 2001, la Montedison verr\u00e0 sanzionata dal Foreign Corrupt Practices Act degli Stati Uniti per 300.000 dollari, su fatti risalenti tra il '93 e il 1996 ,\npoich\u00e9, secondo la spiegazione di Guido Acquaviva, avrebbe commesso un illecito per aver occultato nella propria contabilit\u00e0 il fatto che parte dei fondi societari venissero utilizzati per fini \"illeciti\" .\nNel 2002 in Montedison vengono fuse per incorporazione Falck e Sondel, Edison e Fiat Energia, trasformandosi in Edison S.p.A. .\nLe attivit\u00e0 ex-Montedison.\nA partire dalla vicenda Enimont e proseguendo con la crisi finanziaria del gruppo Ferruzzi, la Montedison cedette molte attivit\u00e0, ciascuna delle quali segu\u00ec destini diversi;\nnegli anni Duemila vi sono tuttora alcune aziende che portano nel nome la loro precedente appartenenza al gruppo Montedison:\nAltre attivit\u00e0 sono state invece cedute e quindi assorbite da altri gruppi industriali, da cui il cambio della denominazione.\nLa maggior parte delle attivit\u00e0 chimiche \u201ctradizionali\u201d in effetti passarono all'EniChem nel 1991,\ndopo la vicenda Enimont; non cos\u00ec per\u00f2 le attivit\u00e0 tecnologicamente pi\u00f9 avanzate, come quelle raggruppate in Ausimont ed Himont, che rimasero \u201cin pancia\u201d a Montedison fino al 2002,\nquando l'azienda complet\u00f2 il processo di rifocalizzazione sull'energia:\nSingoli stabilimenti specializzati in produzioni di nicchia sono stati assorbiti da aziende chimiche emergenti come quello di Pallanza (gi\u00e0 Montefibre), che tuttora produce PET e che venne rilevato nel 1989 dal gruppo Mossi &amp; Ghisolfi, o quello di Novara (gi\u00e0 Montedipe), che produce principalmente fibre poliammidi e che pass\u00f2 invece al gruppo Radici. \nMontedison Servizi Finanziari.\nAll'interno di Sefimeta, controllata dalla holding Iniziativa Meta, Montedison aveva creato un polo bancario ed assicurativo, attivo nel settore delle assicurazioni, del credito al consumo,\ndella gestione del risparmioe della intermediazione mobiliare .\nErano nate Agos Service per i prestiti personali, Agos Fondi per la gestione di fondi comuni di investimento, Agos Gestioni Patrimoniali che tra le altre cose ha curato\nil fondo pensione integrativo Montedison, il primo mai lanciato da una azienda in Italia, Agos Sim, la rete dei promotori finanziari di La Fondiaria Assicurazioni,\nanch'essa propriet\u00e0 di Iniziativa Meta, cos\u00ec come il broker Nikols e Banca Mercantile Italiana.\nA seguito della fusione di Iniziativa Meta in Ferruzzi Finanziaria, queste societ\u00e0 sono state redistribuite all'interno del gruppo per poi essere cedute a met\u00e0 anni novanta.\nIn particolare, Agos Service fu rilevata totalmente da Sofinco nel 1993 , Agos Fondi pass\u00f2 a Banca Monte dei Paschi di Siena , Agos Gestioni Patrimoniali,\nAgos Sim e Banca Mercantile Italiana, riunite sotto Sefimed, entrarono in Banca Popolare di Lodi , Nikols fu ceduta a Letizia Moratti che poi la rivendette ad AON ,\nfino a La Fondiaria che nel 2002 fu integrata in Societ\u00e0 Assicuratrice Industriale .\nAree ex-Montedison.\nL'avventura industriale della Montedison non ha per\u00f2 lasciato solo attivit\u00e0 produttive, ma anche numerosi impianti che sono stati chiusi o notevolmente ridimensionati, \ncreando aree \"ex-Montedison\" in tutta Italia:\nIn ognuno di questi siti la cessazione dell'attivit\u00e0 ha determinato per le popolazioni difficolt\u00e0 occupazionali e la complessa ricerca di soluzioni per destinare a nuovi usi,\nle enormi aree dismesse, che richiedono anche interventi di bonifica dall'inquinamento di origine industriale.\nStoria del logo.\nEsistono varie versioni sull'origine del logo che identificava la Montedison e le sue filiali:\nNel 1992, quando la Montedison era gi\u00e0 nei suoi ultimi anni, il suo logo era riportato sulla fiancata de Il Moro di Venezia, la barca di Raul Gardini,\nprodotta presso Tencara che arriv\u00f2 fino alla finale dell'America's Cup.\nInoltre esso serv\u00ec per alcuni anni a identificare la Standa, quando essa fu di propriet\u00e0 Montedison."}
{"id": "1073287", "revid": "125140232", "url": "https://it.wikipedia.org/wiki?curid=1073287", "title": "Danubio F\u00fatbol Club", "text": "Il Danubio F\u00fatbol Club, o pi\u00f9 semplicemente Danubio, \u00e8 una societ\u00e0 di calcio di Montevideo, in Uruguay.\nStoria.\nFu fondata il 1\u00ba marzo 1932 da Miguel e Juan Lazaroff, di origine bulgara, insieme ad altri studenti della scuola \"Rep\u00fablica de Nicaragua\" di Montevideo. Nativi della citt\u00e0 di Filippopoli, i Lazaroff seguirono i propri genitori in Uruguay, dove trascorsero tutta la vita.\nIl nome del club fa riferimento al fiume Danubio, corso d'acqua europeo."}
{"id": "1073290", "revid": "599013", "url": "https://it.wikipedia.org/wiki?curid=1073290", "title": "Filippo Cattabiani", "text": "Ala di 200 centimetri."}
{"id": "1073291", "revid": "124364639", "url": "https://it.wikipedia.org/wiki?curid=1073291", "title": "Villa Fiorito", "text": "Villa Fiorito \u00e8 una citt\u00e0 del partido di Lomas de Zamora, nel sud della Gran Buenos Aires in provincia di Buenos Aires. \u00c8 nota per essere il posto in cui \u00e8 cresciuto Diego Armando Maradona famoso calciatore, morto il 25 novembre del 2020.\nLa popolazione nel 2001 era di 42.904 abitanti. Olgu\u00edn Sergio, nel suo romanzo per ragazzi \"La Squadra dei miei Sogni\", racconta e presenta Villa Fiorito basandosi in parte sulla sua autobiografia, ma anche inserendo elementi che appartengono al genere dei romanzi cavallereschi."}
{"id": "1073292", "revid": "31269", "url": "https://it.wikipedia.org/wiki?curid=1073292", "title": "1.000 lire (moneta)", "text": "La moneta da 1000 lire circolava in Italia prima dell'introduzione dell'Euro. DI questa tipologia sono state coniate solamente due monete, una d'argento comunemente denominata \"\"Roma capitale\" battuta nel 1970, e l'altra bimetallica comunemente chiamata \"Europa\"\".\n\"Roma capitale\".\nLa prima tipologia venne coniata nel 1970 per commemorare il centenario di Roma capitale ed era in argento 833.\nAl diritto riprende la testa della dea Concordia da un antico denario romano (\"Aemilia 10\") emesso intorno al 62 a.C. da Lucio Emilio Lepido Paolo, console nel 50 a.C., fratello di Marco Emilio Lepido, il triumviro. Al rovescio \u00e8 rappresentato il progetto di Michelangelo per la pavimentazione di piazza del Campidoglio. L'autore del dritto, firmato, \u00e8 Piero Monassi, mentre il rovescio, non firmato, \u00e8 di Laura Cretara.\n\"Europa\".\nLa seconda tipologia \u00e8 una moneta bimetallica (esternamente in bronzital, internamente in cupronichel) che presenta due varianti principali.\nLa prima variante presenta nel rovescio errori nella rappresentazione della mappa politica europea, in particolare era evidente la suddivisione della Germania in due stati (che era caduta insieme al Muro otto anni prima del conio della moneta). Tuttavia anche la seconda variante creata per riparare all'errore presenta comunque altri errori geografici, ad esempio la posizione errata della Danimarca e l'Istria rimasta entro i confini italiani. La prima variante \u00e8 rimasta comunque in circolazione fino all'avvento dell'Euro. Il rovescio della moneta \u00e8 di Laura Cretara, mentre il dritto \u00e8 di Uliana Pernazza.\nQuesta moneta fu la prima di cui venne sospesa la coniazione in previsione dell'introduzione dell'Euro; vennero infatti prodotte per la circolazione solo negli anni 1997 e 1998. Il valore di 1000 lire corrisponde a 52 centesimi di euro.\nMonete commemorative.\nSono state coniate delle monete commemorative emesse per il collezionismo numismatico, in tutto e per tutto analoghe alle monete commemorative in argento da 500 lire, poich\u00e9 formalmente a corso legale, ma praticamente mai entrate nella circolazione ordinaria."}
{"id": "1073294", "revid": "287204", "url": "https://it.wikipedia.org/wiki?curid=1073294", "title": "Javier Ernesto Chevanton", "text": ""}
{"id": "1073302", "revid": "77929", "url": "https://it.wikipedia.org/wiki?curid=1073302", "title": "Gianbattista Roberti", "text": ""}
{"id": "1073304", "revid": "1444886", "url": "https://it.wikipedia.org/wiki?curid=1073304", "title": "1.000 lire", "text": "Molte valute di diversi Paesi e diverse epoche storiche si sono chiamate lira. Le monete o banconote da 1000 lire includono:"}
{"id": "1073308", "revid": "180559", "url": "https://it.wikipedia.org/wiki?curid=1073308", "title": "Stefano Bardini", "text": "Biografia.\nA diciotto anni venne mandato a Firenze a studiare pittura all'Accademia delle Belle Arti, dove fu allievo del Bezzuoli, poi, dopo la morte di quest'ultimo, del Servolini. In questo periodo di formazione giovanile frequent\u00f2 il Caff\u00e8 Michelangiolo ed entr\u00f2 a far parte dei macchiaioli, ma la sua produzione pittorica, di cui resta solo un affresco nella Villa di Triboli all'Impruneta (\"La Francia che soccorre l'Italia\"), non \u00e8 testimonianza di questa sua frequentazione. \nDopo aver tentato la carriera di pittore, s'inser\u00ec nel mercato dell'antiquariato, a quel tempo molto fiorente ed in poco tempo ne divent\u00f2 il principale attore. I suoi clienti erano musei famosi, come il Kaiser-Friedrich-Museum (Musei Statali) di Berlino, il Louvre, il Victoria and Albert Museum di Londra; collezionisti come Isabella Gardner Stewart, John Pierpont Morgan, John J. Johnson, i coniugi Jacquemart-Andr\u00e9. \nDurante la sua vita riusc\u00ec ad allestire una collezione a Firenze nel Palazzo di piazza de' Mozzi (Museo Bardini) che lasci\u00f2 alla citt\u00e0 di Firenze dopo la sua morte, avvenuta nel settembre del 1922.\nCollezioni.\nLa ditta Bardini aveva sede centrale a Firenze. Lo stesso edificio era adibito a residenza, galleria d'arte, ufficio, magazzino e laboratorio di restauro. La collezione comprende: quadri, mobili, armi, maioliche, paliotti in cuoio, cornici, stemmi scolpiti, colonne, statue da giardino, tessuti. Spiccano, nella collezione statuaria, opere del periodo etrusco e classico ma anche opere inedite di Francesco Laurana, Desiderio da Settignano, Giovan Battista Foggini, Giovan Angelo Montorsi.\nOpere teatrali su Stefano Bardini.\nAl personaggio di Bardini \u00e8 stato dedicato uno spettacolo teatrale scritto da Alessandro Riccio dal titolo \"Stefanaccio\" (appellativo che i fiorentini avevano affibbiato all'antiquario a causa del suo carattere schivo e guardingo), che, in maniera leggera e dissacrante, riporta alcune vicende della storia della vita di Bardini, dei rapporti con i suoi clienti e con le sue opere d'arte."}
{"id": "1073310", "revid": "107486", "url": "https://it.wikipedia.org/wiki?curid=1073310", "title": "CloneCD", "text": "CloneCD \u00e8 un programma prodotto dalla RedFox, molto simile ad Alcohol 120%, per la creazione di copie 1:1 di backup dei CD di musica o dati. L'interfaccia del programma permette di copiare quasi tutti i tipi di CD protetti e non.\nFunzionalit\u00e0.\nCon CloneCD \u00e8 possibile:"}
{"id": "1073311", "revid": "78273", "url": "https://it.wikipedia.org/wiki?curid=1073311", "title": "FC Danubio", "text": ""}
{"id": "1073312", "revid": "113268", "url": "https://it.wikipedia.org/wiki?curid=1073312", "title": "1000 lire", "text": ""}
{"id": "1073316", "revid": "59785", "url": "https://it.wikipedia.org/wiki?curid=1073316", "title": "Regio VI Umbria", "text": "La Regio VI, detta Umbria o Umbria et Ager Gallicus, era una delle undici regioni in cui l'imperatore Augusto aveva diviso l'Italia nel I secolo.\nIn occasione della riforma dioclezianea dell'amministrazione imperiale, la \"VI regio\" fu smembrata in due parti: la parte occidentale fu unita alla \"Regio VII\" a formare la \"Tuscia et Umbria\", mentre la parte orientale, ossia l\"'Ager Gallicus\", fu unita al Piceno a formare la \"Flaminia et Picenum\".\nDenominazione.\nLa regione sesta \u00e8 nota come \"Umbria\" o come \"Umbria et Ager Gallicus\" in quanto nel territorio regionale erano compresi due territori distinti: la parte dell'attuale Umbria posta ad est del Tevere (le odierne citt\u00e0 di Todi, Terni, Narni, Spoleto, Foligno, Spello, Assisi, Gubbio e Citt\u00e0 di Castello) e l\"'Ager Gallicus\", detto anche \"Ager Gallicus Picenus\", il territorio che i Romani avevano conquistato ai Galli Senoni e che essi a loro volta avevano invaso e popolato mescolandosi ai Piceni; esso corrispondeva alle attuali Marche settentrionali, a Nord dell'Esino. La parte occidentale dell'Umbria attuale, situata ad ovest del Tevere, era invece compresa nell'Etruria.\nTerritorio.\nIl territorio regionale corrisponde solo parzialmente all'attuale regione Umbria, non essendovi allora compresa la cosiddetta \"Etruria tiberina\", ovvero il territorio alla destra del Tevere (Perugia, Orvieto, ecc.). Comprende invece una parte delle attuali Marche (a nord del fiume Esino, zona chiamata \"ager Gallicus\" e a sud della stessa valle) e ad est dello spartiacque appenninico (Camerino) e alcune zone delle attuali Romagna (ad es. Sarsina) e Toscana (ad es. Sestino). La citt\u00e0 di origine umbra di \"Ariminum\" (Rimini), colonia di diritto latino dedotta nel 268 a.C., pur essendo all'estremit\u00e0 nord dell\"'ager Gallicus\", fu esclusa dalla \"Regio VI\" ed inclusa da Augusto nella \"Regio VIII Aemilia\".\nUna descrizione del territorio della \"Regio VI\" \u00e8 presente nella \"Naturalis Historia\" di Plinio il Vecchio (Plinio il Vecchio, \"Naturalis Historia\", Libro III, paragrafi 112-114) con l'elenco delle citt\u00e0 che con i propri territori costituivano la regione.\nLe citt\u00e0 della \"Regio VI\".\nLa \"Regio VI\" comprendeva il territorio di molte citt\u00e0 di fondazione umbra, gallica e romana. Alcune di esse erano originariamente centri piceni. Plinio il Vecchio enumera 44 citt\u00e0 oltre ad altre localit\u00e0 minori, di queste citt\u00e0 oggi 25 appartengono alla regione Umbria e 16 alla regione Marche, 2 alla Romagna e 1 alla Toscana:\nViabilit\u00e0.\nIl territorio era attraversato da molte strade romane di varia importanza che collegavano i vari centri e le vallate.\nBibliografia.\nLa documentazione epigrafica latina della \"Regio VI\" \u00e8 stata raccolta in C.I.L. nel volume XI."}
{"id": "1073325", "revid": "44876", "url": "https://it.wikipedia.org/wiki?curid=1073325", "title": "Bagheria Citt\u00e0 Delle Ville", "text": "LA.S.D. Bagheria Citt\u00e0 Delle Ville, meglio nota come Bagheria, \u00e8 la principale squadra di calcio di Bagheria nella citt\u00e0 metropolitana di Palermo. Fondata nel 1919.\nStoria.\nLa prima squadra calcistica di Bagheria \u00e8 stata fondata nel 1919 e portava il nome di Pro Bagheria. Partecipa alla finale della Coppa Arpinati 1932.\nHa esordito in IV Serie nel 1954-1955 giocandovi fino al 1961-1962 e arrivando al massimo al 7\u00ba posto al termine della stagione 1959-1960. \nHa collezionato cinque anni di Prima Categoria Sicilia, in seguito \u00e8 stato promosso in Serie D nel 1968 dove ha militato per sei anni consecutivi. Ritorna in Promozione Sicilia nel 1974.\nDopo sei anni \u00e8 risalito nel massimo campionato nazionale dilettante 1985-1986 con il nome di Pro Bagheria, vi ha partecipato fino al 1989-1990 sfiorando la promozione in Serie C2 nel 1987 e nel 1988.\nNel 1992 viene edificato il nuovo stadio comunale per un totale di 3.000 posti a sedere, met\u00e0 dei quali al coperto.. Nello stesso anno il Bagheria vince la sua prima Coppa Italia Dilettanti Sicilia battendo la per 3-1.\nAl termine del campionato Promozione Sicilia 2006-2007 arriva primo nel girone B ed \u00e8 promosso in Eccellenza.\nNel successivo campionato di Eccellenza Sicilia 2007-2008, il Bagheria perdendo i play out col Kamarat retrocede in Promozione, ma viene ripescato a fine stagione.\nNell'Eccellenza Sicilia 2008-2009 il Bagheria arriva al 5\u00ba posto qualificandosi ai play off ma viene sconfitto di misura dal . Grande soddisfazione arriva ugualmente dalla Coppa Italia Dilettanti Sicilia, dove la squadra si aggiudica, per la seconda volta il trofeo, battendo in finale il Milazzo per 2-1.\nNella stagione di Eccellenza Sicilia 2009-2010 il Bagheria arriva al penultimo posto e retrocede direttamente in Promozione.\nNella Promozione Sicilia 2011-2012 viene promossa in Eccellenza grazie alla vittoria della \"Coppa Italia Promozione\" contro la Pro Favara 1984.\nNel campionato di Eccellenza Sicilia 2012-2013 il Bagheria arriva ultimo retrocedendo. La squadra per\u00f2 rinuncia al campionato di Promozione e viene iscritta in Prima Categoria.\nNel 2015 Il \"Citt\u00e0 di Bagheria\", rinominato \"Bagheria Citt\u00e0 delle Ville\", per ricordare il fascino delle ville settecentesche di questa citt\u00e0, ringrazia l\u2019avvento del nuovo presidente \"Domenico Prestigiacomo\".\nDopo quattro campionati, finalmente il Bagheria vince il girone B di Prima Categoria 2016-17 e viene cos\u00ec promosso nel Campionato di Promozione Sicilia 2017-2018.\nNell'estate del 2017 il presidente Domenico Prestigiacomo cede l'incarico di presidenza a Riccardo Scardina che prende in mano la societ\u00e0 facendo la fusione con la squadra di calcio a 5 del Sant'Isidoro.\nIl 22 Luglio 2020 subentra il nuovo Presidente Francesco Di Stefano affiancato da Vincenzo Monteleone a partire dal 1\u00b0Luglio 2021"}
{"id": "1073332", "revid": "400694", "url": "https://it.wikipedia.org/wiki?curid=1073332", "title": "Amg", "text": ""}
{"id": "1073341", "revid": "339392", "url": "https://it.wikipedia.org/wiki?curid=1073341", "title": "1. FC Saarbrucken", "text": ""}
{"id": "1073347", "revid": "28592", "url": "https://it.wikipedia.org/wiki?curid=1073347", "title": "Oblast' di Voronezh", "text": ""}
{"id": "1073348", "revid": "767487", "url": "https://it.wikipedia.org/wiki?curid=1073348", "title": "Campionato europeo di pallavolo maschile 2001", "text": "Il XXII campionato europeo di pallavolo maschile si svolse a Ostrava, nella Repubblica Ceca, dall'8 al 16 settembre 2001. Al torneo parteciparono 12 squadre nazionali europee e la vittoria finale and\u00f2 per la prima volta alla Repubblica Federale di Jugoslavia.\nQualificazioni.\nAl campionato europeo partecipano la nazionale del paese ospitante, le prime 5 squadre classificate nel campionato del 1999 (in questo caso partecipa la sesta classificata visto che la Repubblica Ceca, giunta quarta, \u00e8 qualificata di diritto in quanto ospita la competizione) e 6 squadre provenienti dai gironi di qualificazione.\nPodio.\nCampione.\nJugoslavia(Primo titolo)\nSecondo posto.\nItalia\nTerzo posto.\nRussia"}
{"id": "1073361", "revid": "363629", "url": "https://it.wikipedia.org/wiki?curid=1073361", "title": "TOTO (colorante)", "text": "Il TOTO \u00e8 la sigla acronimo di un colorante arancio utilizzato nello studio biochimico della ricognizione molecolare, in quanto \u00e8 una sostanza in grado di colorare determinati acidi nucleici e dunque di identificare e isolare specifiche sequenze oligonucleotidiche del DNA."}
{"id": "1073364", "revid": "400694", "url": "https://it.wikipedia.org/wiki?curid=1073364", "title": "Amx", "text": ""}
{"id": "1073369", "revid": "34119", "url": "https://it.wikipedia.org/wiki?curid=1073369", "title": "Scala portatile", "text": ""}
{"id": "1073373", "revid": "287204", "url": "https://it.wikipedia.org/wiki?curid=1073373", "title": "Cittadino della galassia", "text": "Cittadino della galassia (\"Citizen of the Galaxy\") \u00e8 un romanzo di fantascienza per ragazzi del 1957 dello scrittore statunitense Robert A. Heinlein.\nLa storia \u00e8 fortemente influenzata da \"Kim\" di Rudyard Kipling.\nFu pubblicato originariamente a puntate sulla rivista \"Astounding Science-Fiction\" nel settembre, ottobre, novembre e dicembre 1957 e in volume cartonato quello stesso anno da Scribner nella serie di romanzi per ragazzi.\nLa traduzione italiana di Giancarlo Cella \u00e8 stata pubblicata per la prima volta nel 1964 dalla Ponzoni Editore nella collana I Romanzi del Cosmo.\nTrama.\nIn una citt\u00e0 di nome Jubbulpore, capitale del pianeta Jubbul, un giovane schiavo di nome Thorby viene comprato da un mendicante di nome Baslim che lo cresce come un figlio e gli d\u00e0 una educazione comprendente la matematica e diverse lingue. Baslim si rivela subito un mendicante sui generis: colto, intelligente e illuminato, dimostra di disprezzare la tratta degli schiavi e si avvale di Thorby per inviare e ricevere messaggi in codice da svariate persone: si dimostrer\u00e0 poi essere un agente segreto per conto dell'Egemonia (una federazione di pianeti facente capo alla Terra) contro i Nove Mondi, di cui Jubbul fa parte. \nUn giorno Baslim viene scoperto e arrestato dalla polizia del pianeta e sbrigativamente giustiziato. Scampato per poco alla cattura, Thorby viene adottato dal capitano Krausa dell'astronave dei Liberi Mercanti \"Sisu\", al quale Baslim aveva indirizzato un messaggio tramite lo stesso Thorby facendoglielo memorizzare tramite suggestione ipnotica, in una lingua che Thorby neppure conosceva (che si riveler\u00e0 essere il finlandese).\nA bordo viene a contatto con un nuovo tipo di societ\u00e0 fondamentalmente matriarcale fondato sulla \"Famiglia\". Complesse gerarchie familiari si intrecciano con complesse e a volte capovolte gerarchie professionali. Il capitano della nave, in debito con Baslim, adotta legalmente Thorby su \"consiglio\" di sua madre, la Nonna, che \u00e8 la persona che di fatto detiene veramente il potere. A bordo Thorby dimostra il suo valore distruggendo una nave pirata. Appena pu\u00f2, la Famiglia indaga sul conto di Thorby, sperando che si tratti di un componente di una nave mercantile dispersa o attaccata dai pirati (e non un \"fraki\", ossia uno straniero, non appartenente alla famiglia). Cos\u00ec non \u00e8, allora il Capitano \u00e8 costretto a seguire le ultime parole di Baslim, che aveva chiesto nel messaggio di consegnare Thorby alla Guardia dell'Egemonia (esercito spaziale). \nThorby, durante la permanenza nella astronave della Guardia Egemonica, apprende molte altre cose su Baslim: il suo glorioso passato di comandante, il suo grado di colonnello, le sue imprese. Dopo aver dimostrato anche nella Guardia il suo valore, e dopo essersi adattato alla vita militare, ai suoi ritmi e alle sue gerarchie, viene finalmente identificato come Thor Rudbek, erede di un impero economico intergalattico.\nTornato sulla Terra, si trova impegnato in una difficile e lunga battaglia legale per far valere i propri diritti contro lo zio che, durante l'assenza di Thorby e dei suoi genitori, credendoli morti, aveva esercitato da solo il ruolo di amministratore. Thorby scopre l'imbarazzante verit\u00e0 che sono proprio le sue compagnie a vendere le astronavi ai pirati. Forse egli stesso \u00e8 stato addirittura trasportato come schiavo proprio su qualche nave di sua propriet\u00e0 e il suo rapimento e l'uccisione dei suoi genitori potevano essere avvenuti proprio a causa dell'intenzione di suo padre di ispezionare un settore della galassia in cui avvenivano affari poco chiari con i pirati. Thorby comprende che deve proseguire la battaglia di Baslim, che poi \u00e8 anche la sua, contro la pirateria combattendola non pi\u00f9 come un Libero Mercante o come un soldato della Guardia Egemonica ma come capitano d'industria alla guida delle proprie aziende. Decide allora di fare tutto il possibile per rendere la tratta degli schiavi antieconomica cominciando a investire nella ricerca di contromisure tecnologiche contro la pirateria ed il romanzo si chiude con Baslim che, nel ricordo, si congratula con Thorby."}
{"id": "1073374", "revid": "767487", "url": "https://it.wikipedia.org/wiki?curid=1073374", "title": "Scala (utensile)", "text": "Una scala \u00e8 un attrezzo con due staggi e due o pi\u00f9 gradini o pioli sui quali una persona pu\u00f2 salire e scendere.\nEsistono vari tipi di scale: portatili, pieghevoli, a libretto, da appoggio, telescopiche, ergonomiche, scale all'italiana, scale dissipative, scale isolanti.\nScala portatile.\nLa scala portatile pu\u00f2 essere trasportata e installata a mano, senza mezzi meccanici. La scala portatile a pioli ha i pioli per salire con una superficie di appoggio la cui larghezza dal lato anteriore al lato posteriore \u00e8 minore di mm 80. La \"scala portatile a gradini\", ha i gradini per salire con una superficie di appoggio la cui larghezza dal lato anteriore al lato posteriore \u00e8 maggiore di mm 80.\nScala pieghevole.\nPer scala pieghevole (o multiposizione) si intende una scala che presenti uno sviluppo a sezioni che ne permette l'allungamento o il ripiegamento. Normalmente sono formate da pi\u00f9 sezioni che tramite cerniere ad attivazione manuale o automatica si muovono a formare una scala completa che pu\u00f2 quindi passare da una misura (quando \u00e8 ripiegata) molto compatta a una misura (quando \u00e8 aperta) molto alta. Sono scale facilmente trasportabili in quanto possono entrare nel baule di un'auto ed essere facilmente stoccabili in casa, ufficio, negozio o in azienda. Le scale pieghevoli possono essere normalmente utilizzate in diverse posizioni: appoggiate al muro, a cavalletto, a banco di lavoro o zoppe su scalinate.\nScala a libretto.\nLa scala a libretto o \"doppia\" \u00e8 formata da due tronchi ed \u00e8 autostabile; permette la salita indifferentemente da ambedue i lati. L'apertura/chiusura \u00e8 generalmente consentita da una cerniera posta in cima alla scala. Essendo autostabile la scala a libretto pu\u00f2 essere usata anche al centro di una stanza e non deve essere necessariamente appoggiata al muro per essere utilizzata.\nLa scala a libretto o \"doppia\" pu\u00f2 essere di diversi tipi:\nScala da appoggio.\nPer scala da appoggio si intende una scala a uno o pi\u00f9 tronchi ma non autostabile che per essere utilizzata deve essere appoggiata a una superficie verticale e dunque non pu\u00f2 stare in piedi da sola, per esempio al centro di una stanza. La scala d'appoggio pu\u00f2 essere a pioli o a gradini.\nScala telescopica.\nPer scala telescopica si intende una scala che presenti uno sviluppo telescopico che ne permette l'allungamento. Normalmente sono formate da pi\u00f9 sezioni che scorrono una dentro l'altra con meccanismo tipo \"canna da pesca\". Una scala telescopica pu\u00f2 quindi passare da una misura (quando \u00e8 chiusa) molto compatta a una misura (quando \u00e8 aperta) molto alta. Le scale telescopiche possono essere sfilate telescopicamente a diverse altezze per raggiungere la dimensione che serve all'operatore. Sono scale facilmente trasportabili in quanto possono entrare nel baule di un'auto ed essere facilmente stoccabili in casa, ufficio, negozio o in azienda. Ci sono scale telescopiche che possono essere utilizzate in diverse posizioni: appoggiate al muro, a cavalletto o zoppe su scalinate.\nScale ergonomiche.\nLa scala ergonomica rispetta possibilmente i limiti psicofisici dell'uomo. Alcuni criteri sono: \nScala italiana.\nLa scala italiana \u00e8 un particolare tipo di scala utilizzata quasi esclusivamente dai Vigili del Fuoco italiani. Anche in Svizzera questa scala \u00e8 utilizzata dai pompieri, in particolare nel Cantone Ticino e mantiene (nonostante le 4 lingue nazionali) il nome di scala italiana.\n\u00c8 una scala in quattro tronchi tra loro congiungibili, di cui uno munito di \"piedi\" antisdrucciolo (il 1\u00b0 pezzo), due perfettamente uguali (pezzo 2 e 3) e un quarto pi\u00f9 corto (la cimetta, il 4\u00b0 pezzo). Completamente composta, la scala pesa circa 55 kg e misura la lunghezza di 10,33 m. Pertanto il limite del suo impiego corrisponde all'altezza di un terzo piano. \u00c8 teoricamente possibile congiungere infiniti pezzi, ma attualmente per motivi pratici e di sicurezza ci si limita alle quattro unit\u00e0 descritte. Data la possibilit\u00e0 di impiego dei pezzi sia separati, sia tra loro variamente congiunti, la scala si presta a soddisfare le esigenze di impiego tanto all'esterno quanto all'interno degli edifici, in stretti vicoli e in aperture verticali (per esempio le trombe degli ascensori e i camini di aerazione). La scala di regola \u00e8 composta e scomposta in appoggio a una parete con una manovra particolare. Per il montaggio al fabbricato della scala nella sua totale lunghezza occorre una squadra di 4 militi sorvegliati da un caposquadra. I militi si avvicinano al fabbricato incolonnati: in prima posizione il milite che porta la cimetta della scala e che avr\u00e0 il compito, durante il montaggio, di assicurare il montante sinistro della scala. In seconda posizione parte il milite che porta il 3\u00ba elemento della scala e che avr\u00e0 il compito di assicurare il montante destro. In penultima posizione arriva il milite che porta al fabbricato il 2\u00b0 pezzo di scala. Egli resta al piede dei tre elementi per \"passarli\" in alto durante la fase di montaggio. L'ultimo milite che raggiunge il fabbricato, porta il 1\u00b0 pezzo che piazza a sinistra degli altri 3 elementi e si prepara al montaggio. Il montaggio avviene \"innestando\" verticalmente uno dopo l'altro i pezzi, sollevati da terra dal milite che lo esegue. In fase di \"istruzione\", quando la scala viene montata e smontata da tutti i membri della squadra, si esegue una rotazione delle posizioni in senso orario. In caso di impedimenti che non consentissero questa manovra, la scala pu\u00f2 anche essere composta orizzontalmente ed elevata poi a braccia per prendere appoggio nel punto desiderato. Il legname normalmente impiegato per la costruzione degli staggi (montanti) \u00e8 abete di prima qualit\u00e0, per la costruzione dei gradini (pioli) si adopera frassino o robinia. I gradini a sezione rettangolare sono incastrati negli staggi e fissati con colla e cunei. Le bussole sono in profilato di acciaio dolce con gola in lastra di rame e massello terminale di riempimento in ferro.\nParticolare esercizio effettuabile con la scala italiana \u00e8 la \"controventatura\" che consiste nel mantenere perpendicolare al terreno la scala senza appoggi mediante due funi annodate a un intermedio e tenute per i quattro capi da altrettanti operatori. Tale utilizzo della scala Italiana viene perlopi\u00f9 utilizzato nelle manifestazioni e raramente negli interventi. Pu\u00f2 servire a raggiungere lampioni, oggetti sospesi a fili a sbalzo o linee elettriche. Ampiamente usata da personale Telecom Italia durante interventi di manutenzione e installazione di linee telefoniche su pali o su facciate di edifici.\nScale dissipative.\nLa scala statica dissipativa garantisce l'immunit\u00e0 alla scarica elettrostatica (ESD) in riferimento alle norme EN 61000-4-2 / IEC 801-2 (1984). Questa normativa definisce i requisiti di immunit\u00e0 degli apparati e/o utensili alle scariche elettrostatiche indotte dall'operatore o da altri apparati situati nelle\nloro immediate vicinanze.\nScale isolanti.\nScale portatili per lavori isolati da correnti elettrici in basse e/o alta tensione: (1) scale in legno (100% riciclabili); (2) scale in vetroresina (non riciclabili: la frantumazione e granulazione \u00e8 una possibilit\u00e0, ma commercialmente non provata; la pirolisi \u00e8 tecnicamente possibile, ma attualmente non economicamente conveniente); (3) scale in alluminio con trattamenti isolanti per lavori isolati da correnti in bassa tensione. \nScala a ganci.\nCome la scala italiana, anche la scala a ganci fa parte del corredo standard degli automezzi dei Vigili del Fuoco.\nTale scala serve per dare la scalata agli edifici dall'esterno utilizzando la successione di finestre, di balconi o di altri appigli che non mancano mai un edificio. Essa \u00e8 relativamente leggera (circa 13 kg) e maneggevole. L'apertura dei ganci \u00e8 di 38 cm. Qualora il davanzale sia di lunghezza superiore all'apertura dei ganci, la scala pu\u00f2 essere ugualmente impiegata, potendo i ramponi a lavorare di punta, purch\u00e9 ne sia impedito lo sganciamento dal corrente inferiore del telaio della finestra. La scala ha la lunghezza di 4,85 m e ci\u00f2 permette il passaggio da un piano all'altro in ogni tipo di edificio. I due montanti sono in frassino e distano tra loro di 17 cm. I montanti sono muniti a conveniente altezza di ponticelli distanziatori che tengono la scala discosta dalle pareti quel tanto che consente al piede di prendere sicuro appoggio sui gradini. La scala pu\u00f2 essere formata o in un pezzo unico o in due pezzi congiunti da snodo a cerniera.\nI vigili del Fuoco, a seguito della normativa di sicurezza che implica che l'operatore deve assicurarsi che i ganci \"rampini\" abbiano una presa sicura, che non pregiudichi lo sgancio improvviso della scala con l'operatore e la conseguente precipitazione;utilizzano la scala a ganci quasi prettamente in fase di discesa e non di scalata. Ad esempio: se bisogna accedere ad un balcone sito al 2\u00ba piano e da sotto non si ha la certezza sulla solidit\u00e0 del punto di appoggio dei ganci, invece di iniziare la scalata dal piano terra a salire, si utilizza (laddove possibile) il balcone sovrastante quello dell'intervento (in questo caso al 3\u00ba piano), ci si assicura che il punto dei ganci sia solido e non manifesti cedimenti, utilizzando la scala in discesa per accedere al piano in totale sicurezza."}
{"id": "1073375", "revid": "400694", "url": "https://it.wikipedia.org/wiki?curid=1073375", "title": "AMX", "text": ""}
{"id": "1073376", "revid": "21880", "url": "https://it.wikipedia.org/wiki?curid=1073376", "title": "Ghiandaia marina", "text": ""}
{"id": "1073379", "revid": "200568", "url": "https://it.wikipedia.org/wiki?curid=1073379", "title": "Legge di Lavoisier", "text": ""}
{"id": "1073383", "revid": "34119", "url": "https://it.wikipedia.org/wiki?curid=1073383", "title": "Scala telescopica", "text": ""}
{"id": "1073385", "revid": "125969319", "url": "https://it.wikipedia.org/wiki?curid=1073385", "title": "Il pasto nudo", "text": "Il pasto nudo (\"Naked Lunch\") \u00e8 un film del 1991 diretto da David Cronenberg.\nIl film \u00e8 ispirato al romanzo \"Pasto nudo\" dello scrittore statunitense William S. Burroughs, nonch\u00e9 alle reali circostanze in cui Burroughs scrisse a Tangeri il suo romanzo, pubblicato prima in Francia nel 1959 e poi nel 1962 negli USA.\nTrama.\nLo sterminatore di scarafaggi William Lee scopre che sua moglie Joan si droga con la polvere gialla utilizzata per uccidere gli insetti. Quando Lee \u00e8 arrestato per possesso di stupefacenti, viene portato in commissariato in stato di allucinazione: qui vede un agente segreto sotto forma di uno scarafaggio gigante. Quest'ultimo assegna a Lee la missione di uccidere Joan, la quale sarebbe una spia dell'organizzazione Interzone Incorporated. Lee uccide lo scarafaggio, ma quando torna a casa trova sua moglie a letto con l'amico scrittore Hank mentre un altro amico, Martin, recita poesie ad alta voce. William invita sua moglie a giocare al \"Guglielmo Tell\" con un bicchiere e una pistola, e le spara alla testa uccidendola: in questo modo porta a termine, inconsapevolmente, la missione assegnatagli.\nA questo punto William viene contattato da un alieno in un bar: gli spiega che deve allontanarsi dalla citt\u00e0 e viene dunque inviato nell'Interzona per scrivere rapporti sull'attivit\u00e0 dell'organizzazione nemica. L'alieno gli porge il biglietto per l'Interzona scusandosi per il fatto che \u00e8 di classe economica e gli suggerisce, giunto a destinazione, di comprare una macchina da scrivere particolare, una \"Clark Nova\" portatile. Sempre sotto effetto di allucinazioni, vede le macchine da scrivere trasformarsi in scarafaggi giganti e invitarlo a trovare un fantomatico dottor Benway. Per farlo dovr\u00e0 sedurre Joan Frost, alter ego della moglie uccisa.\nWilliam capisce che il dottor Benway \u00e8 il capo di un'organizzazione che produce una droga chiamata \"carne nera\", ottenuta da millepiedi giganti. In breve riesce ad arrivare al dottore, che si nascondeva sotto i panni della domestica di Joan Frost, Fadela.\nDopo avere sgominato l'organizzazione di Benway e inviato il rapporto finale sulla vicenda, William pu\u00f2 volare ad Annexia insieme a Joan Frost, di cui si \u00e8 innamorato. Alla frontiera due agenti gli chiedono i documenti e i motivi per cui sia in visita nel paese. William afferma di essere uno scrittore, gli agenti gli chiedono delle prove e l'uomo si gira nella parte posteriore del suo autoveicolo, dove giace Joan Frost dormiente. William la sveglia e le propone di giocare al Guglielmo Tell, uccidendola di nuovo. Gli agenti gli permettono allora di entrare ad Annexia.\nAdattamento.\nLa trama del film prende spunto da alcune visioni del romanzo \"Pasto nudo\", che non \u00e8 costituito da una vera e propria storia, bens\u00ec da una serie di episodi sconnessi ai quali Cronenberg si \u00e8 rifatto per scrivere la sceneggiatura del film: gli scarafaggi, il dottor Benway, l'Interzona sono tutti elementi pi\u00f9 volte presenti nel romanzo.\nNella seconda parte del film, si narra un episodio della vita reale di Burroughs: Martin e Hank, che rappresentano rispettivamente Allen Ginsberg e Jack Kerouac, recuperano William dal suo viaggio nell'Interzona e lo invitano a concludere e pubblicare il suo romanzo, che ha intitolato \"Pasto nudo\", aiutandolo a ordinare le centinaia di fogli di appunti stesi fino a quel momento. William per\u00f2 afferma di non ricordare di avere scritto quei fogli, nemmeno le lettere che Martin sostiene di avere ricevuto. In realt\u00e0, nel 1957 Burroughs fu davvero ritrovato a Tangeri da Kerouac e Ginsberg, sotto effetto di droga e sommerso da fogli di carta che lo scrittore non ricordava di avere scritto. I due amici lo aiutarono a ricomporre i frammenti per dare vita al romanzo \"Pasto nudo\", che lo rese celebre in tutto il mondo.\nBurroughs era fuggito a Tangeri dopo avere commesso l'omicidio accidentale di sua moglie, giocando al Guglielmo Tell con una pistola: un episodio riportato per ben due volte nel film, a sottolineare il trauma sub\u00ecto dallo scrittore."}
{"id": "1073388", "revid": "1305772", "url": "https://it.wikipedia.org/wiki?curid=1073388", "title": "Castello (Cagliari)", "text": "Castello (\"Casteddu de Susu\" in sardo, trad. in italiano \"Castello Superiore\") \u00e8 il principale dei quattro quartieri storici della citt\u00e0 di Cagliari. Sorge in posizione preminente, su un colle calcareo, a circa cento metri sul livello del mare. Popolarmente il quartiere \u00e8 indicato senza l'articolo.\nI Pisani fondarono questo quartiere nel XIII secolo, lo fortificarono, dotandolo di mura, torri e bastioni e vi trasferirono le sedi del potere civile, militare e religioso dalla capitale giudicale di Santa Igia, che avevano precedentemente distrutto, decretando la fine dello stesso giudicato di C\u00e0lari. Da allora, sotto ogni dominazione, da quella Pisana (XIII - XIV secolo), a quella Aragonese-Spagnola (XIV - XVIII secolo) e Piemontese (XVIII - XIX secolo), fino al secondo dopoguerra il Castello ha ospitato i palazzi del potere e le residenze nobiliari, tanto da identificarsi con la citt\u00e0, che non a caso in sardo si chiama \"Casteddu\".\nAl quartiere ancora oggi si accede attraverso le antiche porte medievali, aperte nelle mura che ancora cingono gran parte del perimetro del Castello, isolandolo dal resto della citt\u00e0.\nIl Castello ospita attualmente importanti istituzioni, quali la Prefettura e l'aula Consiliare della Citt\u00e0 Metropolitana di Cagliari nei locali del palazzo Reale, ubicato nella Piazza Palazzo.\nLa Parrocchia del Castello \u00e8 intitolata a santa Maria e cointitolata a Santa Cecilia e ha la sua sede nella Chiesa Cattedrale, la chiesa principale dell'Arcidiocesi di Cagliari, anch'essa nella Piazza Palazzo.\nAnche l'Universit\u00e0 degli Studi di Cagliari ha in Castello la sua sede principale, nel palazzo settecentesco che ospita gli uffici del Rettorato.\nStoria del Castello di Cagliari.\nCronologia dei principali avvenimenti.\nDi seguito si riporta una cronologia essenziale di eventi che hanno segnato, direttamente o indirettamente, la storia di Castello, della citt\u00e0 di Cagliari e della Sardegna.\nMonumenti e luoghi d'interesse.\nIl quartiere offre numerosi motivi per una visita, numerose sono infatti le testimonianze storiche e artistiche che vi si trovano.\nI monumenti pi\u00f9 noti, quelli che costituiscono una tappa quasi obbligata per chi visita la citt\u00e0, sono sicuramente e a ragione la Cattedrale, le Torri Pisane e il Bastione di Saint Remy.\nTuttavia i luoghi forse pi\u00f9 suggestivi di Castello si trovano percorrendo la strette vie, le scalette, le piazzette che si aprono, come terrazze, su bellissimi panorami e affacciandosi negli scuri androni dei palazzi, un tempo sontuose residenze nobiliari e oggi spesso decadenti e bisognosi di restauri, visitando le altre chiese che, a differenza della Cattedrale, dall'esterno neppure si notano, ma custodiscono al loro interno interessanti opere d'arte.\nArchitettura civile e militare.\nPalazzi.\nIl quartiere, essendo stato eletto dalla fondazione a sede ufficiale delle principali autorit\u00e0 e luogo ambito dalle famiglie nobili sarde per edificarvi una loro residenza, offre ancora la possibilit\u00e0 di ammirare gli antichi palazzi in cui si scrissero ampi capitoli della storia di Sardegna.\nArchitettura religiosa.\nChiese.\nNel quartiere si contano attualmente sette chiese:\nTestimonianze dello stile gotico aragonese sono quattro chiese di Castello, edificate nel XVI secolo:\nAllo stile barocco fanno invece riferimento:\nSi conserva ancora la memoria della non pi\u00f9 esistente chiesa del monastero di Santa Caterina, distrutto alla fine del XIX secolo per fare posto all'attuale omonima scuola elementare. Sotto l'edificio scolastico si dovrebbe ancora trovare la cripta del monastero, dove le monache usavano seppellire le consorelle defunte. Poco lontano, sotto la pavimentazione della terrazza del bastione di Santa Caterina, in seguito a recenti scavi per lavori di manutenzione, sono stati ritrovati degli ambienti, probabilmente riferibili a un edificio chiesastico risalente al XIII secolo.\nLa panoramica sugli edifici religiosi del Castello di Cagliari non pu\u00f2 concludersi senza fare riferimento ai due vasti complessi del Collegio Gesuitico, presso la basilica di Santa Croce, edificio settecentesco in parte utilizzato oggi dalla Facolt\u00e0 di architettura dell'Universit\u00e0 di Cagliari e del collegio degli Scolopi, edificio ottocentesco oggi sede del Liceo artistico statale.\nMusei.\nLa gran parte dei musei di Castello e di Cagliari in generale, sono attualmente ospitati nei locali del moderno polo museale noto come Cittadella dei musei; in questo complesso di edifici, costruito negli anni settanta del XX secolo sull'area che ospit\u00f2 il Regio Arsenale, si trovano:\nInoltre si organizzano interessanti mostre temporanee e altri eventi culturali. Si accede alla Cittadella attraverso un'imponente porta ottocentesca, affacciata sulla Piazza Arsenale.\nIl sistema museale di Castello non si esaurisce nella Cittadella; nei locali ristrutturati di via Fossario, nei pressi della Cattedrale, si trova il Museo del Duomo, che ospita il Tesoro della Cattedrale, mentre il Palazzo dell'Universit\u00e0 custodisce la Collezione sarda Luigi Piloni.\nStrade e piazze.\nLe vie.\nIl quartiere si sviluppa sul classico schema detto \"a fuso\", caratterizzante diversi quartieri e citt\u00e0 di origine medioevale, con la cinta di mura e torri che stringe il nucleo abitato in corrispondenza delle estremit\u00e0 nord e sud. Le due estremit\u00e0 del Castello sono collegate tramite lunghe e strette strade, a loro volta connesse da vicoli e scalette.\nIl centro del Castello \u00e8 percorso interamente dalla via Lamarmora, o La Marmora, intitolata al generale Alberto Ferrero della Marmora, che scende dalla piazza Indipendenza, a nord, passa per la centrale piazza Carlo Alberto e termina nel piccolo slargo di piazzetta Lamarmora, a sud. La via, denominata dai Pisani \"ruga mercatorum\", prima di prendere l'attuale denominazione era conosciuta come via Dritta (nome che mantiene ancora in sardo: \"sa ruga deretta\").\nL'antica \"ruga marinariorum\", poi via dei Cavalieri e attualmente via Nicol\u00f2 Canelles, intitolata al canonico che introdusse la tipografia in Sardegna nel XVI secolo, inizia anch'essa da piazza Indipendenza e termina al bastione di Santa Caterina (in sardo \"sa ruga de is caballerus\" nella parte alta e \"sa ruga de Santa Caterina\" nella parte bassa), mentre la pi\u00f9 corta via Martini, antica \"ruga fabrorum\", segue la linea dei palazzi sul lato est di piazza Indipendenza e conduce alla piazza Palazzo. Dal lato sud di piazza Palazzo partono due viuzze che conducono verso il bastione di Saint Remy, la via Duomo, un tempo conosciuta come via dei Pellicciai o via della Speranza (in sardo \"sa rugh'e sa Seu\", ossia la via della Cattedrale), e la via del Fossario (antica area cimiteriale annessa alla Cattedrale; in sardo \"su Fossariu\") che, superato un buio portico, offre un bel colpo d'occhio su un'ampia veduta panoramica della citt\u00e0.\nAltra importante direttrice del quartiere \u00e8 la via dei Genovesi, accesso diretto al Castello da Stampace tramite la salita di via Porcell, e che termina nella piazzetta Lamarmora. Dalla via dei Genovesi, prima traversa a destra arrivando da via Porcell scende la via Santa Croce, l'antico \"vicus iudeorum\", che costeggiando il bastione Santa Croce, conduce alla Torre dell'Elefante (in sardo, ancor oggi \"sa ruga de is giud\u00ecus\"). L'area del quartiere compresa tra via dei Genovesi e via Santa Croce, nel Medioevo quartiere ebraico, \u00e8 caratterizzata dalle viuzze pi\u00f9 anguste del Castello, una di queste denominata eloquentemente proprio via Stretta. In questa zona si trova anche la suggestiva via Corte d'Appello, ricoperta dalle crociere del portico dell'ex Collegio Gesuitico.\nLe piazze.\nTra le piazze pi\u00f9 importanti troviamo:\nCastello com'era.\nAttraverso le fotografie scattate nella seconda met\u00e0 del XIX secolo, alcune delle quali ad opera del viaggiatore francese \u00c9douard Delessert nel 1854, \u00e8 possibile farsi un'idea dei cambiamenti che hanno interessato il quartiere e i suoi edifici, particolarmente a cavallo tra il XIX e il XX secolo, quando si ebbero, tra gli altri interventi, la sistemazione del Bastione di Saint R\u00e9my (1899), il restauro delle torri pisane (1906) e lo smantellamento della facciata barocca del Duomo (1902)."}
{"id": "1073389", "revid": "1522738", "url": "https://it.wikipedia.org/wiki?curid=1073389", "title": "Presidente della Repubblica Islamica dell'Iran", "text": "Il presidente della Repubblica Islamica dell'Iran \u00e8 il capo del governo dell'Iran e la pi\u00f9 alta carica istituzionale del paese.\nRuolo nello Stato.\nIl presidente della Repubblica Islamica dell'Iran \u00e8 il capo del governo ma ricopre anche incarichi spettanti ad un capo di Stato (che, sotto molti aspetti, \u00e8 la Guida Suprema), come la nomina degli ambasciatori. Il presidente della Repubblica ha assunto le funzioni governative dal 1989, quando una modifica della Costituzione dell'Iran ha abolito la carica di primo ministro e ha appunto passato le sue funzioni al presidente. In questo modo, la Guida Suprema - cui spettavano funzioni religiose e poco inerenti al potere materiale, bench\u00e9 \"de facto\" rappresentasse gi\u00e0 dal trionfo della rivoluzione la carica eminente dello Stato - ha assunto alcune funzioni cerimoniali precedentemente spettanti al presidente della Repubblica. Costituzionalmente, il presidente della Repubblica \u00e8 responsabile verso il popolo e la Guida Suprema dell'Iran.\nIl presidente nomina i membri del Majilis e del governo, con il diritto di dimetterli. Ha diritto di veto su ogni emendamento del Majilis. Se la Guida Suprema (comandante in capo delle forze armate) lo stabilisce, il presidente copre le funzioni del comandante in capo dell'esercito e quindi ha potere militare. Nomina il segretario del Consiglio di Sicurezza Nazionale, i governatori delle province e gli ambasciatori in paesi stranieri. Recentemente, il diritto di nominare i sindaci \u00e8 passato dal presidente al popolo. Il presidente \u00e8 inoltre capo del Consiglio della Rivoluzione Culturale e del Consiglio di Sicurezza Nazionale.\nQualificazioni ed elezione.\nIl presidente dell'Iran \u00e8 eletto a suffragio universale da tutti i cittadini adulti della Repubblica Islamica. I candidati sono approvati dal Consiglio dei Guardiani, spesso su \"consiglio\" della Guida Suprema, che inoltre provvede a firmare la validit\u00e0 delle elezioni. Il presidente deve avere i seguenti pre-requisiti:\nBench\u00e9 voci occidentali accusino la Guida Suprema dell'Iran di perseguire la linea del veto del Consiglio dei Guardiani sui candidati per mantenere un potere di tipo conservatore rigido, va sottolineato che pi\u00f9 volte sono stati accettati candidati riformisti e musulmani moderati. Uno di loro, Mohammad Khatami, \u00e8 stato anche eletto presidente della Repubblica per due mandati.\nSe il presidente viene prematuramente a mancare, la legge iraniana prevede la costituzione immediata di un Consiglio Presidenziale provvisorio per farne le veci fino alle nuove elezioni.\nIl presidente resta in carica per quattro anni.\nL'attuale presidente \u00e8 Ebrahim Raisi, in carica dal 3 agosto 2021. "}
{"id": "1073393", "revid": "745179", "url": "https://it.wikipedia.org/wiki?curid=1073393", "title": "Scala a libro", "text": ""}
{"id": "1073397", "revid": "287204", "url": "https://it.wikipedia.org/wiki?curid=1073397", "title": "Sternorrhyncha", "text": "Sternorrhyncha \u00e8 un raggruppamento sistematico di Insetti dell'ordine dei Rhynchota (sottordine Homoptera).\nMorfologia.\nGli Sternorrhyncha comprendono specie esclusivamente fitomize con uno spiccato adattamento morfologico e fisiologico alla fitofagia. La principale caratteristica \u00e8 la morfologia dell'apparato boccale: la base del rostro \u00e8 situata fra le coxe delle zampe anteriori e in alcuni raggruppamenti \u00e8 addirittura incassata nel prosterno; di conseguenza l'apparato boccale \u00e8 in posizione ventrale e fuoriesce dalle zampe anteriori.\nAltri caratteri morfologici tipici degli Sternorrinchi sono le antenne, formate da 3-11 articoli, generalmente lunghe, i tarsi formati da 1 o 2 articoli, le ali completamente membranose (sia quelle anteriori sia quelle posteriori) e con nervatura semplificata. Sono frequenti le forme attere.\nLa morfologia pu\u00f2 risultare notevolmente semplificata in alcuni gruppi sistematici: in particolare si riscontra una semplificazione morfologica nelle femmine e negli stadi di neanide dalla 2\u00aa et\u00e0 in poi di entrambi i sessi nella maggior parte dei Coccoidei, negli stadi preimmaginali degli Aleurodi e negli stadi di neanide dei Psilloidei. Questa semplificazione morfologica si associa con una sostanziale sedentariet\u00e0, derivata come estremo adattamento al tipo di alimentazione.\nBiologia.\nA prescindere dalla complessit\u00e0 morfologica, gli Sternorrinchi in generale sono insetti poco mobili e tendono ad insediarsi pi\u00f9 o meno definitivamente sull'organo vegetale attaccato o a spostarsi solo in determinate condizioni. Nei Coccoidei pi\u00f9 evoluti, la scarsa mobilit\u00e0 degli stadi giovanili \u00e8 portata all'estremo con l'involuzione morfologica (Catametaboli) che subiscono le femmine nel corso dello sviluppo, in quanto una volta insediate mantengono definitivamente la posizione.\nFra gli adattamenti anatomo-fisiologici alla fitofagia si segnala l'assenza dei tubi malpighiani e la presenza, frequente, di forme di simbiosi con microrganismi (batteri e saccaromiceti) ospitati in cellule isolate (\"micetociti\") o in organi pluricellulari (\"micetomi\"). \u00c8 inoltre presente la camera filtrante, con l'eccezione di alcuni taxa che dispongono di sistemi alternativi di filtrazione e concentrazione con eliminazione dei glucidi e dell'acqua assorbiti in eccesso. La maggior parte degli Sternorrinchi produce perci\u00f2 abbondanti quantit\u00e0 di melata. Fanno eccezione gli afidi delle famiglie Phylloxeridae e Adelgidae e le cocciniglie della famiglia Diaspididae.\nSotto l'aspetto etologico \u00e8 frequente il gregarismo, rappresentato da una forma rudimentale di vita sociale, ma in alcuni casi, ricorrenti fra alcuni afidi galligeni, si riscontrano anche abbozzi di eusocialit\u00e0, con la comparsa di polimorfismi funzionali assimilabili a quelli degli Isotteri e degli Imenotteri sociali. Va inoltre detto che la produzione di melata associata al gregarismo fa s\u00ec che si instaurano fenomeni di simbiosi mutualistica tra la specie fitomiza e i Formicidi, ricorrente fra gli afidi e alcune cocciniglie.\nAlla riproduzione sessuale si accompagnano o si sostituiscono del tutto forme di riproduzione basate sulla partenogenesi telitoca. Negli Afidi \u00e8 in genere presente un ciclo complesso che alterna generazioni anfigoniche a generazioni partenogenetiche. Fra le altre forme di riproduzione particolari che si possono riscontrare fra gli Sternorrinchi vanno segnalate l'ermafroditismo e la viviparit\u00e0.\nImportanza economica.\nLa spiccata fitofagia e gli adattamenti comportamentali, anatomici e fisiologici fanno di questo raggruppamento uno dei pi\u00f9 importanti nell'ambito dell'Entomologia agraria. Gli Sternorrinchi comprendono infatti insetti tristemente noti in campo agricolo per l'entit\u00e0 dei danni direttamente prodotti e, talvolta, anche indirettamente attraverso la trasmissione di virosi. A questo raggruppamento fanno capo, infatti, gli Afidi, le Cocciniglie, le Mosche bianche e le Psille.\nSistematica.\nTradizionalmente gli Sternorrhyncha sono considerati un raggruppamento sistematico inquadrato al rango di Sezione, all'interno del sottordine degli Homoptera. I pi\u00f9 recenti schemi tassonomici, tuttavia, elevano questo gruppo al rango di Sottordine, tralasciando la tradizionale suddivisione dei Rincoti in Heteroptera e Homoptera.\nLa sezione si suddivide in quattro grandi superfamiglie, tutte comprendenti insetti fitofagi di grande importanza agraria, a loro volta suddivise in famiglie:"}
{"id": "1073398", "revid": "125427231", "url": "https://it.wikipedia.org/wiki?curid=1073398", "title": "Dialetti della Puglia", "text": "I dialetti della Puglia, storicamente parlati nell'attuale regione amministrativa, non formano una compagine omogenea: infatti i dialetti parlati nei settori centro-settentrionali della regione rientrano nel gruppo meridionale intermedio, mentre i dialetti salentini, parlati nella parte meridionale della regione, appartengono al gruppo meridionale estremo.\nIl tratto principale che separa i suddetti due gruppi italoromanzi pugliesi \u00e8 il trattamento delle vocali atone, ossia non accentate, soprattutto in posizione post-tonica: in molti dei dialetti alto-meridionali queste subiscono il noto mutamento in /\u0259/ (vocale popolarmente definita \u201cindistinta\u201d e trascritta solitamente come \"e\"), mentre ci\u00f2 non accade nel gruppo salentino n\u00e9 negli altri dialetti dell'italoromanzo meridionale estremo. Si tratta della stessa divisione che intercorre fra Calabria settentrionale e Calabria centro-meridionale, e dunque \u2013 nell'insieme \u2013 fra il gruppo italoromanzo meridionale intermedio e il gruppo italoromanzo meridionale estremo: molto pi\u00f9 a nord, la diversit\u00e0 sistematica forma anche il confine con i dialetti italiani mediani. Tale \"affievolimento\" delle vocali non accentate comporta delle ripercussioni sui fatti morfologici, ad esempio sulle variazioni di genere o di numero dei sostantivi (mediante il fenomeno della metafonesi) nonch\u00e9 sulla coniugazione dei verbi.\nLungo la linea di demarcazione fra italoromanzo meridionale intermedio e italoromanzo meridionale estremo potrebbero sussistere dialetti di transizione come il tarantino, ma \u00e8 pi\u00f9 probabile che questi (come altri \"ibridi\" distribuiti qua e l\u00e0 nella penisola italiana) rientrino nell'una o nell'altra lingua.\nInfine esistono in Puglia isole linguistiche arb\u00ebresh\u00eb, grecaniche e francoprovenzali, che sono per\u00f2 da considerarsi alloglotte (ossia parlate non-italiche).\nGruppo dei dialetti alto-meridionali.\nNella classificazione ISO 639-3, i dialetti italiani meridionali compaiono raggruppati nella denominazione lingua napoletana. La tradizione letteraria italiana riconosce l'unit\u00e0 culturale e linguistica di queste parlate, chiamate anche pugliese finch\u00e9 con \"Apulia\" si intese l'Italia meridionale, prima dell'Unit\u00e0 d'Italia.\nSecondo una classificazione ormai consolidata sin dagli ultimi decenni del XIX secolo, il territorio dei dialetti alto-meridionali si estende dall'Adriatico al Tirreno e allo Jonio, e pi\u00f9 precisamente dal corso del fiume Aso, a nord (nelle Marche meridionali, fra le provincie di Ascoli Piceno e Fermo), fino a quello del fiume Coscile, a sud (nella Calabria settentrionale, provincia di Cosenza), e da una linea che unisce, approssimativamente, il Circeo ad Accumoli a nord-ovest, fino alla strada Taranto-Ostuni a sud-est.\nA questo gruppo appartengono i dialetti della Puglia centro-settentrionale i quali, da un punto di vista storico-geografico, possono suddividersi in dialetti della Daunia (o Capitanata) e dialetti della Terra di Bari (approssimativamente l'antica Peucezia), cui vanno aggiunti quelli dell\"'area di transizione\" verso il dialetto salentino.\nNei dialetti della Puglia centro-settentrionale il vocalismo appare piuttosto ampio e variegato: se in sillaba atona compare assai spesso la vocale centrale media (scev\u00e0) , in sillaba tonica compare talora la vocale centrale chiusa ; tuttavia, poich\u00e9 la differenza tra le due vocali centralizzate non ha valore distintivo (dipende unicamente dalla presenza o meno dell'accento tonico), entrambe vengono solitamente trascritte \"e\", \"o\", \"\u00eb\" oppure \"\u0259\".\nLe vocali atone che seguono la sillaba accentata (ma spesso anche quelle che la precedono) assumono normalmente il suono breve e indistinto dello scev\u00e0: \"fel\u00ecscene\" [f\u0259l\u00ec\u0161\u0259n\u0259] \"fuliggine\", \"m\u00e8nele\" [m\u00e8n\u0259l\u0259] \"mandorla\". Si conserva solo la \"a\" in proton\u00eca (\"la figghia ir\u00f2sse\" \"la figlia grande\") e in genere la \"u\" e la \"i\" finali nei soli aggettivi dimostrativi (\"cuddu cavadde\" \"quel cavallo\", \"quissi stracurse\" \"questi discorsi\"). Le vocali toniche, se le parole latine d'origine terminano in , vanno incontro a chiusura (metafonia) o a dittongazione. Per cui la diventa \"u\" (\"feleture\" \"turacciolo\") o \"\u00fa\u0259\" (\"f\u00faeche\" \"fuoco\") e la E diventa \"i\" (\"acite\" ) o \"\u00ed\u0259\" (\"v\u00ederne\" 'inverno'). Lo stesso accade se la parola latina o postlatina termina in -I: \"sole\" \"sola -e\" ma \"sule\" , \"bbone\" \"buona -e\" ma \"bb\u00faene\" , \"fr\u00e9dde\" \"fredda -e\" ma \"fridde\" \"freddi\", \"p\u00e9de\" \"piede\" ma \"p\u00edede\" \"piedi\". Sar\u00e0 la metafonia che \u2013 dato l'affievolirsi delle finali \u2013 permetter\u00e0 di distinguere il genere (\"bbone - bb\u00faene\", \"fredde - fridde\") e il numero (\"pede\" - \"p\u00edede\", \"mese - mise\") di molti nomi e aggettivi, cos\u00ec come le persone dei verbi (\"corre\" \"corro\", \"curre\" \"corri\").\nL'affievolirsi delle vocali atone finir\u00e0 per accentuare ulteriormente le vocali toniche che andranno incontro ad allungamento e al cosiddetto \"frangimento vocalico\", con la produzione di dittonghi caratteristici dei singoli centri, come (Mattinata) \"p\u00e8ipe\" \"pepe\", (Peschici) \"s\u00e0ire\" \"sera\", (Cerignola) \"sc\u00f2upe\" \"scopa\", (Molfetta) \"s\u00e0ete\" \"seta\", (Bitonto) \"r\u00e8upe\" \"rapa\", \"medd\u00f2iche\" \"mollica\", \"n\u00e0uce\" \"noce\", \"l\u00ecuce\" \"luce\".\nI dialetti dauni e quelli centrali, diversamente dai dialetti salentini, prepongono una \"i\", detta prostetica, alla vocale iniziale: (Carlantino) \"i\u00e9ve m\u00f3rte\" e (Casamassima) \"i\u00e9re mu\u00e9rte\" \"era morto\". Costante \u00e8 poi l'inserimento (anaptissi) di una \"e\" tra consonante e semiconsonante: \"cumbassej\u00f2ne\" \"compassione\".\nIl verbo \"andare\", antico italiano \"gire\" (\"*jire\", dal lat. ), nel foggiano pu\u00f2 essere \"i\u00ec\", come in Molise, Lucania e Campania: (Torremaggiore) \"ce n'\u00e8 iute\" \"se n'\u00e8 andato\", (Vico del Gargano) \"ce ne i\u00f2\" \"se n'and\u00f2\"; oppure \"sc\u00ec\" [\u0161\u00ec]. La forma \"sc\u00ec\" si ha soltanto nella fascia periferica orientale e meridionale della Daunia (Vieste, Monte Sant'Angelo, Trinitapoli, Cerignola, Candela, Sant'Agata di Puglia). Il barese ha solo la forma \"sc\u00ec\", esito presente anche in tutto il Salento (\"sc\u00ecre, sc\u00e8ri\"). Come \"sc\u00ec\" si comportano anche parole tipo \"sc\u00ednere\" (con metatesi nell'area murgiana in \"sc\"\"\u00ecrene\") (lat. ), \"fusce\" (lat. ), \"scett\u00e9\" \"gettare\", \"masc\u00e8ise\" \"maggese\".\nNel nord Gargano si dice \"auz\u00e0\" \"alzare\" (lat. \"*altiare\"), nell'area della transumanza \"avez\u00e0\", nel settore dauno-irpino \"alez\u00e0\", e in Terra di Bari \"ialz\u00e8\".\"\" Il latino \"basiare\" \"baciare\" diventa \"vasci\u00e0\" [va\u0161\u00e0] nel nord Gargano, \"bac\u00e9\" nel Tavoliere e \"vas\u00e0\" o \"vas\u00e9\" nel resto della Puglia.\nIl pronome dimostrativo \"quello\" (lat. \"eccum illum\") suona \"qu\u00e9lle, quille, qu\u00e9dde, quidde\" in tutta la Daunia, tranne nei dialetti garganici meridionali (\"cudde\", \"c\u00f3dde\")\nI dialetti centrali hanno forme del tipo \"cudde\", meno diffusamente \"curre\"\nIn tutta la Puglia centro-settentrionale si dice \"quanne\" \"quando\" e la \"n\" sonorizza la consonante che la segue: \"ang\u00f3re\" \"ancora\", \"penz\u00e0\" \"pensare\", \"lundane\" \"lontano\", \"ngand\u00e0\" \"incantare\", \"cambagne\" \"campagna\". I nessi consonantici -MB- e -NV- danno origine a \"-mm-\": \"jamme\" \"gamba\", \"cumm\u00e8nde\" \"convento.\nI gruppi consonantici latini -CL-, -PL- e -TL-, come in tutto il Meridione, danno \"chi: acchi\u00e0\" (lat. \"*oculare\") \"trovare\", \"chiove\" (&lt; \"pluere\") \"piovere\", \"sicchie\", da \"sit(u)la\", \"secchia\".\nLa -LL- si conserva nel Subappennino e nel Tavoliere (\"n\u00edelle\" \"anello\", \"vet\u00edelle\" \"vitello\"), mentre si pronuncia \"-dd-\" nel Gargano (\"stadde\" \"stalla\") e nella parte meridionale della Daunia, cos\u00ec come nell'apulo-barese e nelle province di Brindisi e Taranto, dove per\u00f2, come nel leccese, in alcuni centri viene pronunciata con la lingua retroflessa.\nLa G- di \"grosso\" si conserva in tutta la Puglia centro-settentrionale, tranne nel nord della Daunia (\"r\u00f2sse\"), come nella vicina Campania, mentre a Monte Sant'Angelo, a Mattinata, a Crispiano, come in vari centri del materano, si trasforma in \"i\" (\"iru\u00e9sse\").\nAl tratto tra Manfredonia e Bari grosso modo corrisponde buona parte della Campania e della Lucania centro-settentrionale, oltre che per la distinzione fra genere maschile e neutro, per il \"rafforzamento fonosintattico\" determinato dall\u2019articolo femminile plurale e dall\u2019articolo neutro, nonch\u00e9 da altre cogeminanti. Ma, mentre in Campania il raddoppiamento in dipendenza dei suddetti articoli \u00e8 un fenomeno caratteristico e vivace, sul versante adriatico esso tende sensibilmente a regredire.\nNel Gargano, limitatamente a Monte Sant\u2019Angelo e a Mattinata, esso \u00e8 tuttora ben presente. L\u2019articolo femminile plurale (\"i / li\"), a differenza dell\u2019articolo maschile plurale, formalmente identico, determina rafforzamento, distinguendo il genere: \"i cuggine\" \u201ci cugini\u201d - \"i ccugg\u00ecne\" \u201cle cugine\u201d, \"i figghie\" \u201ci figli\u201d - \"i ffigghie\" \u201cle figlie\u201d, \"i mule\" \u201ci muli\u201d - \"i mmule\" \u201cle mule\u201d. Allo stesso modo l\u2019articolo neutro, formalmente identico al maschile singolare: \"lu rrusse\" \u201cil (colore) rosso\u201d, \u00e8 diverso da \"lu russe\" \u201cl\u2019uomo dai capelli rossi\u201d. Il neutro caratterizza i nomi non pluralizzabili: \"u mm\u00e9le\" \u201cil miele\u201d, \"u ff\u00f2rte\" \u201cil (gusto del) piccante\u201d, \"lu mmang\u00e9\" \u201cil mangiare, il cibo\u201d. E ancora, con altre cogeminanti: \"ssu pp\u00e9ne\" \u201cquesto pane\u201d, \"atu pp\u00e9ne\" \u201caltro pane\u201d; \"cch\u00e9 bb\u00e8lli ppat\u00e9ne\" \u201cche belle patate\u201d, \"qualli ccarte?\" \u201cquali carte?\u201d.\nMan mano che si scende verso Bari il rafforzamento fonosintattico tende a recedere e i centri che lo presentano si alternano a quelli che non lo presentano. Cos\u00ec Manfredonia ne \u00e8 sprovvisto e Trinitapoli ne \u00e8 in gran parte privo. A Bari ci sono \"u ff\u00edrre\" \u201cil ferro\u201d, \"u ssale\" \u201cil sale\u201d, \"u mm\u00ec\" \u201cil mio, ci\u00f2 che \u00e8 mio\u201d. Ma il fenomeno tende a scomparire. Cos\u00ec ormai si dice \"u s\u00e0nghe\", mentre il neutro rimane cristallizzato nella locuzione \"sc\"\"ett\u00e0 u ssanghe da nganne\" (\u2018gettare il sangue dalla gola\u2019) \u201cdar fondo a tutte le proprie forze\u201d. A Minervino Murge tra le parole che sopravvivono ci sono \"re llarde\" \"il lardo\" e \"re ss\u00edere\" \"il siero\".\nI dialetti della Puglia centro-settentrionale non usano il futuro romanzo \u201ccanter\u00f2\u201d, ma, come in altre variet\u00e0 italoromanze meridionali, una forma perifrastica in cui \u00e8 per\u00f2 insito anche il senso di \u201cdovere\u201d. Il futuro romanzo \u00e8 usato nel Gargano sud solo per indicare la probabilit\u00e0 di un\u2019azione, la sua supposizione: \"starradde durm\u00e8nne\" \u201cstar\u00e0 dormendo\u201d, ossia \u201cforse sta dormendo\u201d, \"sc\"\"iarradde\" \"cr\u00e9\" \u201cforse andr\u00e0 domani\u201d.\nIl futuro perifrastico si forma con HABEO (\"\u00e9i\", \"\u00e9\", \"agge\" in Daunia, \"ea\" nel Gargano, \"agghie\" in Terra di Bari e \"aggiu\", \"agghiu\" nel Salento), la preposizione \u201cda\u201d o \u201ca\u201d e l\u2019infinito: \"\u00e9ja purt\u00e9\" \u201cporter\u00f2\u201d, \"a da i\u00ec\" \u201candrai, devi andare\u201d in Daunia; \"a da purt\u00e0\" \u201cporterai\u201d, \"av'a purt\u00e0\" \u201cporter\u00e0\u201d, \"on a purt\u00e0\" \"porteranno\" a Trani o ad Altamura; \"aggiu amare\" \u201camer\u00f2\u201d a Lecce, dove \u201ca\u201d \u00e8 caduto per elisione.\nDialetti della Daunia.\nSe ne distinguono due tipologie fondamentali: quella settentrionale (a nord della linea San Severo-Peschici) e quella meridionale (a sud dalla linea Lucera-Vieste). Nell'area appenninica il confine \u00e8 dato dall'isola linguistica della Valmaggiore (popolata dalla minoranza francoprovenzale) che funge da cuscinetto tra i dialetti \"dauno-sannitici\" della valle del Fortore a nord da quelli \"dauno-irpini\" della valle del Cervaro a sud.\nNell'area settentrionale, come in Abruzzo e Molise, la \"testa\" \u00e8 detta \"c\u00f2ccia\" o \"c\u00f2cce\" &lt; lat. \"chiocciola\", nella meridionale invece si chiama \"c\u00e0pe, ch\u00e9pe\" &lt; lat. CAPUT come nel barese e nel garganico.\nIl lessico dei dialetti pugliesi, e della Daunia in particolare, presenta svariate parole di origine araba, che in parte si diffusero dalla Sicilia durante la dominazione araba (VIII-XI secolo), in parte giunsero attraverso la Spagna e in parte sono da attribuire ai musulmani di Federico II: \"arracam\u00e0\" ar. raqama \"ricamare\", \"arrass\u00e0\" ar. arrada \"allontanare\", \"bbardasce\" ar. bardag' \"ragazzo\", (Gargano sud) \"ch\u00e9me\" ar. hama \"pula\", (Manfredonia) \"m\u00e0zzere\" ar. ma'sara \"mazzera\", \"sci\u00e0bbeche\" ar. sciabaca \"tipo di rete da pesca\", \"tam\u00e0rre\" ar. tammar ('venditore di datteri') \"persona rozza\", \"v\u00e0rde\" ar. barda'a ('sella da carico') \"barda\". Quest'ultimo termine si riscontra in tutta la Daunia, mentre in Terra di Bari \u00e8 nettamente prevalente la parola \"mm\u00e0ste\" / \"mbaste\" \"basto\", derivante dal lat. .\nDialetti dei Monti Dauni.\nSe ne distinguono due variet\u00e0 fondamentali, quella dauno-sannitica a nord e quella dauno-irpina a sud, separate l'una dall'altra da un'isola linguistica\nfrancoprovenzale (o \"arpitana\") localizzata nell'alta Valmaggiore.\nIl dialetto \"dauno-sannitico\" si parla nei comuni della Daunia situati nel settore settentrionale dei Monti della Daunia. Esso mostra alcune affinit\u00e0 con i dialetti dell'area nord-garganica, ma \u00e8 stato significativamente influenzato dal dialetto lucerino che conserva talune peculiarit\u00e0 dovute alla presenza nel Medioevo dell'insediamento arabo di Lucera.\nQuesto dialetto, in cui rientrano, tra gli altri, Castelnuovo della Daunia, San Marco La Catola, Celenza Valfortore, Pietramontecorvino, Alberona, Roseto Valfortore, \u00e8 caratterizzato da:\nIl dialetto dauno settentrionale conserva in genere la geminata latina -LL- (\"galle\" \"gallo\"), mentre gli affini dialetti del Gargano settentrionale, tranne Peschici (\"i\u00e0lle\"), Apricena e Lesina, presentano l'esito \"-dd-\": (Rodi Garganico) \"g\u00e0dde\".\nIl dialetto di Volturino \u2013 come di San Marco in Lamis nel Gargano \u2013 presenta condizioni che richiamano quelle dell'area sannitica, con la tipica metafonia \u00absabina\u00bb: \"m\u00e9se - mise\" \"mese, -i\", \"p\u00e8de - p\u00e9de\" \"piede, -i\", \"n\u00f2ue - n\u00f3ue\" \"nuova, -o\", \"c\u00f3nde - c\u00f9nde\" \"io conto, tu conti\".\nIl dialetto di Alberona ha \"sta\u1e0d\u1e0de\" con \"-\u1e0d\u1e0d-\" che suona come a Lecce, ma anche come nel limitrofo Sannio irpino (a San Giorgio la Molara, ad esempio). Potrebbe anche trattarsi di una spia dell'arrivo fin l\u00ec dei Bizantini; in effetti ad Alberona, cos\u00ec come nella parte pi\u00f9 meridionale della provincia, la \"culla\" si chiama \"n\u00e0che\", parola di origine greca del tutto assente nel resto della Daunia.\nIl dialetto \"dauno-irpino\"\n\u00e8 parlato invece pi\u00f9 a sud, ai confini con l'Irpinia, nei paesi dei monti Dauni attraversati dall'antica via Appia Traiana e dalla medievale via Francigena.\nGi\u00e0 in epoca pre-romana tali territori costituivano la fascia di confine tra Sannio e Apulia mentre nell'alto medioevo essi furono lungamente contesi fra il ducato di Benevento e l'impero bizantino. Tale particolare parlata mostra pertanto evidenti caratteri di transizione con il dialetto irpino e, pi\u00f9 specificatamente, con il vernacolo arianese.\nIl dauno-irpino, stando ai centri investigati dal Melillo, sembra caratterizzato da:\nNel Gargano settentrionale, al confine con il Molise, nel Subappennino a nord di Lucera, e nel dauno-irpino a sud della linea immaginaria che unisce Bovino a Candela la \"culla\" deriva il suo nome dal latino: (Sant'Agata di Puglia) \"c\u00f2nnela\" dim. di .\nDialetti del Tavoliere.\nI dialetti del medio-Tavoliere (ivi compreso il foggiano) sono caratterizzati da:\nIl dialetto foggiano \u00e8 ascrivibile non oltre la citt\u00e0 di Foggia (capoluogo della provincia omonima dal 1806). Questo vernacolo deriva dalla contaminazione di varie parlate anche non regionali, in quanto la citt\u00e0 era sede della regia dogana nonch\u00e9 capolinea di una vasta rete di tratturi e tratturelli, le antiche vie della transumanza che giungevano fino in Abruzzo.\nIl dialetto del basso Tavoliere si parla nella citt\u00e0 di Cerignola e nei centri limitrofi. Presenta alcuni caratteri di transizione con i dialetti dell'area apulo-lucana.\nDialetti del Gargano.\nNel promontorio del Gargano si possono distinguere un tipo settentrionale caratterizzato da assenza di metafonesi delle vocali latine \u0114 e \u014e (\"p\u00e9de\" \"piede -i\"; \"bb\u00f3ne\" \"buona -o\"), e uno meridionale caratterizzato da presenza di metafonesi (o dittongazione) delle vocali medio-basse (\"p\u00e9te\" \"piede\" ma \"p\u00edete\" \"piedi\"; \"bb\u00f3ne\" \"buona -e\" ma \"bb\u00faene\" \"buono -i\"). Il tipo settentrionale presenta notevoli affinit\u00e0 con il dialetto parlato nel Subappennino dauno situato a nord-ovest di Foggia (tra l'altro, il fonema [\u00e7] &lt; FL di parole come [\u00e7or\u0259] \"fiore\", anticamente presente a Peschici e in epoca contemporanea a San Marco in Lamis e soprattutto a Rignano Garganico, si ritrova in una decina di centri a ridosso del settore nord dei monti Dauni, da Celenza Valfortore a Volturino fino a Roseto Valfortore), mentre la variet\u00e0 garganica meridionale ha da una parte i tratti tipici della parlata del vicino Tavoliere (a Manfredonia \"andare\" suona \"i\u00ec\") e dall'altra una fonetica che risente molto dell'influsso dei dialetti centrali (a Monte Sant'Angelo lo stesso verbo suona \"\u0161\u00ec\"), al punto, per esempio, che un paese come Mattinata presenta un vocalismo sostanzialmente sovrapponibile a quello della maggior parte dei centri apulo-baresi.\nDialetti garganico-meridionali sono parlati a Monte Sant'Angelo, Mattinata, Manfredonia e Vieste, accomunati anche dalla palatalizzazione della A (\"p\u00e9ne\" \"pane\", Vieste \"chese\" \"casa\"); tipici dialetti garganico-settentrionali sono invece parlati a Peschici, Rodi Garganico, Ischitella, Cagnano Varano, San Nicandro Garganico, Apricena e Lesina, dove la A \u00e8 invece conservata (\"mare\", \"attane\" \"padre\"), se si eccettuano Apricena e Rodi Garganico (\"p\u00e8ne\"). Peschici, ultimo centro in cui \u00e8 diffusa la variante settentrionale, in un contesto di \"gadde\", \"uadde\", \"iadde\", \"adde\" \"gallo\" \u00e8 inoltre l'unico centro garganico (a parte Lesina e Apricena) a conservare l'esito -ll- &lt; -LL- (\"jalle\"). La distinzione non \u00e8 tuttavia cos\u00ec netta, avendo la transumanza abruzzese lasciato tracce considerevoli in paesi, ad esempio, come San Marco in Lamis e San Giovanni Rotondo. Tra l'area settentrionale e quella meridionale si pu\u00f2 riconoscere una \"zona di transizione\" che assume una qualche fisionomia per il tratto caratteristico della metafonesi cosiddetta \"sabina\", presente a Vico del Gargano per il plurale, verosimilmente a San Giovanni Rotondo per la \u014e, sicuramente a San Marco in Lamis e forse anche a Rignano Garganico. A San Marco in Lamis si dice infatti: \"bb\u00f2na\" \"buona\" e \"bb\u00f2ne\" \"buone\" ma \"bb\u00f3ne\" \"buono -i\"; \"p\u00e8de\" \"piede\" ma \"p\u00e9de\" \"piedi\". La palatalizzazione della A in questa zona \u00e8 assente o relativamente recente (San Giovanni Rotondo e Vico del Gargano \"p\u00e4ne\").\nI paesi interni (San Marco in Lamis, San Nicandro Garganico, Cagnano Varano e San Giovanni Rotondo), contrariamente a tutti gli altri centri del Promontorio, conservano ancora la \"-a\" finale. Va detto poi che Poggio Imperiale \u00e8 caratterizzato da una fenomenologia tipologicamente campana, essendo stata fondata nel XVIII secolo dal principe napoletano Placido Imperiale, che vi insedi\u00f2 coloni provenienti soprattutto dal Sannio e dall'Irpinia: a differenza dei centri vicini, infatti, \u00e8 presente la metafonesi \"sabina\" per il maschile singolare, ed inoltre le vocali toniche sono pronunciate in maniera molto simile a quanto accade in gran parte della Campania, cio\u00e8 senza isocronismo sillabico. Infine, Peschici e Vico del Gargano sono due centri che, durante l'Alto Medioevo, ospitarono due antiche colonie slave (da secoli scomparse), e nei quali, oltre a una cinquantina di voci di chiara origine serbo-croata, persiste una particolare cadenza, unica di questi due centri, che potrebbe essere riconducibile ad una qualche influenza fonetica relativa alla prosodia slava.\nDialetti della Puglia centrale.\nTali varianti diatopiche italoromanze, al di l\u00e0 della comune origine latina, presentano un sostrato peuceta (lingua di probabile origine illirica, ma profondamente influenzata dall'osco e dal greco) e, come qualsiasi altra variet\u00e0 linguistica, influenze di superstrato, derivanti, oltre che dalle restanti varianti italoromanze, anche da altre continuit\u00e0 linguistiche neolatine (come quelle galloromanze ed iberomanze) e non romanze (principalmente greco-bizantine); le quali, in alcuni casi, hanno contribuito a caratterizzarne l'inflessione per molti incomprensibile, soprattutto in relazione al livello fonetico dell'analisi linguistica.\nIl territorio sul quale insistono i suddetti dialetti comprende la citt\u00e0 metropolitana di Bari, parte della provincia di Barletta-Andria-Trani (eccetto Trinitapoli, in cui il dialetto \u00e8 affine a quello foggiano), alcuni paesi del brindisino (Fasano e Cisternino) e del tarantino (Martina Franca, Mottola, Castellaneta, Ginosa e Laterza) confinanti con la provincia barese. A nord ha zone d'influenza nella provincia di Foggia, dove per\u00f2 si parlano i dialetti dauno-appenninici e garganici. A ovest si diffonde anche nella provincia di Matera, il cui dialetto non presenta evidentissime differenze con quelli della fascia centrale, soprattutto nella cadenza melodica; a sud arriva in prossimit\u00e0 della soglia messapica (una linea ideale che va da Taranto ad Ostuni passando per Villa Castelli e Ceglie Messapica), oltre la quale si parla il salentino. Alcune caratteristiche sono riscontrabili anche nella zona settentrionale della provincia di Potenza, precisamente in alcuni comuni del Vulture-Melfese (Venosa, Rionero in Vulture, Atella, Melfi) e in quelli della zona ofantina (Lavello, Montemilone). Da precisare che riferendosi al dialetto barese si indica il dialetto specifico della citt\u00e0 di Bari.\nUn fenomeno fonetico distintivo dei dialetti centrali \u00e8 il frangimento vocalico, da cui deriva una straordinaria variet\u00e0 di esiti, di cui vengono riportati solo alcuni esempi a titolo esemplificativo: (Trani) \"am\u00e9iche\" \"amico\", \"patr\u00e8une\" \"padrone, \"zappat\u00e0ure\", (Ruvo di Puglia) \"f\u00f2use\" \"fuso\", \"vest\u00e9ite\" \"vestiti\", \"uagn\u00ecune\" \"ragazzi\". Fenomeno che \u00e8 per\u00f2 diffuso anche in Daunia: (San Giovanni Rotondo) \"vermen\u00e0use\" \"verminosa\", (Vico del Gargano) \"stasci\u00e0une\" \"stagione\", \"V\u00e5iche\" \"Vico\" \u2013 con \"\u00e5\" (=) suono di \"a\" che tende a \"o \u2013\"; e nell'Abruzzo-Molise: (Agnone) \"cr\u00e8uce\" \"croce\", \"sesp\u00f2ire\" \"sospiro\"; ma che \u00e8 del tutto assente in Terra d'Otranto.\nIl dialetto di Altamura, qui in trascrizione semplificata, si caratterizza per il dileguo della /\u0259/, soprattutto finale, dove la distinzione di genere o di numero \u00e8 affidata esclusivamente alla metafonesi (\"majs\" \"mese\" - \"mijs\" \"mesi\", \"ap\u00e9rt\" \"aperta -e\" - \"apirt\" \"aperto -i\", \"ssolt\" \"sciolta -e\" - \"ss\u00e9lt\" \"sciolto -i\", \"n\u00e0u\u0161\" \"noce\" - \"n\u00f9u\u0161\" \"noci\") o all'alternanza di tipo analogico, per esempio, dell'esito regolare \"r\u00e9sp\" \"rospo, rospi\", successivamente rifatta su quella di \"d\u00e9nd\" \"dente\" - \"dind\" \"denti\", in \"r\u00e9sp\" \"rospo\" - \"risp\" \"rospi\".\nPartendo dalle sette vocali protoromanze, in relazione alla posizione della sillaba nella parola (e della parola nel sintagma) nel dialetto di Bitonto, per esempio, in conseguenza del frangimento vocalico si arriva a un numero quasi doppio tra vocali e nessi vocalici. Per Bitonto, aggiornando la \"e\" atona (= \"e\") del lessico utilizzato dal dialettologo Clemente Merlo, si hanno:\n\"\u00f2i\", \"\u00ec\" &lt; \u012a\u2032 in \"z\u00f2ite\" \"zita, ragazza da marito\" (ma \"zite de ll'\u00f9cchie\" \"pupilla\", ossia \"bambina dell'occhio\", perch\u00e9 l'accento principale cade su \"\u00f9cchie\"), \"sp\u00f2iche\" \"spiga, \"vedd\u00f2iche\" \"ombelico\", \"sci\u00f2ie\" \"andare\", \"f\u00f2iche\" \"fico\" (ma \"fiche-d-\u00ecnie\" \"fico d'India\"), \"stigghie\" \"attrezzi\", \"d\u00ecscete\" \"dito\".\n\"\u00ecu\", \"\u00f9 &lt;\" \u016a\u2032 in \"p\u00ecupe\" \"bambola\", \"chi\u00ecue\" \"pi\u00f9\" (ma \"chi\u00f9 brutte\" \"pi\u00f9 brutto\"), \"ang\u00f9dene\" \"incudine\".\n\"\u00e8u\", \"\u00e0 &lt;\" A\u2032 in \"ch\u00e8upe\" \"testa\", \"fr\u00e8ute\" \"fratello\", \"f\u00e8ufe\" \"fava\", \"d\u00e8ue\" \"dare\", \"g\u00e0vete\" GABATA \"trogolo\".\n\"\u00e0i\", \"\u00e8 &lt;\" \u0112\u2032 \u012c\u2032 in \"cr\u00e0ite\" \"creta\", \"fac\u00e8tue\" \"beccafico\" \u2013 \"\u00f2i\", \"\u00ec\" in metafonesi: \"p\u00f2ile\" \"pelo\", \"titte\" \"tetto.\n\"\u00e0u\", \"\u00f2 &lt;\" \u014c\u2032 \u016c\u2032 in \"l\u00e0upe\" , \"nauce\" , \"v\u00f2tte\" \"botte\", \"c\u00f2teche\" \"cotica\" \u2013 \"\u00ecu\", \"\u00f9\" in metafonesi: \"gn\u00f9te\" \"nodo\", \"g\u00f9vete\" \"gomito\".\n\"\u00e8i\", \"\u00e8 &lt;\" \u0114\u2032 in \"p\u00e8ite\" \"piede\", \"&lt;scemm\u00e8nde\" \"giumenta\" \u2013 \"\u00eci\" in metafonesi: \"m\u00ecrre\" \"vino\", \"sc\"\"\u00ecle\" \"g\u00e8lo\", \"l\u00ectte\" \"letto\".\n\"\u00f2u\", \"\u00f2\" &lt; \u01d1\u2032 in \"r\u00f2ute\" , \"t\u00f2rce\" , \"m\u00f2u\" \"ora\" \u2013 \"\u00f9u\" in metafonesi: \"st\u00f9le\" \"stuolo\", \"c\u00f9tte\" \"cotto\".\nGruppo di transizione apulo-salentino.\nSebbene la distinzione tra dialetti pugliesi settentrionali e dialetti salentini segua una linea piuttosto netta che corre al di sotto delle citt\u00e0 di Taranto, Villa Castelli, Ceglie Messapica e Ostuni, le variet\u00e0 dialettali parlate lungo questa demarcazione (indicata spesso con il termine soglia messapica) presentano nel lessico o nei costrutti caratteristiche di transizione tra il dialetto barese e il salentino. Per cui l'ipotesi di classificarli all'interno dei dialetti pugliesi settentrionali, sebbene abbastanza diffusa, non \u00e8 universalmente accettata.\nFanno parte di questo gruppo di transizione i seguenti dialetti:\nDialetto tarantino.\nIl dialetto tarantino ha la particolarit\u00e0 di essere un idioma comunale, ossia la sua variante pi\u00f9 pura \u00e8 parlata esclusivamente entro i confini della citt\u00e0 di Taranto. Esso, tuttavia, influenza significativamente la parte settentrionale dell'omonima provincia formando le varianti delle citt\u00e0 di Crispiano, Palagiano, Massafra e Statte. A est del capoluogo, gi\u00e0 a San Giorgio Ionico, viene parlato un dialetto salentino di variante brindisina, comune a tutta la zona settentrionale del Salento. A sud, invece, il tarantino influenza significativamente il dialetto della frazione di Talsano, e infine fa sentire i suoi ultimi influssi a Leporano, che risulta essere il centro pi\u00f9 meridionale di tutta la Puglia in cui \u00e8 attestata la vocale indistinta scev\u00e0 /\u0259/, ed in cui comunque la pronuncia vocalica assume gi\u00e0 caratteristiche salentine.\nLa colonizzazione dei Greci ha lasciato una notevole eredit\u00e0 linguistica, sia lessicale che morfo-sintattica, ancora oggi evidente in parole come \"cel\u00f3ne\" &lt; \u03c7\u03b5\u03bb\u03ce\u03bd\u03b7 \"tartaruga\", \"c\u00e9ndre\" &lt; \u03ba\u03ad\u03bd\u03c4\u03c1\u03bf\u03bd \"chiodo\", \"cer\u00e0se\" &lt; \u03ba\u03b5\u03c1\u03ac\u03c3\u03b9\u03bf\u03bd \"ciliegia\", \"mes\u00e0le\" &lt; \u03bc\u03b5\u03c3\u03ac\u03bb\u03bf\u03bd \"tovaglia\", \"\u00e0pule\" &lt; \u03b1\u03c0\u03b1\u03bb\u03cc\u03c2 \"molle\", \"tr\u00e0scene\" &lt; \u03b4\u03c1\u03ac\u03ba\u03b1\u03b9\u03bd\u03b1 \"tipo di pesce\". Poi la citt\u00e0 divent\u00f2 romana, introducendo vocaboli di origine latina: \"d\u00ecleche\" &lt; \"mingherlino\", \"descetare\" &lt; \"svegliarsi\", \"gramare\" &lt; \"lamentarsi\", \"mb\u00ecse\" &lt; \"impiccato\", \"nder\u00e0me\" &lt; \"interiora\", \"sdevec\u00e0\" &lt; \"svuotare\", \"al\u00e0\" &lt; \"sbadigliare\". Notevole la perifrasi pleonastica, in comune con i dialetti centrali pugliesi, del verbo \"sc\u00e9re\" / \"sc\"\"\u00ec\" con il suo gerundio (lat. medievale) per indicare semplicemente il verbo \"andare\". Successivamente il lessico tarantino si arricch\u00ec di termini di origine lomgobarda (\"sck\u00ecfe\" &lt; skif \"piccola barca\", \"ual\u00e0ne\" &lt; wald \"bifolco\"). Con l'arrivo dei Normanni nel 1071 e degli Angioini fino al 1400, la lingua si arricch\u00ec di parole francesi come \"fesciudde\" &lt; fichu \"coprispalle\" o \"accattare\" &lt; achater \"comprare\", con affievolimento della \"i\" atona nella cosiddetta \"\"e\" muta\".\nNel Medioevo, la citt\u00e0 pass\u00f2 sotto il dominio saraceno con la conseguente introduzione di vocaboli arabi, tra cui \"ghia\u00f9te\" &lt; tabut \"bara\" e \"ma\u0161carate\" &lt; mascharat \"risata\". Nel XV secolo Taranto cadde sotto il dominio della Corona d'Aragona, dalla quale vi giunsero alcuni prestiti linguistici castigliani (ad esempio: \"marange\" &lt; naranja \"arancia\", \"suste\" &lt; susto \"tedio, uggia\"). A partire dalla prima met\u00e0 del XVI secolo, il volgare toscano, ossia, l'italiano standard, (presente gi\u00e0 da tempo in contesti letterari, di studio e relativi alla cancelleria, insieme al latino), come nel resto del Regno di Napoli, sostitu\u00ec definitivamente in latino in qualit\u00e0 di lingua ufficiale dell'amministrazione.\nParticolare \u2013 ma non esclusivo del tarantino \u2013 \u00e8 il dittongo \"ue\" &lt; \u014e (\"sc\"\"iu\u00e9che\" \"gioco\", \"fu\u00e9che\" \"fuoco\", \"mu\u00e9dde\" \"molle\", \"mu\u00e9rte\" \"morto\"), gi\u00e0 presente nell'antico romanesco popolare del e secolo (\"lueco\", \"fuego\", \"cuerpi\") e nel napoletano letterario, per esempio nel \u00abPentamerone\u00bb di G. Basile (\"uerco\" \"orco\", \"cuerpo\", \"uecchie\" \"occhi\"), e oggi diffuso da Lecce (\"pu\u00e8rcu\", \"mu\u00e8rtu\", \"cu\u00e8ru\" \"cuoio\") fino a nord di Bari (\"pu\u00e9te\" \"puoi\", \"pu\u00e8rce\" \"porci\", \"cu\u00e8rne\" \"corna\"), dialetti in cui \"ue\" tende a ridursi a \"e\" quando si trova vicino a determinati suoni: (Lecce) \"s\u00e8ni\" \"tu suoni\", \"l\u00e8ku\" \"luogo\", \"s\u00e8nnu\" \"sonno\", (Altamura) \"s\u00e9nne\" (derivante dal frangimento vocalico dell'originario \"s\u00f9nne\" passato in \"su\u00e9nne\" e per comodit\u00e0 di pronuncia a \"s\u00e9nne\") \"sonno\", \"n\u00e9ste\" (stesso ragionamento di \"n\u00f9ste\", \"nu\u00e9ste\", \"n\u00e9ste\") \"nostro\", \"gr\u00e9sse\" (\"gr\u00f9sse\", \"gru\u00e9sse\", \"gr\u00e9sse\") \"grosso\", \"l\u00e9che\" \"luogo\".\nGruppo dei dialetti meridionali estremi.\nIl gruppo dei dialetti meridionali estremi (anche chiamato gruppo siciliano) \u00e8 un insieme di parlate romanze dell'Italia meridionale con caratteristiche fonetiche e sintattiche comuni, e con esperienze letterarie di prestigio legate agli sviluppi della lingua siciliana.\nTradizionalmente sono ascritti al gruppo siciliano i dialetti del Salento (l'intera provincia di Lecce, e le parti della provincia di Brindisi e Taranto a sud della soglia messapica), della Sicilia intera e della Calabria meridionale (a sud della Sila).\nOccupano grossomodo l'area in cui la colonizzazione greca si \u00e8 imposta stabilmente sulle popolazioni osco-italiche o messapiche (\"Velia\", \"Calabria antica\", \"Italia antica\"), e ha costituito la maggioranza etnica fino alla conquista romana.\nDialetto salentino.\nIl dialetto salentino \u00e8 parlato nel Salento, e in particolare nell'intera provincia di Lecce, nella provincia di Brindisi e nella parte orientale della provincia di Taranto. Il dialetto salentino (\"salentinu\") \u00e8 una variante diatopica appartenente al gruppo dei dialetti italiani meridionali estremi e alla famiglia delle lingue italo-romanze, parlato nel Salento, in Puglia. Distinto dai dialetti pugliesi propriamente detti (appartenenti al gruppo italiano meridionale intermedio), \u00e8 classificato fra le variet\u00e0 di tipo meridionale estremo insieme ai dialetti parlati in Sicilia, nella Calabria centro-meridionale e nell'estremit\u00e0 pi\u00f9 meridionale del Cilento. La storia dei dialetti salentini, di substrato messapico, \u00e8 molto complessa ed articolata, presentando, come ogni altra variet\u00e0 linguistica, influenze di superstrato derivanti, oltre che da quelle italoromanze, anche da altre continuit\u00e0 linguistiche neolatine e non romanze (principalmente ellenofone); di tali influenze di superstrato abbiamo testimonianze soprattutto a livello lessicale e nell'onomastica (specialmente derivanti dal greco antico e dal greco bizantino). Le comunit\u00e0 ellenofone diedero vita, per secoli, ad una sorta di area bilingue, di cui oggi abbiamo ancora testimonianza nell'area della Grec\u00eca salentina.\nLa distinzione tra il dialetto barese e il salentino si ritrova soprattutto nella fonetica: il dialetto pugliese tende a rendere sonori i gruppi latini come \"nt\", \"nc\", \"mp\" in \"nd\", \"ng\", \"mb\" come le \"s\" in \"z\", mentre il dialetto salentino li conserva intatti.\nIl salentino si divide in tre zone linguistiche principali:\nIl vocalismo salentino si basa, come il siciliano, su un sistema pentavocalico a tre gradi, mancando in esso le vocali protoromanze chiuse \"\u00e9\" e \"\u00f3\". Nel Salento infatti \u012a, \u012c, \u0112 d\u00e0nno sempre \"i\" e \u014c, \u016c, \u016a sempre \"u\", mentre \u0114 e \u014e, possono, per esempio a Cellino San Marco, andare incontro a dittongazione metafonetica (da Franco Fanciullo, semplificando la grafia):\n\u012a, \u012c, \u0112: \"figghiu / figghia\" \u201cfiglio -a\u201d, \"chiantime\" \u201csemenza\u201d, \"nie\" \u201cneve\u201d, \"pipe\" \u201cpepe\u201d, \"ci\u0161ta\" \u201ccesta\u201d, \"ricchia\" \u201corecchia\u201d, \"mbiu\" \u201cbevo\u201d.\n\u0114: \"p\u00e8te\" \u201cpiede\u201d (\"pi\u00e8ti\" \u201cpiedi\u201d), \"p\u00e8rdu / p\u00e8rde\" \u201cperdo -e\u201d (\"pi\u00e8rdi\" \u201cperdi\u201d), \"r\u00e8\u0161ta\" \u201cselvatica\u201d (ri\u00e8\u0161tu \u201cselvatico\u201d).\n\u014e: \"n\u00f2a\" \u201cnuova\u201d (\"nu\u00e8u\" \u201cnuovo\u201d), \"\u00f2sse\" \u201cossa\u201d (\"u\u00e8ssu\" \u201cosso\u201d), \"p\u00f2rtu / p\u00f2rta\" \u201cporto -a\u201d (\"pu\u00e8rti\" \u201cporti\u201d), \"n\u00f2tte\" \u201cnotte\u201d (\"nu\u00e8tti\" \u201cnotti\u201d).\n\u014c, \u016c, \u016a: \"sulu / sula\" \u201csolo -a\u201d, \"sule\" \u201csole\u201d, \"utte\" \u201cbotte\u201d, \"mmundu -i -a\" \u201cmondo -i -a\u201d, \"subbra\" \u201csopra\u201d, \"luna\" \u201cluna\u201d.\nMinoranze linguistiche in Puglia.\nLingua francoprovenzale.\nNei comuni di Celle di San Vito e Faeto (nei monti della Daunia) resiste una piccola minoranza francoprovenzale, attestata almeno dal 1566: sebbene la sua origine non sia stata accertata, secondo alcune ipotesi potrebbe essere correlata al mancato ritorno in Francia delle truppe chiamate da Carlo I d'Angi\u00f2 nel 1266 e 1274 per rafforzare la sua guarnigione nella fortezza di Lucera. Secondo un'altra ricostruzione, si tratterebbe invece dei discendenti di una piccola comunit\u00e0 valdese emigrata nel XV secolo per sfuggire alle persecuzioni. Al gruppo francoprovenzale appartiene il dialetto faetano.\nLingua arb\u00ebresh.\nL'arb\u00ebresh \u00e8 parlato a San Marzano di San Giuseppe in provincia di Taranto, dove si affianca al locale dialetto, e a Casalvecchio e Chieuti nella provincia di Foggia; ha affinit\u00e0 con la lingua albanese del ceppo tosco. \u00c8 stato importato dai profughi albanesi minacciati dai turchi ottomani che avevano invaso e occupato l'Albania. In passato l'arb\u00ebresh era parlato anche in altri comuni della provincia di Taranto quali Faggiano, Carosino, Monteiasi, Montemesola, Monteparano, Roccaforzata, San Crispieri (frazione di Faggiano) e San Giorgio Ionico.\nLingua grika.\nIl griko \u00e8 parlato nei comuni a sud di Lecce e dagli antichi insediamenti Greci nella Grecia salentina.\nL'area salentina di lingua grecanica comprende nove comuni: Calimera, Castrignano de' Greci, Corigliano d'Otranto, Martano, Martignano, Melpignano, Soleto, Sternatia, Zollino. Gli abitanti di questi nove comuni sono poco pi\u00f9 di 40.000."}
{"id": "1073401", "revid": "712828", "url": "https://it.wikipedia.org/wiki?curid=1073401", "title": "Sole (Terra di Mezzo)", "text": ""}
{"id": "1073403", "revid": "767487", "url": "https://it.wikipedia.org/wiki?curid=1073403", "title": "Maial College", "text": "Maial College (\"Van Wilder\") \u00e8 un film del 2002 diretto da Walt Becker e realizzato dai produttori di \"American Pie\" e \"American Pie 2\".\nNel 2006 \u00e8 stato girato il sequel intitolato \"Maial College 2\", che segue le vicende di Taj (interpretato sempre da Kal Penn).\nNel 2009 \u00e8 uscito il prequel intitolato \"\", che narra del primo anno di Van Wilder al Coolidge College.\nTrama.\nDopo ben sette anni trascorsi ad organizzare feste, raccolte fondi ed eventi sportivi al Coolidge College, Van Wilder si \u00e8 conquistato una reputazione leggendaria, tanto che alla seria Gwen Pearson, una giovane studentessa di giornalismo, viene affidato l'incarico di scrivere un articolo su di lui, che nessuno \u00e8 mai riuscito a scrivere, visto che il ragazzo non concede interviste.\nQuando il ricco e molto impegnato padre di Van, per\u00f2, scopre che \u00e8 ancora al college e per avere un confronto giunge ad uno dei party organizzati dal figlio, gli rinfaccia di aver solo sprecato soldi a pagargli gli studi e lo informa che non scucir\u00e0 pi\u00f9 un centesimo per la retta del college. Il ragazzo non si perde per nulla d'animo e, dopo aver ottenuto di poter pagare a rate gli studi, viene pagato profumatamente dalle varie confraternite degli studenti per organizzare le sue famose feste. Ad aiutarlo ci sono il suo amico Hutch e il suo assistente indiano Taj, smanioso all'idea di poter perdere la verginit\u00e0 ad uno dei suoi party. Visto che la voce si \u00e8 sparsa grazie ad un articolo della stessa Gwen, Van le concede di seguirlo durante le sue feste e si invaghisce palesemente di lei, cosa che scatena la gelosia del fidanzato di quest'ultima, lo studente di medicina Richard, un ragazzo molto possessivo e rigido. Richard tenta di mettere in imbarazzo Van con i genitori di Gwen, ma la simpatia del giovane gli fa invece guadagnare la loro amicizia, mentre Van si vendica con uno scherzo molto pesante su di lui e sulla sua confraternita. Altro \"nemico\" di Van \u00e8 il professore di economia McDoogle, che non sopporta gli scherzi di Van e, ancora di pi\u00f9, la sua ostinazione a non voler studiare malgrado le sue capacit\u00e0.\nIndagando un po', Gwen scopre che a Van mancano pochi esami per laurearsi e che i suoi voti sono ottimi, ma che fa di tutto per non andarsene, evitando quindi di studiare. Secondo lei, Van ha solo paura di affrontare la vita fuori dal college e per tanti anni \u00e8 rimasto l\u00ec anche come vendetta per suo padre, che ha sempre trascurato lui e sua madre per il lavoro. Van rimane scosso dal suo punto di vista, ammettendo anche che studiare in realt\u00e0 gli piace, tanto che ha seguito lezioni che non fanno parte del suo piano di studi. Richard, ad un passo dall'ammissione ad una prestigiosa scuola di medicina, si ingelosisce al punto tale da chiedere a Gwen di sposarlo, rivelandole inoltre di aver gi\u00e0 detto a tutti del loro fidanzamento, incluso Van che ne rimane fortemente deluso. Gwen, furibonda per il gesto del ragazzo, rifiuta la proposta di matrimonio, ma trova poi Van a baciarsi con un'altra ragazza e i due litigano.\nRichard, arrabbiato, ha un rapporto sessuale con Jeannie, una ragazza che da sempre spera di diventare la sua ragazza, e poi insieme a quest'ultima e al suo compagno di confraternita Vernon organizza un piano per far espellere Van. Distrae quest'ultimo e Hutch con Jeannie mentre Vernon fa entrare alla festa dei bambini e fa bere loro degli alcolici, per poi chiamare la polizia. Van viene quindi espulso dal college, essendo il responsabile della festa, e si prepara quindi ad andarsene. Taj, furioso per la sua resa, gli dice che in 7 anni ha aiutato tantissime persone e di avere centinaia di amici al college pronti a tutto per aiutarlo, infatti moltissimi studenti si presentano e lo pregano di ricorrere in appello per ritirare l'espulsione. Van decide di continuare a lottare e in aula ammette che la colpa \u00e8 sua perch\u00e9 avrebbe dovuto prestare pi\u00f9 attenzione alla festa, perci\u00f2 propone la punizione alternativa di fargli frequentare gli ultimi corsi che gli servono per laurearsi e poter cos\u00ec lasciare comunque il college dopo aver finito gli studi con successo. I cinque membri a votare includono Richard e il professor McDoogle, ma a sorpresa quest'ultimo vota a favore di Van Wilder, portando la maggioranza in favore del reinserimento.\nMancano pochi giorni al termine dell'anno e Van Wilder ha ancora sei esami da dare, perci\u00f2 si sottopone ad un duro regime di studi, riuscendo in cinque giorni di fila a passare altrettanti esami, il sesto ed ultimo \u00e8 il temuto esame di economia di McDoogle. Gwen, nel frattempo, scopre da Jeannie del tradimento di Richard e del complotto organizzato per espellere Van, cos\u00ec si vendica riempiendo di lassativo il frullato proteico di Richard, che non solo cos\u00ec abbandona l'esame di medicina rispondendo a caso per correre al bagno (erano proibite le pause durante la prova), venendo per\u00f2 intercettato dai membri della Northwestern per parlare della sua ammissione alla scuola di medicina, cosa che lo porta, nella disperazione, ad evacuare dentro un cestino davanti alla commissione disgustata, rovinando cos\u00ec le sue opportunit\u00e0 di essere accettato. Gwen scrive inoltre un articolo in cui rivela tutto (senza per\u00f2 nominare esplicitamente Richard) e in cui elogia di cuore Van per la sua bont\u00e0 e il suo impegno, elencando tutte i bei gesti compiuti in 7 anni.La sera della pubblicazione dei risultati dell'esame, McDoogle si presenta da Van di persona e gli rivela che ha passato il suo esame con un ottimo punteggio, conquistando quindi la laurea e dicendosi felice che finalmente lo studente abbia preso consapevolezza delle proprie capacit\u00e0. Alla festa di fine anno si presenta suo padre, a cui Gwen aveva spedito il proprio articolo, dichiarandosi fiero di Van indipendentemente dalla laurea e che \u00e8 il miglior investimento della sua vita. Padre e figlio si abbracciano mentre Gwen arriva alla festa e si riunisce affettuosamente con Van."}
{"id": "1073404", "revid": "1543377", "url": "https://it.wikipedia.org/wiki?curid=1073404", "title": "Trattato di Guadalupe Hidalgo", "text": "Il trattato di Guadalupe Hidalgo fu un trattato di pace che pose termine alla guerra messicano-statunitense, combattuta dal 1846 al 1848.\nStoria.\nIl trattato stabil\u00ec che il Messico avrebbe ceduto agli Stati Uniti 1,36 milioni di km\u00b2 in cambio di 15 milioni di dollari. Gli Stati Uniti accettarono anche di accollarsi 3,25 milioni di dollari, che il Messico doveva ai cittadini appena diventati statunitensi. La cessione riguard\u00f2 parte di quelli che oggi sono gli Stati del Colorado, Arizona, Nuovo Messico e Wyoming, oltre che la parte meridionale di California, Nevada e Utah.\nLa parte rimanente relativa alla zona meridionale dell'Arizona (Tucson) e ad una piccola parte del Nuovo Messico sud-occidentale a ovest di El Paso, sarebbe stata ceduta in seguito, nel 1853, con l'acquisto Gadsden. Il cambiamento del corso del fiume Rio Grande caus\u00f2 pi\u00f9 tardi una disputa sui confini delle terre acquistate e quelli dello Stato del Texas.\nIl trattato fu firmato da Nicholas Trist per gli Stati Uniti e Luis G. Cuevas, Bernardo Couto e Miguel Atristain come plenipotenziari, in rappresentanza del Messico, il 2 febbraio 1848 sull'altare maggiore della vecchia Cattedrale di Guadalupe a Villa Hidalgo (oggi Gustavo A. Madero), leggermente a nord di Citt\u00e0 del Messico.\nRatifica e modifiche al trattato originale.\nEsso venne ratificato dal Senato degli Stati Uniti il 10 marzo 1848 e dal governo messicano il 19 maggio dello stesso anno; le ratifiche dei due paesi furono scambiate il 30 maggio 1848, nella citt\u00e0 di Santiago de Quer\u00e9taro. Tuttavia, la versione del trattato ratificata dal Senato degli Stati Uniti eliminava l'articolo 10, in cui si affermava che il governo degli Stati Uniti avrebbe onorato e garantito tutte le concessioni di terra, comprese nei territori ceduti agli Stati Uniti, che erano state elargite a cittadini di Spagna e Messico dai rispettivi governi.\nL'articolo 8 garantiva la cittadinanza statunitense ai messicani che fossero rimasti pi\u00f9 di un anno nelle terre cedute: secondo la lettera di questo articolo questi avrebbero potuto scegliere di diventare statunitensi a tutti gli effetti o avrebbero potuto liberamente optare per il mantenimento della cittadinanza messicana; questo articolo fu per\u00f2 molto indebolito dall'articolo 9, come riscritto dal Senato degli Stati Uniti in sede di ratifica, in cui si affermava che il tempo per l'acquisizione della cittadinanza statunitense sarebbe stato deciso dal Congresso degli Stati Uniti."}
{"id": "1073410", "revid": "34119", "url": "https://it.wikipedia.org/wiki?curid=1073410", "title": "Scala da appoggio", "text": ""}
{"id": "1073428", "revid": "34119", "url": "https://it.wikipedia.org/wiki?curid=1073428", "title": "Scala pieghevole", "text": ""}
{"id": "1073429", "revid": "125706567", "url": "https://it.wikipedia.org/wiki?curid=1073429", "title": "Hugo Maradona", "text": "Carriera.\nGiocatore.\nClub.\nFratello di Diego e Ra\u00fal (detto \"Lalo\"), gioc\u00f2 in diversi campionati, tra cui Giappone, Italia, Spagna, Austria e Argentina. Nel 1987 fu acquistato su pressione del fratello Diego dal , che lo gir\u00f2 subito in prestito all', allora militante in Serie A. Gioc\u00f2 con la squadra marchigiana 13 partite senza segnare reti e venne ceduto alla fine della stagione al in Spagna. Nel 1989 fu acquistato dal e dopo quest'esperienza torn\u00f2 in Sud America, in Venezuela. Gioc\u00f2 anche in J-League (campionato giapponese) dal 1994 al 1998.\nNazionale.\nNel 1987 disput\u00f2 il Mondiale Under-16 con l' giocato in Cina.\nAllenatore.\nDopo il ritiro si stabil\u00ec a Napoli, dove diresse una scuola di calcio, la Mariano Keller. Nella stagione 2004-2005 allen\u00f2 il . In seguito si mise ad allenare il Boys Quarto, prima ancora di diventare direttore tecnico e allenatore nel 2012 della . Nel 2018 allen\u00f2 il Real Parete, compagine che militava in Terza Categoria.\nMorte.\n\u00c8 morto la mattina del 28 dicembre 2021 nella sua casa di Monte di Procida, a causa di un arresto cardiaco, all'et\u00e0 di 52 anni."}
{"id": "1073432", "revid": "383359", "url": "https://it.wikipedia.org/wiki?curid=1073432", "title": "Stadio Beira-Rio", "text": "Lo stadio Beira-Rio (), noto anche come Gigante da Beira-Rio e chiamato ufficialmente Est\u00e1dio Jos\u00e9 Pinheiro Borda, \u00e8 uno stadio di calcio della citt\u00e0 di Porto Alegre, nello stato del Rio Grande do Sul, in Brasile. Ospita le partite interne dello Sport Club Internacional.\nIl nome ufficiale richiama Jos\u00e9 Pinheiro Borba, un ingegnere portoghese che si occup\u00f2 della supervisione dei lavori di costruzione dell'impianto per molti anni e che mor\u00ec prima del completamento. \u00c8 detto Beira-Rio (letteralmente \"lungofiume\") perch\u00e9 \u00e8 situato accanto al fiume Rio Gua\u00edba.\nStoria.\nCostruzione.\nSuccessore dell'Est\u00e1dio dos Eucaliptos, lo stadio Beira-Rio, i cui lavori iniziarono il 12 settembre 1956, venne costruito anche grazie ai sostenitori dell'Internacional, che fornirono gran parte dei materiali.\nDurante gli anni sessanta, inoltre, lo stadio era ironicamente chiamato \"B\u00f3ia Cativa\", poich\u00e9 si pensava che non sarebbe mai stato concluso, anche perch\u00e9 quelli erano degli anni assai difficili per l'Internacional.\nInaugurazione.\nLo stadio venne infine inaugurato il 6 aprile 1969 con un'amichevole tra la squadra brasiliana dell'Intrnacional e la squadra portoghese del Benfica. Il primo gol fu segnato da Claudiomiro, giocatore dell'Internacional, che vinse poi l'incontro per 2-1.\nMondiali 2014.\nLo stadio, il secondo pi\u00f9 grande del Rio Grande do Sul e anche del sud del Brasile, \u00e8 stato recentemente ristrutturato per ospitare alcune partite della campionato mondiale di calcio 2014. Il primo evento dopo la ristrutturazione \u00e8 stato la partita tra l'Internacional e il Caxias, un club locale, giocata il 15 febbraio 2014.\nConcerti.\nLo stadio ha ospitato anche vari concerti. Nel 1998 si sono esibiti qui Roberto Carlos e Luciano Pavarotti, nel 2010 Paul McCartney, che ha raccolto un pubblico di persone, nel 2011 Justin Bieber e nel 2012 Roger Waters."}
{"id": "1073436", "revid": "156341", "url": "https://it.wikipedia.org/wiki?curid=1073436", "title": "Dialetti del Piemonte", "text": ""}
{"id": "1073438", "revid": "339392", "url": "https://it.wikipedia.org/wiki?curid=1073438", "title": "Stadio Beira Rio", "text": ""}
{"id": "1073439", "revid": "339392", "url": "https://it.wikipedia.org/wiki?curid=1073439", "title": "Stadio Jos\u00e9 Pinheiro Borda", "text": ""}
{"id": "1073441", "revid": "1442080", "url": "https://it.wikipedia.org/wiki?curid=1073441", "title": "Archivio Libri Italiani su Calcolatore Elettronico", "text": "L'Archivio Libri Italiani su Calcolatore Elettronico (ALICE) \u00e8 una base di dati comprendente tutti i titoli pubblicati nell'area linguistica italiana disponibili in commercio e, inoltre, i titoli dei libri esauriti a partire dal 1979.\u00c8 di propriet\u00e0 di Messaggerie Italiane S.p.A.\nI dati raccolti sono suddivisi in tre sezioni: libri, editori e distributori, con una banca dati per ciascuno di essi.\nI titoli complessivi al 2012 ammontano a 1.120.000, suddivisi tra 650.000 titoli ancora in commercio e 464.000 titoli esauriti. Sono anche annunciate le novit\u00e0 di prossima uscita.\nLe case editrici sono 9.300. Il catalogo distributori (650 operatori) fornisce ai librai l'indicazione che consente loro di rifornirsi dei singoli titoli.\nIl catalogo \u00e8 disponibile a partire dal 1985 (inizialmente come CD e poi via world wide web) curata dalla societ\u00e0 Informazioni Editoriali del gruppo Messaggerie Italiane, che ha mantenuto un ruolo di leader in Italia nello specifico settore della gestione di database e degli altri di servizi informativi per l'editoria.\nALICE \u00e8 poi stata affiancata da e-kit\u0101b per quello che riguarda il catalogo degli e-book italiani in commercio, e dal catalogo degli home video."}
{"id": "1073448", "revid": "125665086", "url": "https://it.wikipedia.org/wiki?curid=1073448", "title": "Trabattello", "text": "Il trabattello \u00e8 un'impalcatura tubolare mobile su ruote, usato principalmente per lavori di edilizia o verniciatura o impiantistica in generale.\nPu\u00f2 essere in alluminio o acciaio: in passato era anche in legno. Serve per lavori di rifinitura o manutenzione ad altezze che vanno da 2 a 20 metri. Le dimensioni di base sono varie e proporzionali all'altezza a cui si deve lavorare.\nI componenti sono: le spalle verticali con gradini, i davanzali longitudinali, le crociere che tengono unite le spalle con i davanzali. Il traliccio cos\u00ec formato viene appoggiato su una base con ruote che consente all'insieme di essere spostato a mano e a piacere nel luogo di lavoro. Quattro staffe stabilizzatrici allargano la base per consentire alla struttura di essere pi\u00f9 stabile ed evitare il ribaltamento. I piani di calpestio (impalcati) sono utilizzati a diversi livelli per consentire agli operatori di stazionare e lavorare.\nLa portata dei trabattelli \u00e8 normalmente limitata a uno o due operatori ma su alcuni modelli a norma UNI EN 1004 possono essere anche superiori.\nI modelli di trabattelli si differenziano per normativa Italiana D.lgs.81 / art. 140 e Europea Uni en 1004. Principalmente la differenza sta nel fatto che i trabattelli costruiti con D.lgs 81 devono necessariamente essere ancorati a una struttura fissa superati i 2 m al piano, mentre i trabattelli conformi e testati da un laboratorio accreditato dallo stato. Possono essere non ancorati fino a 8 m in ambienti esterni e 12 in ambienti interni."}
{"id": "1073450", "revid": "2091899", "url": "https://it.wikipedia.org/wiki?curid=1073450", "title": "Unione nazionale costruttori serramenti alluminio acciaio leghe", "text": "L'Unione nazionale costruttori serramenti alluminio acciaio leghe (UNCSAAL) \u00e8 l'associazione - fondata nel 1973 - che rappresenta le imprese italiane dell'intera filiera produttiva dell'involucro edilizio; cio\u00e8 le aziende specializzate nella costruzione di serramenti metallici (finestre, porte-finestre, porte in alluminio, in acciaio, in leghe di alluminio, alluminio-legno), di facciate continue metalliche, di chiusure oscuranti (persiane, tapparelle) e produttori di componenti (sistemi e gamme di profili metallici, accessori, vetro, dispositivi per l'isolamento termico e acustico e la tenuta, come guarnizioni e sigillanti).\nGli associati Uncsaal, a seconda delle particolarit\u00e0 produttive delle loro Aziende, sono inseriti in gruppi di categoria per meglio rappresentare tutte le istanze che compongono la filiera produttiva del comparto dell'involucro edilizio e per approfondire le specifiche tematiche proprie di ogni settore: \nI gruppi di categoria dell'Uncsaal sono rappresentati nel comitato direttivo dell'Unione. \nOgni anno, in autunno, si svolge l'assemblea generale dei soci Uncsaal, non solo un'assise formale per rinnovare gli organismi dirigenti e per approvare il bilancio, ma soprattutto un momento per confrontarsi sull'attivit\u00e0 svolta e sui progetti che caratterizzeranno il futuro dell'Unione. \nInoltre, i soci Uncsaal possono partecipare a specifici gruppi di lavoro incaricati di redigere documenti-guida di riferimento normativo per il comparto dell'involucro edilizio.\nUncsaal rappresenta gli interessi del comparto italiano dell'involucro edilizio relazionandosi con Parlamento italiano e Governo della Repubblica Italiana: con la presenza in numerose commissioni ministeriali e nella Commissione edilizia del CNEL per collaborare all'iter e procedimento legislativo di norme che riguardano il comparto e per promuovere regole tese ad una gestione trasparente della costruzione edilizia italiana. Questo lavoro ha permesso l'inserimento nella Legge finanziaria (Italia): 2007, 2008, 2009, 2010 e 2011 delle detrazioni fiscali del 55% per il cambio dei serramenti.\nAttivit\u00e0.\nL'attivit\u00e0 di Uncsaal si svolge su tutto il territorio italiano attraverso i gruppi regionali e macroregionali. \nGrazie all'opera dei Gruppi, organizzata direttamente dai coordinatori regionali eletti dai soci - anche vicino agli insediamenti produttivi - \u00e8 possibile accedere a corsi di formazione, interscambi culturali e\nsulle tendenze di mercato, tavole rotonde su argomenti che riguardano il fare impresa, seminari di aggiornamento normativo.\nL'organismo di impostazione strategica del lavoro regionale \u00e8 rappresentato dalla Consulta nazionale dei coordinatori regionali.\nUncsaal svolge attivit\u00e0 in Europa attraverso la partecipazione all'elaborazione delle Direttive dell'Unione europea relative ai prodotti dell'involucro edilizio, serramenti e facciate continue: Gruppi di Lavoro CEN (Comitato europeo di normazione), in particolare:\nUncsaal ha rappresentanza europea al Faecf - Federazione europea delle associazioni di costruttori di serramenti - di cui ha detenuto la Presidenza dal 2001 al 2003 e la direzione generale dal 2003 al 2007 e a Eurowindoor - Federazione europea dei produttori di serramenti in metallo, legno e pvc e dei Produttori di vetro per l'edilizia - di cui ha detenuto la Presidenza dal 2004 al 2006.\nUncsaal \u00e8 parte integrante di Finco - Federazione industrie prodotti impianti e servizi per le costruzioni - all'interno della quale si confronta con i ministeri competenti per affermare una cultura edile di qualit\u00e0 con tutti gli attori, dalle imprese generali di costruzioni ai produttori di componenti e ai fornitori di servizi, per svolgere le proprie attivit\u00e0 imprenditoriali con regole paritarie e condivise. \nCon Finco, Uncsaal partecipa ai tavoli di elaborazione della revisione del codice degli appalti pubblici.\nDa maggio 2007 il past-president Uncsaal Libero Ravaioli \u00e8 vicepresidente Finco rappresentandola anche nel Comitato di presidenza del Cepmc, il Consiglio europeo dei produttori di materiali da costruzione con sede a Bruxelles; dal marzo 2011 Libero Ravaioli \u00e8 presidente \"Cepmc\".\nUNI Ente nazionale italiano di certificazione:\nUncsaal \u00e8 attiva in UNI e partecipa ai tavoli di elaborazione delle norme riguardanti l'involucro edilizio.\nIl presidente Uncsaal Corrado Bertelli \u00e8 membro del Consiglio Direttivo UNI, dal 2008, con la carica di Vicepresidente e delega di rappresentanza del Sistema Edilizia. Nel 2011, con la riconferma di Corrado Bertelli alla Vicepresidenza UNI, viene formalizzata anche la partecipazione delle istituzioni governative, in particolare: Francesco Karrer (Ministero delle Infrastrutture e dei Trasporti), Fabio Dattilo (Ministero dell'Interno), Marcella Marletta (Ministero della Salute), Fabrizio Calabr\u00f2 Massey (Ministero dello sviluppo economico). Inoltre partecipano anche Donato Carillo (Ferrovie dello Stato), Filippo D'Aprile (Cuna) e Luciano Gaiotti (Rete Imprese Italia).\nCattedra Uncsaal di progettazione dell'involucro edilizio.\nA partire dall'anno accademico 2007-2008 Uncsaal \u00e8 titolare della cattedra di progettazione dell'involucro edilizio presso la Facolt\u00e0 di ingegneria edile e architettura del Politecnico di Milano, attraverso il proprio direttore tecnico Paolo Rigone.\nLa cattedra ha lo scopo di contribuire alla formazione di studenti e laureati particolarmente qualificati, collaborando allo svolgimento degli insegnamenti presso il Politecnico di Milano, anche con l'istituzione di borse di studio. \nIl piano di studi del corso prevede lo svolgimento di studi e ricerche nell'approfondire l'innovazione tecnologica dei prodotti.\nLa cattedra Uncsaal di progettazione dell'involucro edilizio \u00e8 il risultato di anni di collaborazione fra Uncsaal e il Politecnico di Milano, collaborazione avviata nel 2004 nell'ambito del Dipartimento di scienza e tecnologia dell'ambiente costruito (BEST).\nMarcatura CE e risparmio energetico degli edifici.\nUncsaal, in Italia e in Europa, ha delega di rappresentanza del comparto dell'involucro edilizio nelle commissioni ministeriali e comunitarie deputate alla revisione della normativa sulla Marcatura CE per finestre e facciate continue.\nUncsaal partecipa inoltre alle commissioni interministeriali per il recepimento della Norma Europea sul risparmio energetico degli edifici e per la revisione del decreto legislativo 192/2005 e del decreto legislativo 311/2006.\nLaboratorio notificato IRcCOS.\nUncsaal, insieme a ITC-CNR - Istituto per le Tecnologie della Costruzione del Consiglio Nazionale delle Ricerche - e Assimpredil-ANCE (Associazione Imprese Edili della Provincia di Milano), \u00e8 socio e promotore di IRcCOS, Istituto di Ricerca e certificazione per le costruzioni sostenibili, che pu\u00f2 eseguire prove e rilasciare certificati\nOsservatorio economico Uncsaal.\nUncsaal ha sviluppato, in collaborazione con l'Universit\u00e0 di Lugano e con l'Universit\u00e0 commerciale Luigi Bocconi di Milano, uno strumento di raccolta dati, elaborazioni e analisi per interpretare i percorsi del mercato e mettere a punto strumenti da utilizzare per migliorare la progettazione e costruzione dei manufatti dell'involucro edilizio italiano.\nDal 2007 al 2009 ha pubblicato UX Bilanci con l'analisi dei bilanci dei principali operatori di mercato. Per gli anni successivi i dati sono stati resi disponibili sul sito web dell'Associazione, mentre dal 2011 Uncsaal ha razionalizzato il patrimonio di conoscenze, maturato con gli strumenti sviluppati negli anni precedenti, in un nuovo osservatorio economico: Il Rapporto sul mercato italiano dell'involucro edilizio.\nPubblicato con cadenza semestrale aggiornando i seguenti aspetti del mercato italiano dell'involucro edilizio:\nTutte le pubblicazioni sono disponibili sul sito dell'Associazione.\nFiere ed eventi.\nUncsaal, per 25 anni, ha organizzato, in sinergia con Federlegno-Arredo, il Saiedue Living di Bologna, rappresentando il comparto nella pi\u00f9 qualificata manifestazione fieristica italiana del settore. \nDal 2001 al 2007, in ambito Saiedue, ha promosso il SatesTecnologie e Sistemi per l'Involucro Edilizio.\nDal 2008 UNCSAAL, sempre insieme a Federlegno-Arredo, promuove la nuova fiera MADE Expo Edilizia, Architettura e Design che, negli spazi espositivi della fiera di Milano-Rho, offre ad un pubblico qualificato di progettisti e operatori nazionali e internazionali oltre 100.000\u00a0m\u00b2 dedicati ai migliori prodotti del mondo delle costruzioni e dell'involucro edilizio italiano. Nel 2010 viene inaugurata la Mostra Percorso Civitas - La citt\u00e0 concettuale dell'involucro edilizio. Nel 2012 Uncsaal si fa promotrice, sempre al MADE Expo, dell'iniziativa SMART VILLAGE: la Mostra-Convegno dedicata alla riqualificazione edilizia, la messa in sicurezza del territorio, all'ecosostenibilit\u00e0 e alla salvaguardia dell'ambiente, al risparmio energetico e alle tecnologie innovative.\nStrumenti e servizi.\nUncsaal offre diversi supporti divulgativi e tecnici per il pubblico, le aziende, i progettisti e le istituzioni. In particolare:"}
{"id": "1073455", "revid": "33751", "url": "https://it.wikipedia.org/wiki?curid=1073455", "title": "Marco Andr\u00e9 Batista Santos", "text": ""}
{"id": "1073470", "revid": "94902", "url": "https://it.wikipedia.org/wiki?curid=1073470", "title": "Ciola", "text": ""}
{"id": "1073483", "revid": "110157", "url": "https://it.wikipedia.org/wiki?curid=1073483", "title": "Beaumont (Belgio)", "text": "Beaumont \u00e8 una citt\u00e0 belga di circa 6.700 abitanti, nella provincia vallone dell'Hainaut."}
{"id": "1073486", "revid": "767487", "url": "https://it.wikipedia.org/wiki?curid=1073486", "title": "Dry Kill Logic", "text": "I Dry Kill Logic sono una band nu metal/metalcore proveniente da Westchester County, New York. La band, formata nel 1993, aveva come primo nome Hinge.\nStoria.\nDopo essere stati insieme per quattro anni, nel 1997 registrarono e pubblicarono il loro primo EP intitolato \"Cause Moshing Is Good Fun\" sotto \"Psychodrama Records\", l'etichetta della band.\nIl secondo EP \"Elemental Evil\" (1999) usc\u00ec ancora sotto la loro etichetta.\nLe nove tracce contenute nel disco permisero ai Dry Kill Logic (al tempo \"Hinge\") di suonare con gruppi importanti come Incubus, Anthrax e System of a Down.\nNel 2000 la band firm\u00f2 per la Roadrunner Records, cosa che li costrinse a cambiare il nome \"Hinge\" appartenente ad un'altra band. Dapprima avrebbero voluto chiamarsi \"Hinge A.D.\" ma in seguito optarono per \"Dry Kill Logic\".\nIl loro primo album, \"The Darker Side of Nonsense\", venne pubblicato nel 2001, sostenuto da un lungo tour in cui ebbero la possibilit\u00e0 di esibirsi al fianco di Fear Factory, Kittie, Ill Ni\u00f1o, Spineshank, Saliva, Slayer e molti altri. L'album vendette in totale 100\u00a0000 copie in tutto il mondo. Tuttavia data la richiesta di un secondo album pi\u00f9 commerciale da parte della Roadrunner, nell'Ottobre del 2002 la band si separ\u00f2 dall'etichetta.\nLa seconda fatica discografica dei Dry Kill Logic arriv\u00f2 nel 2004 e fu intitolata \"The Dead and Dreaming\", pubblicato dal \"Psychodrama Music Group\" in affari con due etichette indipendenti, la Repossession Records e la tedesca SPV Records. Questo permise una pubblicazione a livello mondiale dell'album.\n\"The Magellan Complex\" \u00e8 l'EP che la band pubblic\u00f2 nella met\u00e0 del 2006 per annunciare l'imminente uscita del nuovo album. Il disco contiene tre canzoni ed include inoltre un DVD nel quale \u00e8 possibile vedere il video di \"Paper Tiger\", una performance live/intervista presa dal Otep/American Head Charge tour (febbraio 2005, New Orleans) e alcuni filmati della band dietro le quinte.\nIl 19 settembre del 2006 i Dry Kill Logic pubblicarono il loro terzo album \"Of Vengeance and Violence\", distribuito a livello mondiale da Psychodrama/Repossession Records. La band part\u00ec in tour per Australia e Europa durante il 2006, pianificando anche l'inserimento di date in Canada, Giappone e Stati Uniti cos\u00ec come nuove date australiane ed europee durante il 2007 e il 2008."}
{"id": "1073490", "revid": "767487", "url": "https://it.wikipedia.org/wiki?curid=1073490", "title": "Steady Ground", "text": "Steady Ground \u00e8 stato un gruppo Alternative rock noto per avere l'ex batterista degli Offspring Ron Welty nella formazione. Gli Steady Ground sono nati nel 2003, in seguito all'abbandono di Welty dagli Offspring.\nDiscografia.\nGli Steady Ground hanno ultimato il loro album di debutto nel 2007, \"Jettison\", dopo quasi due anni di lavoro.\nI membri hanno deciso di sciogliere il gruppo qualche mese dopo l'uscita del loro primo ed unico album."}
{"id": "1073499", "revid": "729019", "url": "https://it.wikipedia.org/wiki?curid=1073499", "title": "Distretto di G\u00e4nserndorf", "text": "Il distretto di G\u00e4nserndorf \u00e8 uno dei distretti della Bassa Austria, in Austria.\nSuddivisione amministrativa.\nIl distretto si suddivide in 44 comuni, di cui 5 con status di citt\u00e0 e 26 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1073507", "revid": "598631", "url": "https://it.wikipedia.org/wiki?curid=1073507", "title": "Unione montana del Montefeltro", "text": "L'Unione montana del Montefeltro ha sede a Carpegna, in provincia di Pesaro e Urbino nelle Marche. \u00c8 attiva dal 1\u00ba gennaio 2015, in sostituzione della Comunit\u00e0 montana del Montefeltro, soppressa dal 31 dicembre 2014, in attuazione della legge regionale n\u00b035 del 2013.\nComuni.\n\u00c8 costituita dai comuni di:\n\"I dati sono aggiornati al 31/12/2020\"\nRispetto alla precedente Comunit\u00e0 montana, non hanno aderito al nuovo ente i comuni di Montecopiolo, Piandimeleto e Sassofeltrio."}
{"id": "1073519", "revid": "599013", "url": "https://it.wikipedia.org/wiki?curid=1073519", "title": "Vampeta", "text": "Il soprannome \"Vampeta\" deriva dall'unione tra le parole \"vampiro\" e \"capeta\" (diavolo).\nBiografia.\nFu il primo calciatore brasiliano a posare nudo per la rivista gay \"G Magazine\", nel 1999. In seguito il calciatore dichiar\u00f2 di averlo fatto per una cifra vicina ai $100.000. Amico di Ronaldo, con il quale gioc\u00f2 nel PSV, si spos\u00f2 ed ebbe due figli; la moglie in seguito lo denunci\u00f2 per averla picchiata. Si candid\u00f2 alle elezioni brasiliane del 3 ottobre 2010 nelle file del Partido dos Trabalhadores di San Paolo.\nCaratteristiche tecniche.\nCentrocampista centrale dal fisico statuario, poteva giocare anche da mediano. In Olanda giocava sia come terzino sia come esterno sulla fascia destra, nonostante preferisse spingersi in attacco, ritenendosi e venendo ritenuto un calciatore offensivo. Paragonato a Dunga e a Stefan Effenberg, in un primo momento fu considerato un fuoriclasse, un calciatore veloce e tecnico che abbina qualit\u00e0 e quantit\u00e0, con la capacit\u00e0 di rubare palloni e una visione da regista, oltre ad essere un abile finalizzatore.\nCarriera.\nClub.\nIniziata la carriera nel PSV Eindhoven assieme a Ronaldo, nella squadra olandese vinse campionato e supercoppa. Dal suo arrivo in Europa, dimostr\u00f2 subito di soffrire di \"saudade\", e ritorn\u00f2 in patria in prestito al Fluminense nel 1996 prima di giocare nuovamente per il PSV e poi tornando ancora in Brasile nel Corinthians, ove arriv\u00f2 nel 1998, rientrando subito in patria sia perch\u00e9 prendeva molti pi\u00f9 soldi sia per esser preso in considerazione dalla Nazionale brasiliana, con la quale vinse il campionato e la Coppa del Mondo per club. A fine stagione fu votato miglior centrocampista dell'anno, inserito nella squadra ideale del Sudamerica.\nNon rinnovando il contratto con il Corinthians, attir\u00f2 le attenzioni della Fiorentina (il dg Antognoni l'aveva gi\u00e0 osservato durante l'amichevole contro i Paesi Bassi), ma nell'agosto del 2000 fu acquistato per 30 miliardi di lire dall'Inter, in parte anche su suggerimento dell'amico Ronaldo al presidente Moratti. Firm\u00f2 un contratto triennale con opzione per il quarto anno da 4 miliardi di lire a stagione. Il 5 settembre ci fu la presentazione ufficiale. L'esperienza all'Inter fu fugace: con i nerazzurri scese in campo in otto partite ufficiali, e solo una in Serie A: il primo ottobre 2000 a Reggio Calabria contro la (2-1). Segn\u00f2 il suo unico gol italiano nella finale di Supercoppa persa 4-3 contro la Lazio.\nNon arrivando in grande condizione di forma, si rivela un giocatore lento e con l'arrivo in panchina di Tardelli al posto di Marcello Lippi, Vampeta si trova relegato spesso in panchina, venendo schierato solamente per le partite di Coppa Italia e di Coppa UEFA. Dopo tre mesi, il 10 dicembre successivo \u00e8 messo fuori rosa su decisione dello stesso brasiliano, che nel gennaio 2001 \u00e8 ceduto al Paris Saint-Germain in cambio di St\u00e9phane Dalmat. In seguito disse di non amare n\u00e9 Milano n\u00e9 Parigi, preferendo sia le spiagge di Bahia sia l'Olanda. Oggi \u00e8 considerato e riconosciuto come uno dei pi\u00f9 grandi flop del calcio italiano.\nTornato in Brasile, nel 2001 il Flamengo cede Adriano all'Inter in cambio di met\u00e0 del cartellino di Vampeta. Torna nuovamente al Corinthians, poi gioca al Vitoria (dove nei primi mesi del 2003 subisce un grave infortunio ai legamenti del ginocchio sinistro) e in Kuwait, per poi ritornare nel Brasiliense e nel Goias, squadre minori brasiliane: in quest'ultima \u00e8 ricordato per aver dichiarato che la sua squadra era piena di omosessuali. Nel gennaio 2007 il Corinthians gli consente, su sua richiesta, di allenarsi con la squadra Juniores del club, Vampeta accetta, e firma un contratto con la prima squadra. Passa al Clube Atl\u00e9tico Juventus nel 2008, dove si \u00e8 ritirato.\nNella primavera del 2011 torna al calcio giocato nelle file del Gr\u00eamio Osasco Audax, terza divisione paulista, dove firma un contratto per 450 euro mensili come giocatore e allenatore.\nNazionale.\nHa totalizzato 41 presenze e due reti con la maglia del , partecipando alla vittoriosa esperienza al (giocando solo 18 minuti in tutta la competizione, nella prima partita, contro la ), nonch\u00e9 alla Copa Am\u00e9rica 1999, competizione vinta anch'essa dalla Nazionale verdeoro. Nei giorni a seguire la vittoria al Mondiale 2002, quando i brasiliani stavano ancora festeggiando, Vampeta si ubriac\u00f2 durante la visita del presidente della Repubblica brasiliano."}
{"id": "1073538", "revid": "380654", "url": "https://it.wikipedia.org/wiki?curid=1073538", "title": "Peter Weller", "text": "Biografia.\nFiglio pi\u00f9 giovane di un pilota di elicotteri, \u00e8 costretto a viaggiare molto sin da piccolo a causa del lavoro del padre. Completer\u00e0 gli studi superiori fra la Germania e San Antonio, in Texas, per poi accedere alla University of North Texas, attirato dalla possibilit\u00e0 di suonare la tromba nell'apprezzata jazz band dell'Universit\u00e0. Due settimane dopo il conseguimento della laurea si trasferisce a New York, dove ottiene le sue prime apparizioni in vari teatri di Broadway.\nCarriera.\nNei primi anni ottanta imbocca la via del cinema e, dopo qualche piccola parte, nel 1982 ottiene il suo primo ruolo di una certa rilevanza in \"Spara alla luna\" di Alan Parker, al fianco di Diane Keaton e Albert Finney. Il grande successo arriva nel 1987, quando ottiene la parte del famoso poliziotto cyborg Alex Murphy in \"RoboCop\", a cui segue, nel 1990, \"RoboCop 2\". Nel 1991, David Cronenberg lo sceglie come protagonista per il suo film Il pasto nudo. Nel 1997 dirige il suo primo film, \"Ricatto senza fine\".\nNel 2006 partecipa alla quinta stagione della serie televisiva \"24\" nel ruolo dell'ambiguo Christopher Henderson. Nel 2010 prende parte alla quinta stagione di \"Dexter\" nella veste di un agente corrotto indagato dagli affari interni. \u00c8 anche apparso in \"\", \"Detective Monk\", \"Fringe\" e \"Psych\", mentre nel 2012 ha diretto un episodio dell'ottava e ultima stagione di \"Dr. House - Medical Division\", nel quale ha fatto anche una brevissima apparizione nelle primissime scene. Nel 2013 partecipa, nel ruolo di antagonista secondario, al film \"Into Darkness - Star Trek\", interpretando il machiavellico ammiraglio della Federazione Alexander Marcus.\nDoppiatori italiani.\nNelle versioni in italiano dei suoi film, Peter Weller \u00e8 stato doppiato da:\nDa doppiatore \u00e8 sostituito da :"}
{"id": "1073545", "revid": "438678", "url": "https://it.wikipedia.org/wiki?curid=1073545", "title": "C\u00e1ndido Bareiro", "text": "Fu presidente del Paraguay dal 25 novembre 1878 al 4 settembre 1880, giorno della sua morte.\nBiografia.\nBareiro fu uno dei primi studenti paraguaiani che poterono studiare in Europa con una borsa di studio pagata dallo Stato (1858-1863). Incaricato dei negoziati della legazione accreditata a Parigi e Londra (1864-1867), svolse quest'incarico con zelo, venendo decorato con l'Ordine Nazionale al Merito (1865), ma nel 1867 il maresciallo L\u00f3pez lo destitu\u00ec accusandolo di atti di insubordinazione. Tornato in Sud America, Bareiro rientr\u00f2 ad Asunci\u00f3n nel febbraio 1869.\nNel 1870 Bareiro si candid\u00f2 invano alla Convenzione Costituente per il Club del Pueblo, ma divenne segretario del governo di Cirilo Antonio Rivarola. Partecip\u00f2 alla fallita rivoluzione di Tacuarel (1871) per protestare contro la decisione di Rivarola di sciogliere anticipatamente il Congresso Nazionale per salvare il ministro delle Finanze Juan Bautista Gill da un processo per malversazione.\nCome cancelliere del presidente Salvador Jovellanos, Bareiro negozi\u00f2 in Europa il problema dei prestiti stranieri, ma appoggi\u00f2 i sollevamenti conservatori guidati dal generale Bernardino Caballero: nel marzo 1873 partecip\u00f2 alla rivolta di Paraguar\u00ed e nel febbraio 1874 prese parte a quella di Campo Grande, che port\u00f2 Caballero al Ministero dell'Interno.\nMinistro delle Finanze nel governo di Higinio Uriarte (1877-1878), Bareiro si dimise nell'agosto del 1878 per potersi candidare alla Presidenza della Repubblica con l'appoggio del Club Libertad, fondato appositamente. Eletto presidente, mor\u00ec improvvisamente il 4 settembre 1880, e poich\u00e9 il vicepresidente Adolfo Saguier rinunci\u00f2 all'incarico, il Congresso nomin\u00f2 presidente provvisorio il generale Caballero."}
{"id": "1073559", "revid": "767487", "url": "https://it.wikipedia.org/wiki?curid=1073559", "title": "Sarfannguaq", "text": "Sarfannguaq \u00e8 un piccolo villaggio della Groenlandia di 127 abitanti (gennaio 2005). Si trova nel Fiordo di Amerdloq, 50\u00a0km a est di Sisimiut, a 66\u00b054'N 52\u00b052\u00b0O e a 52\u00a0m sul mare; appartiene al comune di Qeqqata."}
{"id": "1073563", "revid": "1305772", "url": "https://it.wikipedia.org/wiki?curid=1073563", "title": "Comunit\u00e0 montana Alta Valmarecchia", "text": "La Comunit\u00e0 montana Alta Valmarecchia era un ente che aveva sede a Novafeltria, nella provincia di Rimini in Emilia-Romagna. Dal 31 dicembre 2013 l'ente \u00e8 stato estinto in attuazione alla legge regionale dell'Emilia-Romagna n.21/2012 ed \u00e8 subentrata l'Unione dei comuni della Valle del Marecchia.\nComuni.\nEra costituita dai comuni di:\nDistacco-aggregazione dell'Alta Valmarecchia.\nLa Comunit\u00e0 Montana Alta Valmarecchia coincideva interamente con il territorio distaccato dalle Marche e aggregato all'Emilia-Romagna il 15 agosto 2009. Contro la variazione territoriale le Marche proposero ricorso alla Corte costituzionale, ma questa lo giudic\u00f2 infondato."}
{"id": "1073564", "revid": "169529", "url": "https://it.wikipedia.org/wiki?curid=1073564", "title": "Temenos", "text": "Il termine temenos (in greco: \u03c4\u03ad\u03bc\u03b5\u03bd\u03bf\u03c2 \"t\u00e8menos\", plur. \u03c4\u03b5\u03bc\u03ad\u03bd\u03b7 \"tem\u00e8n\u0113\", che deriva dal verbo \u03c4\u03ad\u03bc\u03bd\u03c9, \"tagliare\") rappresenta un luogo sacro pertinente ad un santuario e la sua recinzione.\nOrigine.\nIl termine in origine designava un appezzamento di terreno che viene espropriato ed assegnato a capi o regnanti, oppure riservato al culto di un dio o alla costruzione di un santuario. Erano tem\u00e8ne ad esempio i luoghi in cui si svolgevano i giochi pitici, oppure la valle del Nilo (\u039d\u03b5\u03af\u03bb\u03bf\u03b9\u03bf \u03c0\u1fd6\u03bf\u03bd \u03c4\u03ad\u03bc\u03b5\u03bd\u03bf\u03c2 \u039a\u03c1\u03bf\u03bd\u03af\u03b4\u03b1) o l'acropoli (\u1f31\u03b5\u03c1\u1f78\u03bd \u03c4\u03ad\u03bc\u03b5\u03bd\u03bf\u03c2).\nIl termine pass\u00f2 quindi ad indicare il luogo sacro pertinente ad un santuario e la sua recinzione. Questo spazio oltre a delimitare il luogo sacro divideva ci\u00f2 che andava preservato e sacralizzato da ci\u00f2 che non lo era essendone al di fuori. \nStoria.\nAll\u2019interno del \"temenos\" greco ci si poteva rifugiare perch\u00e9 non si poteva essere uccisi o catturati, essendo uno spazio sacro.\nNell'antica Grecia erano numerosissimi i \"tem\u00e8ne\" di Apollo (il patrono dei coloni), mentre l'Altis (\u1f0c\u03bb\u03c4\u03b9\u03c2) di Olimpia era considerata il \"temenos\" di Zeus."}
{"id": "1073574", "revid": "224230", "url": "https://it.wikipedia.org/wiki?curid=1073574", "title": "Viceversaletteratura.ch", "text": "Viceversaletteratura.ch \u00e8 la piattaforma elettronica del Service de presse suisse, \"sorella\" della rivista cartacea \"Viceversa Letteratura\". Inaugurata nell'ottobre del 2012, \u00e8 l'evoluzione trilingue (italiano, francese e tedesco) del sito letterario romando Le Culturactif Suisse, fondato nel 1997 da Roselyne K\u00f6nig. \"Viceversaletteratura.ch\" promuove la letteratura svizzera attraverso recensioni e approfondimenti settimanali, e ospita un archivio elettronico di scrittori svizzeri."}
{"id": "1073578", "revid": "169529", "url": "https://it.wikipedia.org/wiki?curid=1073578", "title": "Palazzo di Sangro", "text": "Palazzo di Sangro \u00e8 un palazzo di Napoli situato in vico san Domenico Maggiore.\nStoria.\nL'edificio fu eretto nel XVI secolo per volont\u00e0 del nipote del primo duca di Torremaggiore Paolo di Sangro come residenza della casata, su disegni dello scultore e architetto Giovanni da Nola. \nGiovan Francesco Paolo di Sangro, primo principe di San Severo, fece edificare nel giardino del palazzo la chiesa di Santa Maria della Piet\u00e0 come luogo di sepoltura di famiglia, in sostituzione di una edicola votiva. Il figlio Alessandro, patriarca di Alessandria e arcivescovo di Benevento, continu\u00f2 l'opera paterna inaugurando la chiesa nel 1613. Con il secondo principe di San Severo, Paolo de Sangro, nel 1621 furono effettuati alcuni rifacimenti, che interessarono, in particolar modo, la facciata; gli interventi furono diretti dall'architetto e ingegnere regio Bartolomeo Picchiatti. Il portale fu eseguito da Vitale Finelli.\nIl periodo d'oro del palazzo fu nel XVIII secolo quando il settimo principe di San Severo, Raimondo di Sangro, fece risistemare gli interni della cappella di famiglia e abbell\u00ec il palazzo. Frattanto, nel 1736 il principe spos\u00f2, per procura, la cugina Carlotta Gaetani. Durante i lavori settecenteschi furono realizzate le decorazioni degli interni e fu costruito il cavalcavia con orologio che collegava il palazzo con la cappella di famiglia. I lavori iniziati nel 1735 da Raimondo furono terminati dal figlio Vincenzo, il quale concluse i lavori della cappella negli ultimi anni del secolo. Nella notte del 28 settembre 1889, per infiltrazioni d'acqua, croll\u00f2 la parte del palazzo dove era stato edificato il cavalcavia.\nFu residenza del principe Gesualdo da Venosa e teatro del tristemente celebre uxoricidio.\nDescrizione.\nIl palazzo \u00e8 caratterizzato dalla facciata cinquecentesca, in cui s'inserisce il portale del Picchiatti eseguito dallo scultore carrarese Vitale Finelli. Il prospetto si eleva su un basamento in piperno, dotato di finestroni con cornici leggermente modanate. Appena sopra sorge un piano sopraelevato con mezzanino; una cornice marcapiano delimita il piano nobile, con balconi che conservano elementi cinquecenteschi nelle mensole e delle balaustre. Nell'incisione del Petrini del 1718 si rilevano sia la presenza di un piano ammezzato con finestre archivoltate su quello nobile, sia un sottotetto con aperture rettangolari nel cornicione; la probabile sopraelevazione ottocentesca confer\u00ec all'edificio caratteri piuttosto uniformi, facendo perdere traccia di questi elementi.\nIl portale, completamente centrato nella composizione del prospetto, \u00e8 caratterizzato da elementi tipici dell'architettura tardomanierista, come il ricorso al trattamento parietale attraverso il bugnato; le semicolonne presentano rocchi a bugne di dimensioni alterne, mentre i capitelli, in marmo bianco, sono ionici, secondo lo stile di Michelangelo Buonarroti. Sulla chiave di volta \u00e8 posizionata una lapide marmorea senza tracce di iscrizioni, a sua volta sormontata dallo stemma di famiglia incorniciato dal timpano arcuato spezzato.\nAl cortile si accede attraverso l'atrio, decorato a listello bugnato nel XVIII secolo, con volte stuccate a riquadri; le decorazioni a tema e antropomorfe sono attribuite a Giuseppe Sammartino e a Francesco Celebrano. Altre decorazioni del Celebrano sono le \"Stagioni\" dipinte ad affresco nel mezzanino. Prima del crollo del cavalcavia in un'ala del palazzo vi erano decorazioni pittoriche di Belisario Corenzio, che si persero irrimediabilmente con il crollo dell'ala."}
{"id": "1073586", "revid": "1762097", "url": "https://it.wikipedia.org/wiki?curid=1073586", "title": "Paolini", "text": "Religione.\nI religiosi di diversi istituti e societ\u00e0 religiose cattoliche vengono popolarmente detti Paolini:"}
{"id": "1073605", "revid": "6923", "url": "https://it.wikipedia.org/wiki?curid=1073605", "title": "Kangersuatsiaq", "text": "Kangersuatsiaq (o Pr\u00f8ven) \u00e8 un piccolo villaggio della Groenlandia di 237 abitanti. Si trova su una penisoletta sulla Baia di Baffin, 51\u00a0km a sud di Upernavik; appartiene al comune di Avannaata. \u00c8 stato eletto per vari anni il pi\u00f9 bel villaggio della Groenlandia. Kangersuatsiaq si trova all'interno dell'arcipelago di Upernavik, un vasto arcipelago di piccole isole sulla costa della baia nord-orientale di Baffin"}
{"id": "1073610", "revid": "287204", "url": "https://it.wikipedia.org/wiki?curid=1073610", "title": "Comandante in capo", "text": "Il comandante in capo (o, in alcuni paesi, comandante supremo) \u00e8 il supremo comandante militare delle forze armate di uno Stato. In teoria, \u00e8 un incarico affidato spesso al capo di Stato o al capo del governo di un paese, anche se in pratica \u00e8 gestito da comandanti delle forze armate pi\u00f9 esperti sul campo. A volte, anche ufficialmente essi hanno l'incarico di comandante in capo, anche se a volte c'\u00e8 contraddizione fra il comandante formale (il capo di Stato, di norma) e il comandante sul campo (solitamente un ufficiale), entrambi ufficialmente riconosciuti. Negli stati comunisti comandante in capo pu\u00f2 essere il presidente dell'organo collegiale che funge da capo dello stato (consiglio di stato, praesidium ecc.) o il presidente di un apposito organo collegiale, al quale \u00e8 attribuito il comando supremo delle forze armate (commissione militare centrale, commissione nazionale della difesa ecc.)\nTalvolta, alcune nazioni nominano pi\u00f9 di un comandante in capo. Ad esempio, allo scoppio della seconda guerra mondiale, la flotta britannica aveva non meno di nove comandanti in capo (si suddividevano, ad esempio, in comandante in capo della flotta in Inghilterra, comandante in capo assegnato alla Cina...). Anche la NATO ha numerosi comandanti in capo, riferiti alle aree geografiche di competenza.\nIl termine \"comandante in capo\" \u00e8 stato usato per la prima volta da re Carlo I d'Inghilterra nel 1639.\nSegue una lista dei comandanti in capo delle varie nazioni.\nCuba.\nIl comando supremo delle FAR (Fuerzas Armadas Revolucionarias) con il grado di \"Comandante en Jefe\" spetta al Presidente del Consiglio di Stato di Cuba, quindi dal 1959 al 2008 \u00e8 stato detenuto da Fidel Castro e, fino al 2018 \u00e8 spettato al fratello ed attuale expresidente e primo segretario del Partito Comunista di Cuba, Raul. Dalla sua elezione nel marzo 2018, il titolo \u00e8 passato al presidente Miguel D\u00edaz-Canel.\nCommonwealth.\nIl monarca del Regno Unito, in qualit\u00e0 di formale capo di Stato delle nazioni del Commonwealth, \u00e8 anche comandante in capo delle forze armate della federazione. Di fatto, per\u00f2, egli ufficializza altri comandanti in capo, quali i suoi governatori, che permette una certa autonomia ai paesi membri.\nAustralia.\nLa Costituzione dice: \u00abIl comandante in capo delle forze navali e militari del Commonwealth \u00e8 il governatore generale in rappresentanza della regina\u00bb. La carica del governatore generale completa, infatti, recita cos\u00ec: \u00abGovernatore generale e comandante in capo del e sul nostro Commonwealth d'Australia\u00bb. Di fatto, il potere \u00e8 esercitato dal primo ministro.\nSotto l'impero britannico, il comandante in capo della Royal Navy era conosciuto come \u00abcomandante in capo, Australia\u00bb.\nCanada.\nLa questione del potere militare in Canada \u00e8 complessa. Nel 1867, la Gran Bretagna riserbava alla regina il titolo di comandante in capo del Canada; successivamente, nel 1904 una legge stabiliva che tale ruolo poteva \u00abessere amministrato da Sua Maest\u00e0 o dal governatore generale in sua rappresentanza\u00bb. Da questo momento in poi, \u00e8 stato il governatore generale a ricoprire ufficialmente la carica di comandante in capo. Quando, nei primi anni Novanta, vennero create la Flotta Reale Canadese e la Forza Aerea Reale Canadese, il governatore generale ne prese subito il controllo. Per giunta, nel 1947 re Giorgio VI d'Inghilterra assegn\u00f2 parte delle funzioni di capo di Stato del Canada a suddetto governatore.\nUltimamente, con l'allentamento del potere britannico sul Commonwealth, le cose sono andate modificandosi. Bench\u00e9 sia il monarca del Canada o (raramente) il governatore regionale a dichiarare la guerra, le funzioni di comandante in capo sono oggi svolte dal primo ministro.\nRegno Unito.\nUfficialmente, la carica di comandante in capo spetta al monarca britannico, che per\u00f2 ne fa uso raramente, appellandosi piuttosto a comandanti \"locali\". \"De facto\", tale ruolo \u00e8 detenuto dal primo ministro.\nRoyal Navy.\nNella Royal Navy, il comandante supremo \u00e8 il Lord grand'ammiraglio, che pu\u00f2 essere detenuto dal monarca o da un ufficiale della flotta. Durante le guerre napoleoniche, per esempio, venne affidato ad ammiragli che si trovavano direttamente sui campi di battaglia, per agevolare la conduzione della guerra, che sicuramente sarebbe andata in modo pi\u00f9 difficile se la carica fosse stata detenuta dal sovrano, che si trovava al sicuro a Londra. In questo periodo, la carica venne anche estesa a pi\u00f9 ufficiali in zone differenti.\nDal 1964, la regina ha detenuto la carica di Lord grand'ammiraglio. Attualmente, nei fatti, il potere \u00e8 suddiviso fra due comandanti: quello della flotta e quello del comando della flotta in patria.\nBritish Army.\nIl comandante in capo dell'esercito britannico (carica istituita dopo la Restaurazione) era di solito un generale dell'esercito, finch\u00e9 non venne istituito il grado del \"presidente del personale di comando\". In tempo di guerra e durante l'esistenza dell'impero, erano nominati comandanti in capo regionali.\nRoyal Air Force.\nSolitamente il comandante in capo delle forze aeree britanniche \u00e8 un ufficiale sul campo.\nHong Kong.\nQuando era ancora sotto il controllo della Gran Bretagna, il comandante in capo di Hong Kong era il governatore della citt\u00e0.\nNuova Zelanda.\nSecondo il \"Defence Act\" passato nel 1990, il governatore generale \u00e8 anche comandante in capo delle forze armate neozelandesi.\nEgitto.\nIl sistema militare egiziano \u00e8 leggermente differente da quello della maggior parte degli altri paesi. Il presidente della Repubblica ha infatti il ruolo di supremo comandante delle Forze Armate, mentre il ministro della Difesa ne \u00e8 comandante in capo. Il presidente ha diritto di dichiarare la guerra. Durante la guerra del Kippur, comunque, Anwar al-Sadat svolse in ogni senso il ruolo di comandante supremo, comandando le proprie truppe dai quartier generali sul campo. A volte, il presidente indossa la divisa militare nelle apparizioni ufficiali.\nCuriosamente, gran parte dei presidenti egiziani vengono da ambienti militari.\nFinlandia.\nIl presidente \u00e8 ufficialmente il comandante in capo di tutte le forze militari finniche, ma nei fatti il potere \u00e8 detenuto dal comandante delle Forze di Difesa e da quello delle truppe di frontiera. In ogni caso, solo il parlamento pu\u00f2 ordinare la mobilitazione dell'esercito e la dichiarazione di guerra, anche se si tratta in entrambi i casi di decreti presidenziali.\nFrancia.\nIl presidente della Repubblica \u00e8 il comandante in capo di tutte le forze armate francesi (\"Chef des Arme\u00e9s\", \"capo degli eserciti\"). \u00c8 inoltre l'unico in grado di decidere l'uso delle armi nucleari.\nOriginariamente, fu re Luigi XIV a trasferire nelle proprie mani il supremo potere militare. Durante la rivoluzione francese che rovesci\u00f2 la monarchia, il potere pass\u00f2 nel Comitato di Salute Pubblica e quindi nel Direttorio, finch\u00e9 non fu detenuto da Napoleone Bonaparte, una volta che si fu proclamato imperatore.\nCon la Restaurazione, il potere torn\u00f2 al re e successivamente, nella terza repubblica, al primo ministro. Durante la seconda guerra mondiale, sia il maresciallo Philippe P\u00e9tain sia il generale De Gaulle detennero il grado di comandante in capo, l'uno per il regime di Vichy, l'altro per i volontari francesi che combattevano contro i tedeschi.\nGermania.\nDal 1955, il ministro della Difesa (della Repubblica Federale Tedesca e poi della Germania unita) ricopre il ruolo di comandante in capo delle forze armate. In caso di guerra o in \"stato di difesa\", tale funzione passa al cancelliere.\nIndia.\nUfficialmente, il presidente \u00e8 supremo comandante delle Forze Armate, affiancato dal 1955 dai comandanti di esercito, flotta e forze aeree. Nei fatti, il potere \u00e8 nelle mani del primo ministro e, per quanto concerne la difesa, del ministro della Difesa.\nIran.\nPrima della Rivoluzione iraniana del 1979, lo sci\u00e0 aveva il comando delle forze militari. Con la nascita della Repubblica Islamica dell'Iran, tale potere \u00e8 nelle mani della Guida della Rivoluzione.\nItalia.\nL'articolo 87 della Costituzione italiana stabilisce che il presidente della Repubblica ha \u00abil comando delle Forze armate, presiede il Consiglio supremo di difesa costituito secondo la legge, dichiara lo stato di guerra deliberato dalle Camere\u00bb.\nDal punto di vista tecnico operativo, dal 1998, il Comandante in Capo (CINC) delle Forze armate italiane \u00e8 il capo di stato maggiore della difesa.\nRepubblica Popolare Cinese.\nL'articolo 93 della Costituzione della Repubblica Popolare Cinese stabilisce che il supremo potere militare \u00e8 nelle mani del presidente della Commissione Militare Centrale, anche se il presidente della Repubblica ha il diritto di dichiarare la legge marziale, lo stato di guerra e di chiamare alla mobilitazione. In ogni caso, da Jiang Zemin il \"capo\" della Cina ricopre contemporaneamente il ruolo di presidente della Commissione e della Repubblica.\nAi tempi di Mao Zedong, il comandante in capo era egualmente il presidente della Commissione Militare Centrale, ma considerevole potere aveva anche il ministro della Difesa.\nSvezia.\nLa Svezia \u00e8 una delle pochissime monarchie (forse l'unica) dove il potere militare non \u00e8 nelle mani del sovrano. Dal 1975, infatti, il ruolo di comandante in capo spetta al ministro della Difesa e al governo.\nStati Uniti d'America.\nLa Costituzione degli Stati Uniti d'America stabilisce che il presidente \u00e8 anche il comandante in capo di tutte le forze armate (dal 1947 lo \u00e8 anche di quelle aeree). A volte, il presidente pu\u00f2 appellarsi al generale dell'esercito, che svolge il ruolo di comandante in capo in sua rappresentanza. Ci sono stati diversi rivolgimenti della carica, che elenchiamo di seguito.\nNel 1986, il \"Goldwater-Nichols Defense Reorganization Act\" stabil\u00ec la nomina di un comandante in capo per ogni Stato della federazione. Nel 2002, Donald Rumsfeld annunci\u00f2 che la carica di comandante in capo sarebbe tornata solo ed esclusivamente al presidente, mentre quelli regionali vennero convertiti in \"comandanti dei combattenti\", cio\u00e8 a capo dei Commando dei Combattenti Unificati. Il loro comando generale \u00e8 affidato al segretario alla difesa, anche se \u00e8 utilizzato anche dal presidente.\nDurante la seconda guerra del Golfo, il presidente George W. Bush ha assunto le funzioni di comandante in capo per condurre personalmente la guerra.\nVietnam.\nUfficialmente, la carica di comandante in capo \u00e8 detenuta dal Presidente del Vietnam; di fatto, per\u00f2, questi di solito sceglie un comandante militare per fare le sue veci."}
{"id": "1073615", "revid": "6923", "url": "https://it.wikipedia.org/wiki?curid=1073615", "title": "Service de presse suisse", "text": "Il Service de presse suisse (SPS) \u00e8 un'associazione culturale svizzera. La sua missione consiste nel promuovere la creazione letteraria della Svizzera e stimolare l'interesse per le letterature svizzere al di l\u00e0 delle frontiere linguistiche. I principali organi dell'SPS sono:\nOltre a queste due pubblicazioni, il Service de presse suisse \u00e8 coeditore di traduzioni d'autori svizzeri e coorganizzatore di incontri e letture pubbliche."}
{"id": "1073630", "revid": "1718925", "url": "https://it.wikipedia.org/wiki?curid=1073630", "title": "Palazzo Ruffo di Bagnara", "text": "Il palazzo Ruffo di Bagnara \u00e8 un antico palazzo di Napoli situato in piazza Dante.\nCostruito nel XVII secolo, nella seconda met\u00e0 del secolo fu acquistato dal duca di Bagnara Francesco Ruffo, valoroso guerriero e capitano dell\"'Armata Navale Gerolosomitana\"; egli diede l'incarico a Carlo Fontana facendolo ristrutturare con il bottino ricavato da uno scontro con i pirati arabi. Nella prima met\u00e0 dell'Ottocento il palazzo fu restaurato da Vincenzo Salomone su commissione dell'ultimo duca di Bagnara. Il palazzo possiede una cappella, sulla sinistra della facciata.\nNel medesimo secolo qui visse il letterato Basilio Puoti, conosciuto nella letteratura italiana come un eminente purista."}
{"id": "1073638", "revid": "339392", "url": "https://it.wikipedia.org/wiki?curid=1073638", "title": "Somalia inglese", "text": ""}
{"id": "1073646", "revid": "767487", "url": "https://it.wikipedia.org/wiki?curid=1073646", "title": "Bernardino Caballero", "text": "Fu presidente del Paraguay dal 4 settembre 1880 al 25 novembre 1886.\nArruolatosi come sottufficiale di cavalleria nell'esercito paraguaiano (1864), Caballero si distinse in quasi tutti i combattimenti della guerra della Triplice Alleanza (1864-1870), raggiungendo il grado di generale di divisione (1869).\nDopo la guerra Caballero fu comandante generale delle Forze Armate e ministro della Guerra e Marina. Guid\u00f2 contro il presidente Salvador Jovellanos le rivoluzioni di Paraguar\u00ed (marzo 1873), che fall\u00ec, e di Campo Grande (febbraio 1874) che lo port\u00f2 al Ministero dell'Interno.\nNel 1880, dopo la morte del presidente C\u00e1ndido Bareiro e la rinuncia del vicepresidente Adolfo Saguier, Caballero fu eletto presidente provvisorio dal Congresso Nazionale (4 settembre 1880) e poi, eletto regolarmente nel 1882, rimase in carica fino al 1886. Cerc\u00f2 di risolvere le gravi tensioni politiche concedendo un'amnistia e richiamando in patria i paraguaiani emigrati per motivi politici (operazione culminata con l'elezione di alcuni oppositori liberali al Congresso Nazionale). Eman\u00f2 una serie di provvedimenti di riforma della pubblica amministrazione e ottenne dall'Uruguay la cancellazione dei debiti di guerra (1883).\nNel 1887 si costitu\u00ec sotto la sua presidenza l'Asociaci\u00f3n Nacional Republicana (ANR, detta Partido Colorado), di orientamento conservatore. Caballero Appoggi\u00f2 l'elezione presidenziale di Emilio Aceval (1898), ma dopo contrasti coi ministri lo rovesci\u00f2 il 9 gennaio 1902 con l'aiuto del generale Patricio Escobar e del colonnello Juan Antonio Escurra."}
{"id": "1073652", "revid": "2730", "url": "https://it.wikipedia.org/wiki?curid=1073652", "title": "Compromesso del 1850", "text": "Il Compromesso del 1850 fu un insieme di cinque leggi che tentarono di risolvere le controversie sui nuovi territori, sorte dopo la guerra Messico-Stati Uniti del 1846-1848. Le cinque leggi, promulgate nel corso della presidenza di Millard Fillmore, si proposero di bilanciare gli interessi degli Stati schiavisti del Sud degli Stati Uniti e degli Stati liberi (cio\u00e8 quelli in cui non era ammessa la schiavit\u00f9).\nCome esito di questo compromesso, la California venne ammessa negli Stati Uniti come Stato libero, il Texas rinunci\u00f2 a reclamare alcuni territori sulla sponda occidentale del Rio Grande, ricevendo in cambio compensazioni finanziarie; l'allora Territorio del Nuovo Messico (comprendente anche l'odierna Arizona e una parte dell'attuale Nevada) e il Territorio dello Utah vennero organizzati come Stati indipendenti in cui la legalit\u00e0 della schiavit\u00f9 fu demandata alla sovranit\u00e0 popolare; la tratta degli schiavi africani, ma non la schiavit\u00f9 in s\u00e9 stessa, venne abolita nel distretto di Washington.\nLe leggi furono inizialmente proposte dal senatore Henry Clay, del Partito Whig, furono poi portate avanti dal senatore del Partito Democratico Stephen A. Douglas ed dal senatore Whig Daniel Webster; uno dei principali oppositori fu il senatore democratico John C. Calhoun. Anche il presidente Zachary Taylor era contrario. Il compromesso fu possibile dopo la morte di questi e l'entrata in carica del vicepresidente Millard Fillmore, il quale era invece un forte sostenitore del compromesso. \nNe deriv\u00f2 un clima di relativa calma nella contesa politica, per circa quattro anni, fino alla legge Kansas-Nebraska.\nTexas.\nI confini occidentali del Texas erano contestati. La Repubblica del Texas, staccatasi dal Messico, fu ammessa negli Stati Uniti e reclam\u00f2 dei territori che oggi fanno parte del Nuovo Messico. Il Texas aveva un debito statale di 10 milioni di dollari, non facilmente pagabile. Il compromesso fece s\u00ec che gli Stati Uniti si assumessero l'onere del debito mentre il Texas acconsent\u00ec a lasciare i territori contestati al Nuovo Messico.\nCalifornia.\nCon il rapido incremento della sua popolazione dovuto alla Corsa all'oro, una convenzione statale adott\u00f2 una costituzione anti-schiavit\u00f9 nel tardo 1849 e decise di entrare nell'Unione come Stato libero.\nCessione di territori messicani.\nNessun governo territoriale era stato formato per il resto del territorio acquisito dal Messico, incluso il Nuovo Messico e parti di quello che divenne Arizona e altri Stati. I pionieri mormoni avevano costituito lo \"Stato di Deseret\", ma il Congresso non era d'accordo con le dimensioni proposte in quanto comprendeva i territori dell'attuale Utah ma anche il Nevada e parti di Wyoming, Colorado, Nuovo Messico, Arizona e California, in funzione della scarsa popolazione. La schiavit\u00f9 nei nuovi territori fu determinato dalla sovranit\u00e0 popolare, tramite referendum. "}
{"id": "1073659", "revid": "117625199", "url": "https://it.wikipedia.org/wiki?curid=1073659", "title": "Guitar Hero II", "text": "Guitar Hero II \u00e8 il seguito del famoso videogioco musicale \"Guitar Hero\" prodotto da Activision.\nQuesta versione del videogioco \u00e8 disponibile sia per PlayStation 2 che per Xbox 360. Per giocare serve un controllore a forma di chitarra; il gioco \u00e8 venduto anche in pacco unico con il controller SG Guitar Hero per PS2 o un controller a forma di Gibson Explorer per Xbox 360.\nModalit\u00e0 di gioco.\nModalit\u00e0.\n\"Guitar Hero\" ha quattro livelli di difficolt\u00e0: Facile, Medio, Difficile e Esperto. Nella modalit\u00e0 Facile, si usano solo i primi tre tasti (verde, rosso e giallo). La modalit\u00e0 Medio introduce il pulsante blu e la modalit\u00e0 Difficile l'arancione. Inoltre, i livelli di difficolt\u00e0 pi\u00f9 alti sono caratterizzati da veloci assoli e pi\u00f9 note da suonare. La modalit\u00e0 Esperto non introduce nuovi pulsanti, ma la difficolt\u00e0 e la velocit\u00e0 delle canzoni \u00e8 sostanzialmente aumentata fino al punto che il giocatore suona ogni nota della vera canzone, anche se con cinque pulsanti.\nIl gioco ha tre modalit\u00e0 di gioco: modalit\u00e0 Carriera, Gioco Veloce e Multigiocatore.\nNella modalit\u00e0 Carriera, il giocatore sceglie un livello di difficolt\u00e0 e sblocca il seguente blocco di cinque canzoni (vedi Lista Canzoni) completando o quattro o cinque canzoni del blocco corrente, in base al livello di difficolt\u00e0. Raggiungendo questi blocchi in qualsiasi difficolt\u00e0 li sblocca per essere giocati nella modalit\u00e0 Gioco Veloce. Continuando la carriera, nuovi luoghi sono sbloccati e il giocatore riceve soldi (tranne che nella modalit\u00e0 facile) per sbloccare contenuti aggiuntivi come personaggi, video, chitarre, ecc.\nLa modalit\u00e0 Gioco Veloce permette al giocatore di scegliere di suonare una canzone che ha sbloccato o comprato nella modalit\u00e0 Carriera. C'\u00e8 una lista di record per ogni canzone. I quattro livelli di difficolt\u00e0 hanno ognuno la propria lista di record.\nLa modalit\u00e0 Multigiocatore \u00e8 visualizzata in split-screen nel momento in cui si entra nella partita. Una volta selezionata questa modalit\u00e0, \u00e8 possibile accedere a due varianti di gioco. in un \"duello di chitarre\", due giocatori suonano parti di una canzone selezionata. Diversamente dalle altre modalit\u00e0, non \u00e8 possibile fallire una canzone in Multigiocatore (tranne in modalit\u00e0 Cooperativa), ma \u00e8 il punteggio a indicare quale dei due giocatori vince.\n\u00c8 anche possibile giocare in modalit\u00e0 cooperativa in cui due giocatori posso scegliere (a seconda del brano) se dividersi i compiti di chitarra ritmica e chitarra solista o di chitarra e basso.\nVi \u00e8 infine la modalit\u00e0 Esercitazione in cui il giocatore pu\u00f2 decidere se eseguire il Tutorial, grazie al quale si impara a prendere consapevolezza dei comandi di gioco, o la Pratica per provare a fondo un brano ad un livello di difficolt\u00e0 selezionabile. Le caratteristiche pi\u00f9 importanti della Pratica sono rilevate nella possibilit\u00e0 di eseguire anche solo singoli passaggi senza dover suonare l'intero brano (come, ad esempio, provare un assolo particolarmente difficile) e dall'opportunit\u00e0 di rallentarne la velocit\u00e0 (per poter studiare la sequenza di note qualora se ne presentassero tante in un lasso di tempo breve).\nPersonaggi.\nIn Guitar Hero II vi sono alcuni dei personaggi del precedente episodio, con in pi\u00f9 alcune new entry.\nDisponibili\nSbloccabili\nColonna sonora.\nTracklist del gioco.\nPlayStation 2\nXbox 360 (canzoni esclusive scritte in \"corsivo\")\nLe canzoni bonus sono le stesse per entrambi i capitoli e nel medesimo ordine e sono i seguenti:\nCanzoni scaricabili per Xbox 360.\nQueste canzoni extra sono scaricabili da Xbox Live in pacchetti da 500 Microsoft Points (MSP) o come canzoni sfuse da 200 MSP l'una. Le canzoni sono compatibili unicamente con Guitar Hero II e non sono supportabili dagli altri capitoli della serie. I pacchetti sono elencati in ordine di pubblicazione.\nsono inoltre scaricabili le seguenti canzoni sfuse:"}
{"id": "1073673", "revid": "597500", "url": "https://it.wikipedia.org/wiki?curid=1073673", "title": "Honeymoon - Luna di miele", "text": "Luna di miele - Honeymoon: A Musical Journey to Venice \u00e8 il ventitreesimo album dei Rond\u00f2 Veneziano pubblicato il 20 agosto 1999 dalla Koch Records e riedito dalla Deltatrade nel 2008.\nIl disco.\n\u00c8 il terzo concept album pubblicato dal gruppo; i brani, i cui titoli sono ispirati a luoghi famosi di Venezia, vogliono rappresentare un'ideale luna di miele nella citt\u00e0 lagunare.\nL'illustrazione della copertina \u00e8 di Victor Togliani; la grafica e il logo del gruppo sono di Karlheinz Koepfle.\nTracce.\nTutti i brani sono editi dalla Cleo Music AG e Koch Edizioni Musicali.\nLe composizioni.\nLa Fenice.\nBrano per pianoforte, sintetizzatori e archi dedicato al Gran Teatro La Fenice; la sezione A \u00e8 di Reverberi, la sezione B \u00e8 una citazione del \"Preludio, Corale, Fuga\" (1884) di C\u00e9sar Franck."}
{"id": "1073677", "revid": "152528", "url": "https://it.wikipedia.org/wiki?curid=1073677", "title": "Greg K.", "text": ""}
{"id": "1073680", "revid": "287204", "url": "https://it.wikipedia.org/wiki?curid=1073680", "title": "Ludwig Schlafli", "text": ""}
{"id": "1073681", "revid": "125273024", "url": "https://it.wikipedia.org/wiki?curid=1073681", "title": "Porto di Gedda", "text": "Il porto di Gedda, pi\u00f9 correttamente porto islamico di Gedda () \u00e8 un porto commerciale saudita.\nLocalizzato ad una latitudine di 28\u00b0 21' nord ed una longitudine di 39\u00b0 10' est nei pressi della citt\u00e0 di Gedda, sul mar Rosso, lo scalo si estende per 11,2 km di costa e 10.5 km\u00b2 di superficie. Si trova in un'eccellente posizione al centro delle rotte internazionali tra l'Europa ed il Vicino Oriente/Asia.\nSi tratta della principale struttura portuale dell'Arabia Saudita, che serve anche le citt\u00e0 sante della Mecca e Medina e da cui passa il 59% delle importazioni del paese.\nCostruito nel 1976, con solo 10 ancoraggi, il porto pu\u00f2 ospitare attualmente sino a 58 navi contemporaneamente compresi i moderni portacontainer con una capacit\u00e0 di 6.500 TEU ed un pescaggio massimo di 16 metri."}
{"id": "1073682", "revid": "86727204", "url": "https://it.wikipedia.org/wiki?curid=1073682", "title": "Pannello solare a concentrazione", "text": ""}
{"id": "1073683", "revid": "90227", "url": "https://it.wikipedia.org/wiki?curid=1073683", "title": "Catechismo del concilio di Trento", "text": ""}
{"id": "1073690", "revid": "536103", "url": "https://it.wikipedia.org/wiki?curid=1073690", "title": "Blenheim", "text": "Blenheim \u00e8 l'esonimo inglese di Blindheim, localit\u00e0 della Baviera in cui si svolse nel 1704 la battaglia di Blenheim\nDa tale nome derivano i seguenti toponimi:"}
{"id": "1073692", "revid": "1566286", "url": "https://it.wikipedia.org/wiki?curid=1073692", "title": "Roberta Paladini", "text": "Biografia.\nFiglia dell'annunciatore e giornalista Rai Riccardo Paladini, Roberta ha esordito a sedici anni sotto la direzione di Lauro Gazzolo nel ruolo di protagonista doppiando il personaggio di Pinocchio nel lungometraggio animato \"Un burattino di nome Pinocchio\" diretto da Giuliano Cenci. Ha dato la voce anche al personaggio della Pimpa.\nTra le attrici che ha doppiato: Jodie Foster, Demi Moore, Madeleine Stowe, Isabella Rossellini, Jane Seymour, Rosanna Arquette e Michelle Pfeiffer. Inoltre \u00e8 anche la doppiatrice del personaggio di Lynette Scavo nella serie televisiva \"Desperate Housewives\", del personaggio di Danielle Rousseau nel serial \"Lost\", del nipotino di Paperone Qua nel cartone animato \"DuckTales - Avventure di paperi\" e di Gillian Foster nella serie \"Lie to Me\".\nDoppiatrice.\nFilm.\nMarta Kober in Venerd\u00ec 13 parte II: L'assassino ti siede accanto"}
{"id": "1073698", "revid": "322321", "url": "https://it.wikipedia.org/wiki?curid=1073698", "title": "Interventismo di sinistra", "text": "Con interventismo di sinistra si intende quella parte del movimento interventista progressista di varie matrici (repubblicana, mazziniana, social-riformista, socialista democratica, socialista dissidente, rivoluzionaria) che vedeva nella Grande Guerra l'occasione storica, sia per il completamento dell'Unit\u00e0 e sia per la palingenesi del sistema politico italiano e dell'organizzazione del sistema economico, giuridico e sociale, quindi un profondo cambiamento.\nStoria.\nL'interventismo di sinistra ebbe origine da un processo di autocritica interna realizzato da una parte consistente del movimento sindacalista rivoluzionario che, dopo il fallimento della \"Settimana rossa\" del giugno 1914, dette luogo ad un'evoluzione teorica del proprio pensiero.\nNelle settimane successive Alceste De Ambris si dichiar\u00f2 favorevole all'entrata dell'Italia nella Grande Guerra a fianco della Francia, fatto che gli coster\u00e0 l'espulsione dall'Unione Sindacale Italiana (USI). Ci\u00f2 port\u00f2 prima alla contemporanea fuoriuscita volontaria dall'USI, capeggiata dall'anarchico neutralista ed internazionalista Armando Borghi, anche della forte sezione milanese, guidata da Filippo Corridoni, e poi all'espulsione di tutte le sezioni interventiste. Queste andarono a congiungersi con l'interventismo futurista, che gi\u00e0 con Filippo Tommaso Marinetti e Umberto Boccioni creava disordini nelle piazze.\nIl 5 ottobre Angelo Oliviero Olivetti crea i Fasci Rivoluzionari d'Azione Interventista, nel quale confluirono tutti i movimenti dell'area, e contestualmente venne promosso un Manifesto, programma politico a sostegno dell'interventismo di sinistra. Il movimento si proponeva quindi di operare una forte critica nei confronti del partito socialista e della sua posizione neutralista, considerato il mancato appoggio alla guerra come una mancanza di prospettiva politica e di reazionarismo nei confronti della storia in movimento. La Grande Guerra era infatti vista come un'opportunit\u00e0 storica da sfruttare, una coincidenza storica che avrebbe potuto fungere da catalizzatore per le spinte rivoluzionarie del popolo italiano che, forgiate dall'esperienza bellica (la \"Trincerocrazia\" appunto), dovrebbero prendere coscienza del proprio potenziale rovesciando i poteri costituiti dello Stato. In conclusione gli interventisti di sinistra sostenevano che, se il popolo non trovava dentro di s\u00e9 la scintilla per far esplodere il cambiamento, questa avrebbe dovuto essere un fattore esterno, la guerra appunto..\nIl 18 ottobre dello stesso anno Benito Mussolini, direttore del quotidiano ufficiale del partito socialista \"L'Avanti\" e fino ad allora sostenitore della neutralit\u00e0 italiana come da direttive di partito, pubblic\u00f2 in terza pagina un articolo in cui sostenne che il mantenimento della linea di neutralit\u00e0 avrebbe ghettizzato il movimento, relegandolo in posizione subalterna. Egli proponeva perci\u00f2 di armare il popolo per la guerra e, una volta essa terminata, rivolgersi contro le strutture dello Stato liberale e borghese, dando luogo alla Rivoluzione e al trionfo del socialismo. Ci\u00f2 cost\u00f2 l'allontanamento dal giornale a Mussolini (20 ottobre 1914) che, nemmeno un mese dopo esce con la prima copia di un nuovo quotidiano da lui fondato, il \"Popolo d'Italia\", dalla linea fortemente interventista, guadagnandosi inoltre il 29 novembre l'espulsione dal partito socialista a causa delle sue provocazioni nei confronti dei compagni. Il 14 novembre 1914, in un articolo intitolato \"Audacia\", aveva scritto sulle colonne del nuovo giornale: \u00abOggi - io lo grido forte - la propaganda antiguerresca \u00e8 la propaganda della vigliaccheria. Ha fortuna perch\u00e9 vellica ed esaspera l'istinto della conservazione individuale. Ma per ci\u00f2 stesso \u00e8 una propaganda antirivoluzionaria \u2026 E riprendendo la marcia \u00e8 a voi, giovani d'Italia; giovani delle officine e degli atenei; giovani d'anni e giovani di spirito; giovani che appartenete alla generazione cui il destino ha commesso di fare la storia; \u00e8 a voi che io lancio il mio grido augurale, sicuro che avr\u00e0 nelle vostre file una vasta risonanza di echi e di simpatie [...] \u201cGuerra\u201d\u00bb. Sotto l'influsso di Mussolini e di Salvemini l'allora studente universitario socialista Antonio Gramsci scriver\u00e0 un articolo sul settimanale socialista di Torino \"Il Grido del Popolo\" il 31 ottobre 1914 dal titolo \"Neutralit\u00e0 attiva e operante\" con il quale anch'esso si discoster\u00e0 dalla linea ufficiale del partito e che spaccher\u00e0 le fila dei giovani socialisti torinesi. Anche il socialista Palmiro Togliatti si arruoler\u00e0 volontario nell'esercito per partecipare ai combattimenti. I socialisti Gaetano Salvemini, Leonida Bissolati e Carlo Rosselli furono le voci del fronte definito \"interventismo democratico\": propugnarono un'alleanza democratica tra l'Italia e le popolazioni oppresse dall'Impero Austro-Ungarico per la liberazione reciproca; Salvemini pensava che: \u00abla vittoria della Germania sulla Francia sarebbe considerata come la prova della incapacit\u00e0 della democrazia a vivere libera accanto ai regimi politici autoritari, e scatenerebbe su tutta l'Europa i danni e le vergogne di una lunga reazione antidemocratica\u00bb. L'irredentismo e gli ideali del Risorgimento si dilatavano nelle pagine di Salvemini, sulle colonne de L'Unit\u00e0, fino a coincidere con la difesa della civilt\u00e0 democratica in contrapposizione alla cultura autoritaria impersonata dagli Imperi Centrali. Argomentazioni simili accomunavano al fronte democratico interventista anche i socialisti Ugo Guido e Rodolfo Mondolfo.\nPietro Nenni, amico di lungo corso di Mussolini, sposer\u00e0 la battaglia interventista ma partendo da premesse diverse, essendo, all'epoca, repubblicano. Dir\u00e0 in seguito: \u00abFui d'accordo con Mussolini nella battaglia interventista, anche se mosso da premesse diverse: per me, di formazione popolaresca, garibaldina e mazziniana, quella era l'ultima guerra del Risorgimento per completare l'unit\u00e0 d'Italia. Per Mussolini era invece una guerra rivoluzionaria e un'operazione di politica interna per il potere\u00bb. Per coerenza, anche il giovane Nenni part\u00ec poi volontario e una sua fotografia celebrativa fu riportata sul Popolo d'Italia.\nTra il 24 ed il 25 gennaio 1915 vennero fondati, alla presenza tra gli altri di Filippo Corridoni e Benito Mussolini, i Fasci d'Azione Rivoluzionaria.\nFu in questo anno che numerosi interventisti di sinistra vennero chiamati alle armi, tra cui Corridoni e Mussolini stessi. Il primo trover\u00e0 la propria morte in trincea, assaltando le linee austriache sul Carso; il secondo, anch'egli assegnato alla prima linea, pubblicher\u00e0 quotidianamente un diario dal fronte, nel quale racconter\u00e0 la vita nelle trincee di guerra. Tornato nelle vesti di civile, Mussolini modific\u00f2 il titolo del \"Popolo d'Italia\" da \"Quotidiano socialista\" in \"Quotidiano dei combattenti e dei produttori\" e pubblic\u00f2 un forte articolo (in dicembre) intitolato \"Trincerocrazia\", in cui rivendicava per i reduci delle trincee il diritto di governare l'Italia post-bellica e prefigurava i combattenti della Grande Guerra come l'aristocrazia di domani ed il nucleo centrale di una nuova classe dirigente.\nIn seguito parte degli interventisti di sinistra pass\u00f2 al fascismo e parte all'antifascismo."}
{"id": "1073699", "revid": "125627896", "url": "https://it.wikipedia.org/wiki?curid=1073699", "title": "Comunit\u00e0 montana del Tronto", "text": "La Comunit\u00e0 montana del Tronto ha sede ad Ascoli Piceno, nelle Marche e si estende per 444,23\u00a0km\u00b2 comprendendo 8 comuni della provincia di Ascoli Piceno; oltre alla sede amministrativa nel capoluogo dispone di una sede legale ad Acquasanta Terme. Costituita con L. R. 6 giugno 1973 n. 12 e identificata come Zona N., con l'approvazione del primo statuto da parte della Regione Marche (L. R. 7 gennaio 1975 n. 2) l'ente ha assunto la denominazione di Comunit\u00e0 montana del Tronto.\nGeografia fisica.\nAd eccezione di Ascoli Piceno, la Comunit\u00e0 montana include tutti i comuni marchigiani dell'alto e medio bacino del Tronto, eccetto per\u00f2 la principale convalle del Castellano, affluente di destra del fiume, che ne riceve le acque proprio nel centro urbano del capoluogo.\nL'altitudine varia dai 90 m s.l.m. del fondovalle presso Appignano del Tronto ai 2.476 della cima del Monte Vettore nel territorio di Arquata del Tronto.\nComuni.\nLa Comunit\u00e0 montana \u00e8 costituita dai comuni di:\nIl comune con pi\u00f9 abitanti \u00e8 Castignano che secondo il dato ISTAT del 31/08/2019 ha una popolazione pari a 2\u00a0677 abitanti, mentre quello meno popolato \u00e8 Palmiano che, secondo il dato ISTAT del 31/08/2019, ne ha 177.\nCuriosit\u00e0.\nOriginariamente includeva lo stesso comune di Ascoli Piceno, uscitone nel 1995 in seguito al riordino delle autonomie locali da parte di Stato e regione."}
{"id": "1073701", "revid": "287204", "url": "https://it.wikipedia.org/wiki?curid=1073701", "title": "Born in Africa", "text": "Born in Africa \u00e8 un album del 1988 realizzato da Philly Lutaaya insieme al gruppo Afrigo Band e altri artisti ugandesi in esilio in Svezia durante il regime di Idi Amin. \u00c8 uno degli album di maggior successo nella storia della musica pop ugandese. Fra gli artisti che hanno collaborato all'album ci sono il bassista Sammy Kasule e il percussionista Gerald Nnaddibanga.\nNegli ultimi giorni della sua vita, Lutaaya, malato di AIDS, produsse un documentario autobiografico dallo stesso titolo."}
{"id": "1073703", "revid": "6923", "url": "https://it.wikipedia.org/wiki?curid=1073703", "title": "Topolino e la spada del tempo", "text": "Topolino e la spada del tempo \u00e8 una storia a fumetti della Disney, di ambientazione fantasy, sceneggiata da Massimo Marconi e disegnata da Giorgio Cavazzano. La storia, pubblicata in due puntate, costituisce parte di un ciclo iniziato con \"Topolino e la spada invincibile\" del 1989 che narra l'avventura di Mickey\",\" giovane figlio di un fabbro interpretato da Topolino, che deve salvare il padre imprigionato dal crudele Pietro Gambadiferro.\nTrama.\nLa storia \u00e8 ambientata \"\u00abin un tempo lontano, in un lontano paese\u00bb\" e si apre con la vittoria di Mickey (vedi \"Topolino e la spada invincibile\") in un torneo cavalleresco. Quella sera, dopo il banchetto, Pippo Bottasegreta, maestro d'armi di Mickey, confida al suo allievo di essere preoccupato: \"\u00abOltre i confini del regno, nelle inospitali terre di Elam il Malefico, lampeggiano inquietanti bagliori (...), qualcosa di brutto sta per succedere.\u00bb\", ma Mickey non gli d\u00e0 ascolto.\nQualche tempo dopo Orazio Trottalesto, comandante della guarnigione di frontiera, giunge al castello del re con una funesta notizia: le truppe dello stregone Elam hanno passato i confini guidate da Pietro Gambadiferro, nipote del re, che era ritenuto ancora incarcerato per aver fatto imprigionare senza ragione il padre di Mickey (vedi \"Topolino e la spada invincibile\").\nEgli dispone inoltre della \"Spada che non pu\u00f2 perdere\", una malefica arma ottenuta dallo stregone per mezzo della magia nera: l'arma \u00e8 fatta di tempo e permette quindi di prevedere e parare ogni mossa dell'avversario, rendendo praticamente invincibili in duello.\nMickey e Pippo si recano quindi a Tristinor, il castello dove era imprigionato Gambadiferro. L'ex compagno di cella e servitore del principe racconta ai due che tempo prima Elam aveva liberato Gambadiferro, lasciando al suo posto un'ombra identica in tutto e per tutto a lui per ingannare le guardie. E cos\u00ec, mentre le legioni del Signore Nero avanzano, Pippo e Mickey vanno dal saggio di corte, Paginegialle, per saperne di pi\u00f9 sulla spada magica. Il saggio, nei suoi libri, trova solo un'inquietante rima: \"\u00abSpada nera, arma avversaria, sa nel tempo essa indagare e non c'\u00e8 arma avversaria che la possa sopraffare\u00bb\" e una profezia: \"\u00abLa speranza \u00e8 nella luce, la luce \u00e8 nella speranza\u00bb\".\nVanno dunque, insieme alle truppe del re, incontro all'esercito oscuro (\"\u00abLa spada di Gambadiferro non pu\u00f2 perdere, \u00e8 vero, ma non \u00e8 detto che vinca\u00bb\"). Nella gola chiamata \"Stretta della Giustizia\" avviene l'epico duello tra Mickey e Gambadiferro. Qui si scopre il malefico potere della spada: essa, essendo fatta di tempo, si alimenta del tempo di chi la usa, che dimagrisce a poco a poco fino a scomparire.\nIl duello si protrae per ore ed ore, e Gambadiferro, ormai ridotto ad uno scheletro, abbandona la lotta messo in guardia dal suo stesso avversario. Elam, che fino ad allora era rimasto nascosto ad osservare il duello, esce allo scoperto, impugna la spada ed affronta Mickey. Il cavaliere, sfinito, viene facilmente atterrato. Lo stregone sta per finirlo, quando le nubi si diradano lasciando spazio alla luce, che annienta per sempre la spada e il suo malvagio padrone (\"\u00abIl tempo da cui la spada nera traeva la sua magia era evidentemente tempo notturno, e le tenebre della notte nulla hanno potuto contro la luce del sole, alimentata da quella della speranza\u00bb\")."}
{"id": "1073705", "revid": "599013", "url": "https://it.wikipedia.org/wiki?curid=1073705", "title": "Born in Africa (disambigua)", "text": ""}
{"id": "1073709", "revid": "916580", "url": "https://it.wikipedia.org/wiki?curid=1073709", "title": "Euglena viridis", "text": "Euglena viridis \u00e8 un'alga primitiva e unicellulare, che contiene circa dieci cloroplasti. \u00c8 inoltre il pi\u00f9 conosciuto rappresentante dei protisti autotrofi della famiglia Euglenaceae.\nDescrizione.\nAll'esterno sono presenti strisce proteiche e pi\u00f9 internamente c'\u00e8 la membrana cellulare.\nIn alto \u00e8 presente una cavit\u00e0 apicale, che serve per inglobare le prede (attraverso la fagocitosi). All'interno sono presenti due flagelli, uno corto che non esce dalla cavit\u00e0 e uno lungo che esce. C'\u00e8 uno stigma, che \u00e8 un organello sensibile alla luce, e serve per sapere dove c'\u00e8 pi\u00f9 luce. A questo punto l'Euglena nuota verso la luce per fare al meglio la fotosintesi. Infatti ci sono anche i cloroplasti. Sopra troviamo i pirenoidi, dei granuli di amido.\nCi sono vari vacuoli alimentari e un vacuolo contrattile che ha un ruolo decisivo nell'osmoregolazione del protista.\nBiologia.\nLocomozione.\n\"Euglena viridis\" si muove grazie ai flagelli. Si muove ruotando, fluttuando o strisciando.\nAlimentazione.\n\"Euglena viridis\" \u00e8 un organismo mixotrofo, cio\u00e8 sia autotrofo sia eterotrofo. Infatti grazie allo stigma (macchia oculare) e ai cloroplasti pu\u00f2 fare la fotosintesi. Se non c'\u00e8 luce, quindi non \u00e8 in grado di nutrirsi con la fotosintesi, diventa eterotrofo. Infatti sono presenti sia vacuoli alimentari sia la cavit\u00e0 apicale, da cui ingloba le prede grazie alla fagocitosi."}
{"id": "1073715", "revid": "1610933", "url": "https://it.wikipedia.org/wiki?curid=1073715", "title": "Quaglia comune", "text": ""}
{"id": "1073722", "revid": "520736", "url": "https://it.wikipedia.org/wiki?curid=1073722", "title": "Arteria carotidea", "text": ""}
{"id": "1073724", "revid": "1632387", "url": "https://it.wikipedia.org/wiki?curid=1073724", "title": "Land Rover", "text": "La Land Rover \u00e8 una casa automobilistica inglese specializzata nella produzione di fuoristrada e Sport Utility Vehicle, facente parte del gruppo Jaguar Land Rover di propriet\u00e0 del costruttore indiano Tata Motors.\nStoria.\nIl nome \"Land Rover\" deriva dal primo modello di questo tipo costruito dalla casa inglese Rover precedentemente British Leyland, che fu il pioniere dei modelli civili e militari successivi. Caratteristica base fin dal primo modello lanciato ad Amsterdam il 30 aprile 1948 \u00e8 la trazione integrale che permette a questi veicoli di affrontare terreni anche molto accidentati.\nDal 1978, anno della nazionalizzazione della British Leyland (che aveva acquistato il marchio Rover nel 1967), il nome del celebre veicolo divent\u00f2 anche quello di una casa automobilistica separata, la Land Rover. Le numerose vicissitudini, dapprima del marchio e in seguito dell'azienda autonoma, seguirono quelle del gruppo di cui faceva parte, che in seguito pass\u00f2 alla BMW dove avvenne la fusione con Rover, per poi far parte, da marzo 2000 fino a giugno 2007, del gruppo statunitense Ford. A giugno 2007 il gruppo Ford mise in vendita la \"Land Rover\", insieme alla Jaguar e il 26 marzo 2008 le agenzie di stampa diffusero la notizia della sua vendita alla compagnia indiana Tata Motors.\nLa Land Rover ha anche equipaggiato tutte le edizioni del Camel Trophy tranne la prima, alla quale presero parte tre Jeep CJ 6. Dopo la fine di questa manifestazione, la casa ne ha organizzato una simile: il G4 Challenge.\nLa nascita dei vari modelli.\nIl primo veicolo con il nome Land Rover fu disegnato da Maurice Wilks nel 1948 in Inghilterra, ispirandosi alle Jeep utilizzate dagli americani durante la Seconda guerra mondiale. Per questo il primo modello realizzato si basava proprio su una struttura della Jeep. Fin dai primi anni, grazie alla loro robustezza e semplicit\u00e0, le forze militari adottarono le Land Rover, affiancandole alle Austin Champ.\nNegli anni settanta il marchio lanci\u00f2 il primo fuoristrada di lusso della storia: la Range Rover. Contemporaneamente inizi\u00f2 ad affrontare la concorrenza del Giappone, e precisamente della Toyota Land Cruiser e del Nissan Patrol (gi\u00e0 presente prima come veicolo militare nel 1951 e poi civile nel 1962), e infine al Mitsubishi Pajero. Il Range Rover si rivel\u00f2 un grande successo, e fu proposto anche in versioni sportive per andare incontro alle esigenze della clientela pi\u00f9 facoltosa.\nI veicoli militari.\nLa Land Rover ha prodotto, e tutt'oggi produce, numerosi veicoli militari utilizzati negli eserciti di tutto il mondo. Uno dei modelli pi\u00f9 famosi e pi\u00f9 apprezzati \u00e8 il \"Wolf\" noto per la sua agilit\u00e0, oltre al \"Land Rover 101 Forward Control\", utilizzato per il traino di materiali pesanti."}
{"id": "1073726", "revid": "933835", "url": "https://it.wikipedia.org/wiki?curid=1073726", "title": "Druso Cesare", "text": "Origini familiari.\nDruso era il figlio secondogenito di Germanico e Agrippina maggiore. Il nonno paterno era Druso maggiore, a sua volta figlio di Tiberio Claudio Nerone e Livia Drusilla, moglie dell'imperatore Augusto, mentre la nonna materna Antonia minore, figlia di Marco Antonio e di Ottavia minore, sorella di Augusto. Germanico fu poi adottato dallo zio Tiberio. Agrippina maggiore, madre di Druso, era invece figlia di Marco Vipsanio Agrippa, (generale e amico di Augusto) e di Giulia maggiore, unica figlia naturale del primo imperatore. Druso era quindi fratello dell'imperatore Gaio Cesare \"Caligola\" e di Agrippina minore, moglie dell'imperatore Claudio e madre dell'imperatore Nerone. Suoi altri fratelli erano Nerone Cesare, Giulia Drusilla e Giulia Livilla.\nBiografia.\nNacque nel 7 e nel 19 il padre Germanico mor\u00ec, forse fatto avvelenare dallo stesso Tiberio con l'aiuto di Gneo Calpurnio Pisone, che si suicid\u00f2 poco dopo. Nel 23 prese la \"toga virilis\" con gli stessi privilegi concessi al fratello Nerone. Druso fu fidanzato da piccolo con la sorella di Marco Salvio Otone ma infine spos\u00f2 Emilia Lepida, figlia di Marco Emilio Lepido (figlio di Cornelia Scipione, figlia a sua volta di un precedente matrimonio di Scribonia, prima moglie di Augusto), e di Vipsania Marcella (figlia di Agrippa e della sua seconda moglie Claudia Marcella maggiore). Lo storico latino Tacito riferisce che, durante l'unione, \"lei perseguit\u00f2 il marito con continue accuse\". Nel 36 fu accusata di aver commesso adulterio con un schiavo e si suicid\u00f2, \"poich\u00e9 non c'era alcun dubbio sulla sua colpevolezza\".\nInsieme al fratello Nerone, fu l'erede di Tiberio, suo nonno adottivo e prozio naturale, dopo la morte del figlio naturale dell'imperatore, Druso minore, nel 23. I due fratelli ebbero il compito di pronunciare l'elogio funebre e Tiberio decise subito dopo di affidare i figli di Germanico direttamente al Senato. Per tre anni ci fu un periodo di splendore per gli eredi di Germanico, che vennero nominati \"principes iuventutis\" e che videro la loro popolarit\u00e0 aumentare in tutto l'impero. Nel 26, per\u00f2, Druso inizi\u00f2 a frequentare il prefetto del pretorio Lucio Elio Seiano, che sfruttando la sua gelosia verso il fratello, lo mise contro Nerone e la madre Agrippina, la quale favoriva il figlio maggiore. Entrambi i fratelli, i pi\u00f9 vicini alla successione di Tiberio, venivano spiati giorno e notte da Seiano, che mirava al potere imperiale.\nA questo scopo Seiano us\u00f2 la moglie di Druso, Emilia Lepida, per controllare il marito e riferirgli ogni sua mossa. Nel 29 la madre e il fratello Nerone, furono accusati di tramare contro Tiberio e vennero imprigionati, esiliati ed infine uccisi. Druso venne allora chiamato a Capri da Tiberio, che voleva tenerlo vicino a s\u00e9. Nel 31 Tiberio, iniziando ad essere sospettoso, nomin\u00f2 Druso quale suo erede, poich\u00e9 aveva paura di cadere vittima di qualche sommossa. Neanche questo salv\u00f2 il figlio di Germanico che, infatti, dopo pochi anni dalla sua partenza, venne richiamato a Roma, arrestato ed infine incarcerato nelle segrete del Palatino. Mor\u00ec di fame dopo nove giorni di segregazione, imprigionato negli scantinati del Palazzo Imperiale, ridotto a masticare l'imbottitura del letto. Dopo la sua morte Tiberio fece esporre in pubblico il corpo e infier\u00ec sul defunto, presentandolo come folle e depravato sessuale.\nNel 37, subito dopo la morte di Tiberio, il nuovo imperatore Caligola pose le ceneri di Druso nel Mausoleo di Augusto concedendogli tutti gli onori."}
{"id": "1073728", "revid": "219110", "url": "https://it.wikipedia.org/wiki?curid=1073728", "title": "Uliveto Terme", "text": "Uliveto Terme \u00e8 una frazione del comune italiano di Vicopisano, nella provincia di Pisa, in Toscana.\n\u00c8 una localit\u00e0 storicamente rinomata per la fonte termale di acqua bicarbonato-alcalino-ferrosa e il cui utilizzo ha permesso nel XX secolo la nascita della fiorente industria dell'acqua Uliveto.\nGeografia fisica.\nCollocata nella parte pi\u00f9 occidentale del territorio comunale, Uliveto Terme si \u00e8 sviluppata nei secoli in quello stretto triangolo di terra alluvionale delimitato a sud dal fiume Arno e a nord dai Monti Bianchi, estrema propaggine meridionale dei Monti Pisani.\nTerme.\nLa zona orientale di Uliveto \u00e8 sempre stata famosa per le sue fonti termali, utilizzate fin dal Medioevo per il trattamento delle malattie epidermiche, in primis la rogna. La vicina chiesetta romanica di San Martino deve il suo appellativo \"al Bagno\" proprio alla storica presenza termale. Negli Statuti del 1287 il Comune di Pisa si impegnava ad acquistare i terreni limitrofi, invitando i lavoratori delle vicine cave a scaricarvi il materiale eccedente, in modo da dar loro solidit\u00e0, e gli abitanti della capitania di Piemonte a curarne l'aspetto, in modo da garantirne l'accesso pubblico.\nIl moderno stabilimento termale \u00e8 esclusivamente rivolto alle terapie idropiniche, sebbene i bagni siano stati utilizzati fino al secolo scorso. L'acqua esce dal sottosuolo con una temperatura compresa tra i 22 e i . Il suo consumo \u00e8 indicato per coloro che soffrono di disturbi epatici, renali e gastrointestinali.\nImmerso nel verde del suo ampio giardino, il parco termale offre ampie possibilit\u00e0 di svago, grazie alla presenza di una piscina e di due campi da tennis. Il parco termale \u00e8 provvisto di una sala molto frequentata per convegni medici e sportivi.\nGrotte e caverne.\nLa zona montuosa di Uliveto, come del resto tutto il versante sud del Monte Pisano, \u00e8 caratterizzata da un ampio numero di grotte e caverne. Nonostante questo patrimonio speleologico sia noto da secoli e ampiamente esplorato e studiato, tuttora la sua valorizzazione non ha raggiunto minimamente l'interesse delle Autorit\u00e0 locali n\u00e9 della popolazione, a tutto vantaggio dell'attivit\u00e0 termale che pur vi \u00e8 strettamente legata.\nIn questi ambienti sotterranei sono rilevabili caratteristiche tipiche delle varie grotte dei Monti Pisani: temperatura molto elevata, abbondanza di concrezioni e presenza di abbondante fauna ipogea (Chirotteri, Miriapodi, Crostacei Isopodi).\n\u00c8 possibile individuare numerose grotte e caverne in serie, queste ultime create da preesistenti grotte, franate in seguito ad infiltrazioni d'acqua. Ecco un elenco dei siti esplorati e disegnati dal Gruppo Speleologico di Pisa:\nNel 1984 venne scoperta, sulla parete del terzo gradone delle cave dismesse, l'ingresso di una grotta chiamata da allora Buca della Cava di Uliveto Terme o anche Wavavuma. Con i suoi oltre 350 metri di sviluppo costituisce la grotta pi\u00f9 estesa dei Monti Pisani.\nStoria.\nLe prime notizie sembrano risalire all'atto di fondazione della badia di San Savino, datato 780, edificata sulla riva destra dell'Arno, in localit\u00e0 Cerasiolo, presso un luogo detto \"Oliveto\". Alcuni studiosi sembrano comunque scettici riguardo alla corrispondenza tra questa localit\u00e0 e il nucleo attuale. La localit\u00e0 viene con ogni probabilit\u00e0 citata per la prima volta dal vescovo di Pisa Alberico in un documento rogitale del 12 aprile 970, in cui vengono elencati anche altri toponimi del Valdarno pisano. Incontestabile risulta essere anche il riferimento presente in un documento del 31 ottobre 1096 degli \"Annali Camaldolesi\": si tratta di un'enfiteusi che il monastero di San Michele in Borgo aveva in Uliveto, presso la chiesa di S. Salvatore.\nIl comune rurale di Uliveto, con i suoi consoli, compare per la prima volta l'8 maggio 1204 nell'elenco delle localit\u00e0 della \"capitania\" della Valdiserchio e del Valdarno sulla destra del fiume, da Montecchio al mare. La \"capitania\" venne divisa in due nel 1230 e Uliveto entr\u00f2 a far parte di quella di Piemonte, comparendovi dal 1282 alla met\u00e0 del XIV secolo con i comuni di San Salvadore, San Prospero e San Martino de Balneo Carcaiole (o \"ad Carchaiolam\"), distribuiti attorno alle omonime chiese, tutte poste sotto il pievanato di San Cassiano. Il 26 ottobre 1596 le chiese di S. Salvatore e S. Prospero vennero collocate sotto il controllo della pieve di Caprona dall'Arcivescovo Carlo Antonio Dal Pozzo.\nFin dal Medioevo si attestano le testimonianze della presenza di un \"Bagno Antico\", nell'attuale zona delle Terme. Ne parla Ludovico Antonio Muratori in una sua \"Membrana\", riferendosi all'antica chiesa di San Martino di Noce. Il primitivo paese di Uliveto, o \"Oliveto\", ha sempre fatto parte della sfera d'influenza di Pisa e del suo porto fluviale, seguendone perci\u00f2 le varie vicissitudini nel corso dei secoli. Con la sconfitta pisana ad opera dei Fiorentini, nel 1406, Uliveto divent\u00f2 parte del vicariato di Vicopisano, sotto la cui giurisdizione civile \u00e8 rimasto fino ad oggi.\nMonumenti e luoghi d'interesse.\nArchitetture militari.\nIn epoca medioevale la zona di Uliveto aveva un'importanza strategica per via della sua posizione geografica e della mulattiera che conduceva alla Rocca della Verruca. Il paese era infatti l'unica parte della strada pedemontana a non poter esser controllata visivamente dalla rocca in maniera diretta. Per questo motivo venne costruito un castello a Caprona e due torri di avvistamento nella comunit\u00e0 di Uliveto.\nI resti di una di queste torri sono stati identificati nella base di un edificio posto sull'odierna Strada Provinciale Vicarese, tra la chiesa parrocchiale e la Badia. La pianta quadrangolare, la presenza di grossi blocchi di pietra verrucana e i resti di due antichi beccatelli vengono portati a sostegno di tale ipotesi.\nUn ulteriore indizio sul \"passato militare\" di questa zona \u00e8 rintracciabile in una mappa presente all'Archivio di Stato di Pisa e datata 1825, in cui il quartiere \u00e8 denominato \"\"La Torre\" a cui solo in tempi recenti \u00e8 succeduto il toponimo di \"Badia Incrociata\".\nAlcuni studiosi e appassionati di storia locale sostengono che esistesse una seconda torre collocata in una posizione pi\u00f9 prossima al fiume Arno, in modo da controllarne la navigazione. I resti della fortificazione vengono identificati con un muro di pietra locale ancor oggi visibile in via XX Settembre, nei pressi della vecchia fornace, e caratterizzato anch'esso dalla presenza di un beccatello, simile a quelli visibili nell'edificio pi\u00f9 a monte. A ulteriore suffragio di tale ipotesi vengono portati alcuni documenti conservati nell'Archivio di Stato di Pisa, in cui si legge che una casa con \"fornace e torre diroccata\" venne acquistata dalla nobile famiglia Lanfreducci.\nSociet\u00e0.\nEvoluzione demografica.\nLa comunit\u00e0 di Uliveto \u00e8 sempre stata tra le pi\u00f9 numerose del territorio vicarese. Nel 1845 contava 926 abitanti, terza dopo San Giovanni alla Vena e Vicopisano.\nReligione.\nLa maggior parte delle notizie storiche del paese di Uliveto sono legate alle vicende della sua parrocchia che nei secoli \u00e8 stata posta alternativamente sotto la giurisdizione ecclesiastica delle due pievi pi\u00f9 vicine, quella di San Cassiano a Settimo e quella di Santa Giulia di Caprona. La cronotassi dei parroci \u00e8 nota in forma parziale dal 1508.\nPer almeno tutto il XX secolo Uliveto Terme ha avuto un suo parroco esclusivo. A partire dal 2000, dato il sempre pi\u00f9 esiguo numero di sacerdoti disponibili in ambito diocesano, la parrocchia \u00e8 andata a far parte di un'unit\u00e0 pastorale comprendente anche la comunit\u00e0 Caprona e dal 2008 quella di Zambra, guidata da un unico sacerdote.\nCultura.\nIstruzione.\nSono presenti tre istituti, di cui due privati e uno pubblico.\nEventi.\nSono tre i classici appuntamenti festivi del paese di Uliveto:\nDall'estate 2007 il paese ospita due feste storicamente svolte ad Asciano:\nLa festa patronale.\nDa tempo immemore nella parrocchia di Uliveto si celebra la festa della sua Santa Patrona, Maria Santissima Annunziata. Centro del culto \u00e8 la chiesa omonima, posta a nord-est del paese, lungo uno dei tratti della vecchia Strada Provinciale Regia. Da qui, la sera della seconda domenica dopo Pasqua, parte una processione che si snoda lungo le vie paesane e che termina con l'arrivo di un'immagine, copia della sacra effigie presente nella chiesa della Santissima Annunziata, alla principale chiesa parrocchiale di Uliveto, dove viene celebrata una messa solenne. Ogni tre anni l'occasione si investe di maggiore solennit\u00e0 e viene chiamata \"Festa Triennale\".\nNegli anni trenta vi era la consuetudine di organizzare una regata a tre barche, intitolate ad altrettanti sportivi ulivetesi morti prematuramente, con timoniere e vogatori del paese. Dopo la benedizione solenne del parroco, la gara era suddivisa in diverse batterie e si svolgeva sotto gli occhi attenti dell'intera popolazione seduta lungo gli argine del fiume, alla presenza delle principali autorit\u00e0 del tempo.\nAi giorni nostri l'evento ha subito un drastico ridimensionamento, fenomeno comune a quasi tutte le altre feste patronali di piccole e medie comunit\u00e0. L'ultima edizione degna di nota risale al 2006, \"Festa Triennale\" caratterizzata dal suggestivo arrivo del quadro della Madonna su una barchetta, lungo un fiume Arno dalle sponde illuminate dalla fiamma di innumerevoli torce.\nGeografia antropica.\nQuartieri.\nDa est verso ovest troviamo i seguenti quartieri o rioni:\nDue localit\u00e0 erano storicamente considerate frazioni di Uliveto Terme: Noce, posta all'estremit\u00e0 orientale del paese, e la Santissima Annunziata, posta invece alla periferia nord-occidentale. Di entrambe si hanno notizie storiche a partire dal Medioevo, la prima come importante punto di attracco lungo il fiume Arno, la seconda come piccolo borgo conosciuto con il nome di \"Sasseto\".\nNel 2007 sono iniziati i lavori per la costruzione di un nuovo quartiere nella parte occidentale del paese, con villette a schiera, edifici a blocco e un edificio ad uso commerciale. Il progetto, denominato \"Porta di Uliveto\", ha portato anche alla realizzazione di una rotatoria sulla Strada Provinciale Vicarese, caratterizzata da quattro fontane a forma di abbeveratoio, cipressi e ulivi.\nIl progetto, in via di definizione nel 2010, ha portato alla realizzazione di una pista ciclabile illuminata, che collega il paese con Caprona, percorrendo la sponda del fosso che costeggia la Strada Provinciale. Quest'ultima, nel tratto medesimo, \u00e8 stata rinnovata con l'abbattimento dei 46 pini, collocati sul lato settentrionale e parte di quelli collocati sul lato meridionale, con il rifacimento completo del manto stradale e con l'apposizione di guard rail sul lato del monte.\nEconomia.\nStoricamente le principali attivit\u00e0 economiche della comunit\u00e0 ulivetese sono state l'escavazione, la lavorazione e la vendita della pietra calcarea da costruzione proveniente dalle proprie cave. La vicinanza del fiume Arno \u00e8 stata un elemento decisivo per lo sviluppo di questo commercio, in quanto il trasporto fluviale permetteva alla pietra di esser trasportata sia nel territorio pisano che in quello fiorentino. Gi\u00e0 nel 1319 Uliveto disponeva di cave di ghiaia e di un porto, come si apprende da alcuni registri del comune di Pisa.\nI mestieri tradizionali ulivetesi fino alla met\u00e0 del XX secolo erano perci\u00f2 essenzialmente due: cavatore e navicellaio. Negli anni ottanta, dopo secoli di ininterrotta attivit\u00e0, le cave sono state chiuse, da una parte per motivi economici, dall'altra per motivi di sicurezza.\nDalla fine del XIX secolo ha invece preso piede un'altra industria estrattiva, quella dell'acqua minerale, raggiungendo ai giorni nostri una straordinaria prosperit\u00e0. Partita come attivit\u00e0 prettamente termale, l'acqua Uliveto ha saputo successivamente imporsi in ambito nazionale come una delle pi\u00f9 diffuse acque minerali, grazie anche ad una massiccia campagna pubblicitaria incentrata sul calciatore Alessandro Del Piero e sulla showgirl Cristina Chiabotto.\nInfrastrutture e trasporti.\nIl paese \u00e8 servito dalla Strada Provinciale Vicarese, posta lungo il suo confine nord, ai piedi del monte. La strada conduce a Caprona in direzione ovest, e a Lugnano, in direzione est.\nLa societ\u00e0 Autolinee Toscane cura i trasporti pubblici in autobus con due linee: la 100 (Nodica-Pontedera) e la 140 (Pisa-Pontedera).\nLe stazioni ferroviarie pi\u00f9 vicine sono Cascina e Navacchio, distanti rispettivamente 3,5 e , servite dalla linea Pisa-Firenze.\nSport.\nCalcio.\nIl paese \u00e8 sede di una Societ\u00e0 Sportiva nata nel 1919 e intitolata a Urbino Taccola, in memoria di un grande maratoneta ulivetese morto a San Paolo del Brasile nel 1911, dopo aver tagliato vittorioso il traguardo per la 107 volta in carriera.\nAffiliata alla FIGC il 20 settembre 1927, ha visto il proprio nome cambiare alcune volte nei suoi 80 anni di storia. Attualmente \u00e8 denominata \"U.S.G. Urbino Taccola\", nome assunto nel 1995 a seguito della fusione con la societ\u00e0 di Ghezzano.\nNel campionato 2006-2007 ha militato nel girone C del campionato di Promozione Toscano, classificandosi al 3\u00ba posto con 54 punti.\nNel campionato 2008-2009 ha conquistato la coppa Italia di Promozione guadagnandosi un posto nel campionato di Eccellenza, traguardo mai raggiunto prima d'ora.\nLa squadra Juniores ha vinto il Girone A del Campionato Juniores Provinciali di Pisa per l'anno 2006-2007, guadagnando l'accesso al campionato Juniores regionale toscano per la stagione 2007-2008.\nCanottaggio.\nLa passione per lo sport remiero ha infiammato il paese per buona parte del XX secolo, indicativamente dagli anni venti agli anni sessanta. Tradizionale appuntamento annuale era la regata nel giorno della festa patronale. Teatro delle sfide era l'Arno, per sei giorni alla settimana luogo di fatica per i navicellai, trasportatori fluviali della pietra estratta dalle cave paesane, che la domenica si trasformava in luogo di svago, con le sue sponde a far da tribuna. Con il progressivo inquinamento delle acque del fiume e con l'abbandono del navicello, a favore dei mezzi di trasporto terrestri, tale attivit\u00e0 sportiva ha perso il suo interesse per poi scomparire."}
{"id": "1073734", "revid": "92723", "url": "https://it.wikipedia.org/wiki?curid=1073734", "title": "Vy\u0161\u010da Liha 2003-2004", "text": "L'edizione 2003-04 del Campionato ucraino di calcio (\"Vy\u0161\u010da Liha\") vide la vittoria finale della .\nCapocannoniere del torneo fu Georgi Demetradze (Metalurh Donec'k), con 18 reti."}
{"id": "1073735", "revid": "287204", "url": "https://it.wikipedia.org/wiki?curid=1073735", "title": "Kissi", "text": "Kissi \u00e8 un'etnia dell'alta Guinea, della Sierra Leone e della Liberia che comprende circa 25.000 individui.\nLa regione settentrionale occupata dai Kissi corrisponde ad una zona di savana del Sudan, mentre man mano che si scende verso sud (Sierra Leone e Liberia), la vegetazione diviene sempre pi\u00f9 fitta sino a divenire foresta.\nStruttura Sociale.\nI Kissi non sono uniti n\u00e9 socialmente n\u00e9 politicamente, infatti come spiega Paulme \u201cnessuno poteva vantarsi di esercitare un'autorit\u00e0, anche vaga, sull'insieme della regione, nessuno poteva esigere un'imposta o un servizio personale al di fuori di una stretta cerchia di parenti e vicini\u201d.\nL'unit\u00e0 base della societ\u00e0 \u00e8 dunque il villaggio che pu\u00f2 comprendere da cinquanta fino a duecento individui che possono appartenere da una a tre stirpi. La societ\u00e0 \u00e8 patrilineare e patrilocale ed \u00e8 il decano della stirpe (gbeo) a detenere l'autorit\u00e0. Il clan non possiede nessuna realt\u00e0 territoriale e le leggi che regolano l'esogamia sono estremamente severe. Per comprendere meglio il senso di \u201cstirpe\u201d presso i Kissi bisogna dire che ognuna si definisce con l'esistenza di un divieto totemico comune a tutti i suoi membri.\nI Kissi inoltre utilizzavano Kissi money.\nSussistenza.\nI Kissi sono quasi esclusivamente dei coltivatori di riso e dedicano circa dieci mesi dell'anno a questa attivit\u00e0. Riescono a produrre nove qualit\u00e0 principali di riso, inondato, secco, primaticcio, tardivo e ognuna richiede un trattamento differente. In generale seminano all'inizio delle piogge, verso aprile-maggio, e raccolgono tra ottobre e gennaio. Comunque la coltura del riso non \u00e8 molto avanzata tecnologicamente, non usano n\u00e9 vivaio n\u00e9 trapianto n\u00e9 irrigazione artificiale. Dopo la raccolta, negli stessi campi, vengono seminati manioca, arachide, patata, taro. Infine, i Kissi, utilizzano molte parti della palma da olio e, oltre il riso, coltivano varie qualit\u00e0 di ortaggi in particolare pomodori e gombo. La noce di cola e il caff\u00e8 vengono destinati al commercio e all'esportazione.\nLa caccia e la pesca vengono considerate attivit\u00e0 secondarie, mentre \u00e8 molto limitato l'allevamento del bestiame a causa della grande diffusione della malattia del sonno. Comunque le specie allevate sono montoni e capre ma non viene utilizzato il loro latte. La coltivazione del cotone permette la tessitura e i tessuti sono spesso tinti con l'indaco.\nLo sviluppo del sistema monetario ha trasformato questa economia di autosussistenza e la produzione del riso per il mercato diventa sempre pi\u00f9 importante.\nReligione.\nI Kissi credono in un dio del cielo (hala) che \u00e8 onnipresente e dispensatore della pioggia, fonte di vita, a cui non dedicano per\u00f2 alcun culto o rito particolare. Da notare che questo tipo di culto \u00e8 comune a molte popolazioni vicine. Molto importante \u00e8 il culto degli antenati; l'altare della stirpe si trova sempre nella piazza del villaggio e il decano della stirpe \u00e8 anche il sacerdote del culto.\nLe donne possiedono un luogo a parte dove svolgere i loro rituali e questo luogo \u00e8 unico, a differenza degli altari che sono numerosi quanto le stirpi stesse, ed \u00e8 generalmente costituito dalla fonte del villaggio. Viene praticata anche la magia, stregoneria e pratiche divinatorie legate all'agricoltura.\nL'attivit\u00e0 artistica preminente \u00e8 quella scultorea a sfondo religioso, che produce statuette di pietra (steatite) ritenute antenati risuscitati e quindi, come tali, oggetto di culto e di adorazione. Risalgono ai primi secoli d.C."}
{"id": "1073737", "revid": "122657334", "url": "https://it.wikipedia.org/wiki?curid=1073737", "title": "Jolene Blalock", "text": "\u00c8 conosciuta principalmente per aver interpretato il ruolo del subcomandante T'Pol (una vulcaniana) nella serie televisiva di fantascienza \"\". Prima di \"Enterprise\" il suo ruolo principale \u00e8 stato quello di Medea in un adattamento del 2000 di \"Giasone e gli Argonauti\".\nBiografia.\nGli inizi.\nJolene Blalock ha iniziato la sua carriera come modella, apparendo sulla copertina di molte riviste ed \u00e8 stata scelta per due volte come \"Girls of Maxim\" dall'omonima testata. Nel 2001 ha preso parte alla miniserie televisiva \"The Diamond Hunters\", basata sul romanzo omonimo di Wilbur Smith. Nell'aprile del 2002 ha posato per Playboy ed \u00e8 stata intervistata nella sezione \"20Q\" nel febbraio del 2005.\n\"Star Trek: Enterprise\".\nIl trentesimo compleanno della Blalock, il 5 marzo 2005, \u00e8 coinciso con le riprese della sua ultima scena nel ruolo di T'Pol; nella primavera di quell'anno, intervistata dal \"Toronto Star\", ha definito \"deludente\" l'episodio conclusivo di \"Enterprise\". In una successiva intervista ha spiegato che il suo malumore era dovuto al fatto che l'episodio conclusivo era pi\u00f9 incentrato sui personaggi di \"\" che su quelli di \"Enterprise\".\nHa espresso forti critiche nei confronti di \"Enterprise\", specialmente durante la III e IV stagione, affermando di avvertire una mancanza creativa ed un distacco tra i produttori della serie ed i fan.\nDopo \"Enterprise\".\n\u00c8 nel cast di \"Doppia ipotesi per un delitto\" (2005) dove, per la prima volta nella sua carriera di attrice, compare per alcuni istanti in topless.\nCompare inoltre come ospite in due episodi di \"Stargate SG-1\" nella parte di Ishta, leader di un gruppo di Jaffa.\nNei mesi di marzo e aprile del 2006 Blalock ha girato \"I Dream of Murder\", un film per la televisione, vicino Calgary.\nNel 2007 ha recitato come coprotagonista nel film horror intitolato \"Shadow Puppets\" e nel 2008 in \"\", secondo seguito di \"Starship Troopers - Fanteria dello spazio\". Nel 2010 \u00e8 coprotagonista nel film \"Bad Cop - Polizia violenta\" e nel 2011 \u00e8 protagonista del film \"One Kine Day\"; entrambi i film sono usciti solo in America. Nel 2011 \u00e8 madrina dell'evento \"The Captains\". Nel 2012 recita nel cortometraggio Troubled Teen vincitore di vari premi e recita nel film \"Killing Frisco\" in cui ha una piccola comparsa. Sempre nel 2012 ha condotto una serata dedicata alla serie TV \"Second City This Week\".\n\u00c8 apparsa anche in \"La spada della verit\u00e0\".\nVita privata.\nJolene Blalock \u00e8 appassionata di cani ed \u00e8 apparsa sulla copertina della nota rivista cinofila britannica \"K9 Magazine\". Ama inoltre il surf e l'arte.\nIl 22 aprile 2003 si \u00e8 sposata, in Giamaica, con Michael Rapino. I due hanno avuto tre figli, Ryder James (25 maggio 2010), River Thunder (2012) e Rexton (dicembre 2014)."}
{"id": "1073744", "revid": "17351", "url": "https://it.wikipedia.org/wiki?curid=1073744", "title": "PBY Catalina", "text": ""}
{"id": "1073749", "revid": "17351", "url": "https://it.wikipedia.org/wiki?curid=1073749", "title": "General Dynamics F-111 Aardvark", "text": ""}
{"id": "1073750", "revid": "5695", "url": "https://it.wikipedia.org/wiki?curid=1073750", "title": "Laudemio", "text": "Il laud\u00e8mio, dal latino medievale \"laudemium\", probabilmente derivato da \"laudare\", approvare, era la prestazione che, ad ogni mutamento della persona del signore o del vassallo, era anticamente dovuta al signore.\nNei primi tempi feudali l'ereditariet\u00e0, e di conseguenza il laudemio, riguardava solo i vassalli maggiori, ma poi, con la \"Constitutio de feudis\" di Corrado II il Salico, nel 1037 l'ereditariet\u00e0 e il laudemio si estesero a ogni grado della gerarchia.\nIl laud\u00e8mio ebbe varia fortuna nell'Europa feudale, decadendo rapidamente in Francia e nei domini aragonesi dell'Italia meridionale e delle isole, prendendo largo piede in Italia settentrionale e altrove.\nIl termine, per l'analogia che i giuristi medievali stabilirono tra il feudo e l'enfiteusi, pass\u00f2 a indicare anche la tassa di rinnovazione di tutte le concessioni di fondi a lunga durata. In Italia il codice civile del 1865 abol\u00ec all'articolo 1562 in caso di trasmissione del fondo enfiteutico ogni prestazione al concedente.\nIn sostanza nel mondo medievale era una prestazione di norma in denaro che veniva data al concedente dall'enfiteuta nel momento in cui si trasferiva il diritto di enfiteusi, ovvero il solo diritto di utile dominio.\nA vollte era chiamato anche \"calciarium\"."}
{"id": "1073756", "revid": "919135", "url": "https://it.wikipedia.org/wiki?curid=1073756", "title": "Funzione subadditiva", "text": "In matematica, una funzione subadditiva \u00e8 una funzione formula_1, con dominio formula_2 e codominio formula_3 chiusi rispetto all'addizione tale che valga la seguente propriet\u00e0:\nLa definizione pu\u00f2 essere data in generale per formula_2 e formula_3 semigruppi, con l'ipotesi che formula_3 sia un insieme ordinato.\nUn esempio \u00e8 la funzione radice quadrata, con dominio e codominio i numeri reali non negativi, infatti formula_8 vale:\nUna successione formula_10 \u00e8 detta subadditiva se soddisfa la disuguaglianza\nper ogni formula_12 e formula_13. L'importanza delle sequenze subadditive \u00e8 data dal seguente lemma dovuto a Michael Fekete."}
{"id": "1073762", "revid": "32698", "url": "https://it.wikipedia.org/wiki?curid=1073762", "title": "Subadditivit\u00e0", "text": ""}
{"id": "1073764", "revid": "32698", "url": "https://it.wikipedia.org/wiki?curid=1073764", "title": "Subadditiva", "text": ""}
{"id": "1073767", "revid": "32698", "url": "https://it.wikipedia.org/wiki?curid=1073767", "title": "Lemma di Fekete", "text": ""}
{"id": "1073769", "revid": "767487", "url": "https://it.wikipedia.org/wiki?curid=1073769", "title": "Altair (film)", "text": "Altair \u00e8 un film del 1956 diretto da Leonardo De Mitri.\nTrama.\nNapoli. Nell'accademia militare dell'Aeronautica di Nisida inizia un nuovo corso che vede tra le nuove reclute chiamate \"pulcini\": Giorgio, costretto dal padre dopo che ha sperperato milioni al tavolo da gioco; De Montel figlio di un generale, Mario che vuole seguire le orme del padre morto in combattimento; Antonio che si dichiara napoletano mentre viene dalla provincia e Ugo che viene dal nord.\nGiorgio soffre della rigida vita militare dalla quale cerca sempre di sfuggire mentre gli altri sono interessati alla carriera. Durante una licenza De Montel conosce Luisa, sorella di Giorgio che \u00e8 tornato al tavolo da gioco in borghese. Il capitano lo mette agli arresti e lui convince la camerata che \u00e8 stato Mario a fare la spia e che bisogna isolarlo.\nGiorgio incontra pi\u00f9 volte Elena, una hostess, grazie alla quale inizia a capire l'importanza di un impegno non solo affettivo. De Montel scopre di avere un cuore debole che non gli permette di continuare la vita militare e Mario deluso dall'isolamento in cui si trova pensa di lasciare la divisa e tornare a lavorare nella tabaccheria della madre. Quando dopo mesi Giorgio scopre l'innocenza di Mario si reca da lui per scusarsi e convincerlo a tornare all'Accademia, viene anche a sapere che Elena \u00e8 appena morta in un incidente aereo.\nFinisce l'anno accademico, De Montel \u00e8 costretto a lasciare per i problemi di salute mentre gli altri si sono guadagnati il distintivo di pilota. Al momento dei saluti Giorgio confessa di voler restare nel corpo fino a diventare generale e Mario regala il suo distintivo a De Montel che parte accompagnato da Luisa.\nProduzione.\nIl film \u00e8 stato prodotto e distribuito dalla Cines e vide l'attiva partecipazione dell'Aeronautica Militare.\nSi tratta di un esempio di melodramma sentimentale \"strappalacrime\" (in seguito indicato dalla critica con il termine \"neorealismo d'appendice\"), filone molto in voga tra il pubblico italiano in quel periodo.\nDistribuzione.\nIl film venne distribuito nel circuito cinematografico italiano il 9 febbraio del 1956.\nInizialmente annunciato col titolo \"Altair, primo amore\", fu editato solamente come \"Altair\".\nVenne in seguito distribuito anche in Spagna, il 27 giugno del 1960."}
{"id": "1073791", "revid": "52076", "url": "https://it.wikipedia.org/wiki?curid=1073791", "title": "100 d.C.", "text": ""}
{"id": "1073797", "revid": "36426", "url": "https://it.wikipedia.org/wiki?curid=1073797", "title": "Torre degli Obriachi", "text": ""}
{"id": "1073800", "revid": "174925", "url": "https://it.wikipedia.org/wiki?curid=1073800", "title": "Bronchiectasie", "text": ""}
{"id": "1073828", "revid": "110157", "url": "https://it.wikipedia.org/wiki?curid=1073828", "title": "Karow (Berlino)", "text": "Karow \u00e8 un quartiere di Berlino, appartenente al distretto di Pankow.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Pankow."}
{"id": "1073834", "revid": "287204", "url": "https://it.wikipedia.org/wiki?curid=1073834", "title": "Ellenizzazione", "text": "Lellenizzazione \u00e8 un termine utilizzato per descrivere un processo di mutamento culturale mediante il quale alcune componenti proprie dei popoli venuti a contatto con la civilt\u00e0 greca si combinarono in varie forme e gradi con quelli tipicamente ellenici.\nQuesto fenomeno port\u00f2 ad un graduale processo di assimilazione culturale, attraverso il quale le popolazioni non greche adottarono peculiari caratteristiche elleniche, come la lingua, i costumi, le credenze religiose e la filosofia.\nIl termine \u00e8 utilizzato in vari contesti storici, a partire dall'ellenizzazione dei primi abitanti del continente greco, come i Pelasgi, i Lelegi e i Cretesi.\nUn importante fenomeno di ellenizzazione \u00e8 anche riscontrabile nella Magna Grecia e nelle colonie greche dell'Asia minore.\nDurante l'et\u00e0 ellenistica il processo interess\u00f2 anche i Siri, gli Ebrei, gli Egizi, i Persiani e gli Armeni, i Galati. L'estensione e la profondit\u00e0 del fenomeno, in et\u00e0 ellenistica, sono marcate dalla formazione e dalla diffusione di quel fondo linguistico comune noto come koin\u00e8.\nLa politica di ellenizzazione fu attuata anche da molti sovrani bizantini, specialmente nei confronti delle popolazioni slave dei Balcani. Un esempio fu la dura politica di ellenizzazione attuata dall'imperatrice Irene d'Atene. "}
{"id": "1073851", "revid": "1543377", "url": "https://it.wikipedia.org/wiki?curid=1073851", "title": "Heinersdorf (Berlino)", "text": "Heinersdorf \u00e8 un quartiere di Berlino, appartenente al distretto di Pankow.\n\u00c8 talvolta chiamato \"Pankow-Heinersdorf\".\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Pankow."}
{"id": "1073852", "revid": "112547970", "url": "https://it.wikipedia.org/wiki?curid=1073852", "title": "Wicked Lester", "text": "I Wicked Lester sono stati un gruppo hard rock di New York formato nel 1970 con il nome di Rainbow. Della band facevano parte Gene Simmons e Paul Stanley, meglio noti per essere i membri storici nonch\u00e9 fondatori dei Kiss. Il gruppo infatti incarner\u00e0 quella che sar\u00e0 poi in futuro la prima formazione dei Kiss, fondati nel 1973.\nStoria.\nLa band fu fondata con il nome di Rainbow dal bassista Gene Klein (nome con il quale era all'epoca conosciuto Gene Simmons) e dal tastierista Brooke Ostrander. Nella formazione vi erano anche il batterista Tony Zarrella e due chitarristi: Stephen Coronel come chitarrista solista, e Stanley Eisen (vero nome di Paul Stanley) come chitarrista ritmico. Nel 1971 la band cambier\u00e0 il proprio nome in Wicked Lester e nella primavera dello stesso anno incidono il loro primo album per la Epic Records (allora chiamata \"A&amp;R\"), mai pubblicato (alcune tracce saranno in seguito pubblicate nella raccolta dei Kiss \"The Box Set\" del 2001, mentre altre saranno riprese e modificate successivamente da Simmons e da Stanley per essere incluse negli album dei Kiss). Gli elementi principali della loro musica furono rock and roll, folk rock, e pop rock. Alla fine del 1972 quasi tutta la formazione abbandon\u00f2 la band lasciando soli Simmons e Stanley i quali rifondarono la formazione assumendo il batterista jazz Peter Criscuola (vero nome di Peter Criss), ed orientando lo stile musicale verso il rock and roll. Dopo aver fallito la sottoscrizione di un contratto con la Epic Records, nel 1973 fu assunto dopo diverse audizioni un chitarrista solista (trovato nella personalit\u00e0 di Ace Frehley), dando cos\u00ec vita ad un nuovo gruppo che si chiamer\u00e0 Kiss.\nNel giugno del 1972 anche Jay Jay French, meglio noto per essere stato membro della band Heavy Hair Metal Twisted Sister fu invitato a suonare con loro, ma rifiut\u00f2."}
{"id": "1073872", "revid": "1776051", "url": "https://it.wikipedia.org/wiki?curid=1073872", "title": "Extended Versions (Overkill)", "text": "Extended Versions \u00e8 un album live della band thrash metal Overkill pubblicato nel 2002."}
{"id": "1073885", "revid": "1573940", "url": "https://it.wikipedia.org/wiki?curid=1073885", "title": "Alectoris", "text": "Alectoris \u00e8 un genere di pernici con rappresentanti in Europa meridionale, Africa settentrionale, Arabia e, attraverso l'Asia, fino al Tibet e alla Cina occidentale. Alcuni membri del genere, specialmente il chukar e la pernice rossa, sono stati introdotti in Stati Uniti, Canada, Nuova Zelanda e Hawaii. In alcuni Paesi, come la Gran Bretagna, sono comuni anche gli ibridi tra queste due specie.\nSono uccelli non migratori e prediligono ambienti asciutti, con terreni secchi e ben drenati, tanto che nelle zone di campagna coltivata frequentano tipicamente i vigneti. Depongono fino a 20 uova in un nido posto in una depressione del terreno. Si nutrono di una grande variet\u00e0 di semi e di alcuni insetti.\nLe caratteristiche fisiche che le distinguono dagli altri generi di \"Perdicinae\" sono becco e tarsi color rosso corallo e un caratteristico pattern del piumaggio dei fianchi, che presenta barrature alternate bianche, nere e rosse, con combinazioni ed estensioni diverse a seconda della specie. Il resto del piumaggio varia da specie a specie, ma presenta sempre tinte molto mimetiche.\nI maschi possiedono sulla parte posteriore del tarso uno sperone vestigiale, simile a una grossa e piatta verruca. Quando vengono disturbati, questi uccelli preferiscono correre piuttosto che involarsi, ma se necessario possono volare per una breve distanza, con le loro ali arrotondate.\nSpecie in ordine tassonomico.\nQuesto genere comprende anche due specie fossili:"}
{"id": "1073887", "revid": "124530425", "url": "https://it.wikipedia.org/wiki?curid=1073887", "title": "Costantino Nigra", "text": "Biografia.\nInfanzia e studi.\nNacque l'11 giugno del 1828 presso Villa Castelnuovo - oggi Castelnuovo Nigra in citt\u00e0 metropolitana di Torino - da Ludovico Nigra e Anna Caterina Revello. Il padre lavor\u00f2 come cerusico locale, fu soldato dell'armata di Napoleone Bonaparte e partecip\u00f2 ai moti insurrezionali del 1821; la madre Anna Caterina era imparentata con Gian Bernardo De Rossi (1742\u20131831), un orientalista molto apprezzato a livello internazionale. Costantino fu molto legato ai suoi genitori e agli altri familiari, in particolar modo al fratello minore Michelangelo che a causa di uno spericolato gioco di Costantino perse un occhio in tenera et\u00e0.\nComp\u00ec i primi studi a Bairo e in seguito a Ivrea dove concluse il secondo ciclo scolastico. Nel 1845, grazie a una borsa di studio, pot\u00e9 iscriversi alla facolt\u00e0 di giurisprudenza dell'Universit\u00e0 di Torino, nonostante il grande interesse per la poesia e la letteratura.\nNel corso degli studi universitari non nascose (1848) il sostegno al conflitto bellico del Piemonte con la potenza imperiale austriaca, tanto che decise di arruolarsi nel Corpo dei Bersaglieri studenti, come volontario. Partecip\u00f2 alle battaglie di Peschiera del Garda, Santa Lucia e Rivoli, dove fu ferito a un braccio. Gi\u00e0 l'anno seguente ritorn\u00f2 a combattere, assistendo alla sconfitta di Novara. Ripresi gli studi dopo la parentesi bellica, riusc\u00ec a laurearsi in legge nell'universit\u00e0 torinese.\nNigra port\u00f2 all'attenzione degli italiani una nuova forma di poesia, l'epico narrativa.\nVita politica.\nPrest\u00f2 servizio dal 1851 al Ministero degli Esteri venendo nominato segretario del primo ministro Massimo D'Azeglio e in seguito di Camillo Cavour, che accompagn\u00f2 al Congresso di Parigi del 1856 come Capo di Gabinetto.\nDue anni dopo, nel 1858, fu inviato in missione segreta a Parigi per concretizzare l'ipotesi di alleanza decisa a Plombi\u00e8res tra Napoleone III e Cavour e progettare la guerra tra il Regno di Sardegna e l'Impero austriaco. Svolse un ruolo determinante nella politica estera italiana per il completamento del processo di unificazione dell'Italia dopo la morte di Cavour avvenuta nel 1861. Divenne in seguito ambasciatore italiano a Parigi (1860), San Pietroburgo (1876), Londra (1882) e infine a Vienna (1885).\nDurante il suo mandato a Parigi contribu\u00ec ai negoziati che portarono, grazie al consenso di Napoleone III, alla conclusione dell'Alleanza italo-prussiana del 1866.\nNel 1870, ambasciatore a Parigi, dopo la sconfitta di Napoleone III a Sedan, l'imperatore stesso venne fatto prigioniero. Egli rimase l'unico amico dell'imperatrice Eugenia de Montijo, nominata reggente. Poich\u00e9 il popolo era insorto proclamando la Repubblica, Nigra l'aiut\u00f2 a fuggire e a mettersi in salvo.\nDiventato amico della contessa di Castiglione per tramite di Cavour, a Parigi ne fu poi l'amante.\nNel 1887 rifiut\u00f2 la carica di Ministro degli Esteri, offertagli dal re Umberto I di Savoia.\nFu nominato conte nel 1882 e nel 1890 senatore del Regno d'Italia. Verr\u00e0 inoltre insignito dell'Ordine Supremo della Santissima Annunziata.\nNigra collabor\u00f2 con accademie italiane e francesi, oltre che con riviste filologiche italiane, francesi e tedesche.\nMassoneria.\nEsponente della massoneria, Nigra era stato regolarizzato presso la loggia Ausonia di Torino nel febbraio 1860. Venne eletto gran maestro del Grande Oriente d'Italia il 3 ottobre 1861 pochi mesi dopo la morte di Cavour, ma, nel novembre dell'anno successivo, rinunci\u00f2 all'incarico. Fra le ragioni che possono aver spinto a lasciare la gran maestranza, vi \u00e8 il fatto che Nigra rimaneva ambasciatore d'Italia in Francia in un momento in cui la massoneria italiana, repubblicana e garibaldina, aumentava la propria distanza dal Secondo Impero. Nella propria lettera di rinuncia, Nigra faceva comunque diplomaticamente cenno alla propria disponibilit\u00e0 a rappresentare il GOI presso il Grande Oriente di Francia (GODF). Tra le altre ragioni, vi era forse anche l'imbarazzo per un sincero monarchico cavouriano di guidare un'istituzione che negli anni sessanta sarebbe divenuta sempre pi\u00f9 repubblicana.\nAl servizio di Cavour.\nNigra svolse incarichi di estrema delicatezza per il presidente del consiglio Cavour: il suo \"Resoconto dell'amministrazione delle province napolitane\", redatto nel 1861 appena proclamata l'Unit\u00e0 d'Italia, fu in seguito giudicato un \"mirabile coraggioso scritto (...) che vale tant'oro\" da Giustino Fortunato.\nMolto tempo dopo la morte del Conte, Nigra fu protagonista di un caso piuttosto discusso, probabilmente di ossequio alla memoria del suo mentore: nel 1894 si rese autore della distruzione di un pacco di lettere, scritte di pugno da Cavour all'amante Bianca Ronzani, che il senatore aveva rinvenuto presso un collezionista viennese, disposto a cederle per la somma di mille lire e la nomina a cavaliere della corona d\u2019Italia. Avuto il preventivo assenso alla concessione dell'onorificenza da parte di Umberto I, Nigra concluse la transazione e, alla presenza di testimoni, bruci\u00f2 le 24 lettere che componevano l'epistolario cavouriano.\nIl contenuto delle missive, ritenuto piccante e disdicevole, fu la motivazione ufficiale per quell'atto distruttivo del patrimonio storico, che avrebbe potuto chiarire gli ultimi mesi di vita del grande statista italiano. Il re Vittorio Emanuele vedeva in Nigra il fidato amico e collaboratore di Cavour, a lui sempre ostile, e solo dopo la morte di Vittorio Emanuele II, il successore Umberto I riconoscer\u00e0 i meriti dell'opera svolta da Nigra a favore del Regno, concedendogli motu proprio il titolo di Conte, trasmissibile anche ai discendenti, e poi ancora insignendolo del Collare dell'Annunziata, massimo titolo d'ordine sabaudo che lo riconosceva Cugino del Re e infine nominandolo senatore del Regno.\nUltimi anni e morte.\nAl termine della carriera diplomatica, Nigra si ritir\u00f2 a Venezia acquistando uno splendido palazzo sul Canal Grande; ne compr\u00f2 poi un altro a Roma, presso Trinit\u00e0 dei Monti. A fianco di Costantino in quest'ultimo periodo apparir\u00e0 la figura di una nobile veneziana, la contessa Elisabetta Francesca Albrizzi.\nNigra mor\u00ec nel 1907 a Villa Tigullio, dimora a lui riservata durante il suo soggiorno a Rapallo, quasi ottantenne. Il suo unico figlio, Ludovico Lionello, gli sopravvisse un solo anno."}
{"id": "1073888", "revid": "110157", "url": "https://it.wikipedia.org/wiki?curid=1073888", "title": "Franz\u00f6sisch Buchholz", "text": "Franz\u00f6sisch Buchholz (letteralmente: \u00abBuchholz francese\u00bb) \u00e8 un quartiere di Berlino, appartenente al distretto di Pankow."}
{"id": "1073889", "revid": "1884099", "url": "https://it.wikipedia.org/wiki?curid=1073889", "title": "In barca sulla Senna", "text": "In barca sulla Senna (o La yole) \u00e8 un dipinto a olio su tela (71x92 cm) di Pierre-Auguste Renoir, databile al 1875 e conservato nella National Gallery di Londra.\nStoria.\nLa iole era un tipo di imbarcazione che, nelle giornate estive, solcava la Senna nei pressi di Asni\u00e8res, probabilmente a Chatou, non lontano da Parigi. Si scorge un ponte ferroviario a destra, che probabilmente \u00e8 quello che si vede anche nei \"Bagnanti ad Asni\u00e8res\" di Seurat.\nDescrizione e stile.\nLa barca si trova al centro della tela, con due donne della borghesia, vestite in maniera elegante, a bordo che trascorrono il tempo remando e leggendo. Domina il blu dell'acqua, su cui spiccano le imbarcazioni di colore arancio. La Senna e i gitanti era uno dei temi preferiti dell'artista, che spesso erano soggetto delle sue opere \"en plein air\". Il vero soggetto del dipinto \u00e8 infatti l'acqua e i suoi riflessi, oltre alla luce e l'atmosfera che sono caratteristiche del preciso momento pittorico.\nIl lavoro all'aperto era stato reso possibile a met\u00e0 del secolo grazie all'invenzione dei tubetti di colore a olio. L'artista si era portato dietro probabilmente solo otto colori e questi sono gli unici riscontrabili sulla tela, bianco compreso: blu cobalto, lacca rossa, vermiglione, arancio cromo, giallo cromo, giallo limone, verde smeraldo e bianco di piombo. Si tratta di colori intensi, per la maggior parte di recente sintesi, che l'artista spesso non mischiava neanche, attingendoli direttamente dal tubetto: in applicazione delle teorie del chimico Michel Eug\u00e8ne Chevreul l'artista cercava infatti di accostare colori complementari puri, in modo da ottenerne la massima brillantezza e il massimo contrasto.\nColori bagnati applicati su strati di colori bagnati (che si amalgamano come si vede nei riflessi sotto la barca) sono infatti sintomo di un lavoro eseguito con rapidit\u00e0, sul luogo. Nella tela compaiono per\u00f2 anche colori stesi bagnati su colori asciutti (come nell'ombra scura sopra la barca), che testimoniano dei ritocchi fatti poi in studio.\nIn primo piano sono usati colori pi\u00f9 densi e scuri, mentre sullo sfondo, dove si intravede una casa in un parco, l'artista utilizz\u00f2 quantit\u00e0 minori e pi\u00f9 sbiancate, con tocchi pi\u00f9 leggeri che lasciano addirittura intravedere, qua e l\u00e0, la tela sottostante, a malapena mesticata. Ci\u00f2 d\u00e0 l'effetto particolarmente arioso della scena."}
{"id": "1073893", "revid": "767487", "url": "https://it.wikipedia.org/wiki?curid=1073893", "title": "Ron Welty", "text": "\u00c8 stato il batterista della band punk Offspring dal 1987 al 2003. Ha lasciato la band per formarne una nuova, gli Steady Ground, in cui Ron suona la batteria e ne \u00e8 co-produttore. Il suo abbandono dagli Offspring \u00e8 stato annunciato sul loro sito ufficiale il 18 marzo 2003.\nWelty suona una batteria TAMA Starclassic con piatti Zildjian.\nIl 26 febbraio 2006, Steady Ground ha pubblicato 3 demo sul loro indirizzo Myspace, intitolati \"Everyone's Emotional\", \"I Can't Contain Myself\", e \"You Better Close Your Eyes.\""}
{"id": "1073914", "revid": "57342", "url": "https://it.wikipedia.org/wiki?curid=1073914", "title": "Ipotesi Cinema", "text": "Ipotesi Cinema \u00e8 una scuola di cinema nata nel 1982 per opera di Ermanno Olmi.\nIl metodo della scuola prevede un laboratorio collettivo (\"Postazione per la memoria\") nel quale tutti i partecipanti contribuiscono alle attivit\u00e0 di sceneggiatura, regia, ripresa e montaggio. I maestri non trasmettono nozioni, ma esperienza attraverso lo svolgersi dell'attivit\u00e0. L'obiettivo \u00e8 quello di diventare \"autori\" e non semplici professionisti. Ermanno Olmi ne parla come di un'osteria o di una bottega d'arte, nella quale si apprende \"facendo\", in una dimensione di colloquio, di scambio di idee e di energie creative.\nStoria.\nLa scuola fu fondata a Bassano del Grappa\n, dove il comune aveva offerto una nuovissima casa di riposo per anziani.\nCon l'appoggio di Paolo Valmarana, Rai 1 finanzi\u00f2 un programma di dodici puntate di un'ora ciascuna (\"Di paesi e di citt\u00e0\", andato in onda nel 1985 e replicato successivamente nel 1988) nelle quali furono trasmessi cortometraggi e documentari realizzati dagli allievi della scuola, tra i quali erano Francesca Archibugi, Mario Brenta, Giacomo Campiotti, Piergiorgio Gay, Markus Imhof, Augusto Tretti, Maurizio Zaccaro.\nIn seguito furono realizzati anche veri e propri film: \"Maicol\" (1988) di Mario Brenta, \"In coda alla coda\" (1989) di Maurizio Zaccaro, \"Quasi un anno\" (1993) di Giorgio Diritti, \"Io non ho la testa\" (1996) di Michele Lanubile, \"Case\" (1997) di Rodolfo Bisatti, \"Domani\" (1997) di Giulio Ciarambino, \"Tre storie\" (1998) di Piergiorgio Gay e Roberto Sanpietro. Altri allievi sono stati fortemente ispirati dalla \"bottega d'arte\", considerata una vera e propria scuola anche all'estero (Mario Feroce: \"La sabbia\").\nNel 2002 la sede della scuola si \u00e8 trasferita presso la Cineteca del comune di Bologna\n. La scuola \u00e8 organizzata attraverso momenti di incontro collettivi presso la sede e in attivit\u00e0 e scambi condotti tramite il proprio sito internet interattivo.\nNel 2004 la scuola e la Cineteca di Bologna, in collaborazione con Rai 3 hanno prodotto un cortometraggio (\"Osolemio - Autoritratto italiano\") della durata di 53 minuti, presentato al Festival del Cinema di Venezia come evento speciale nella sezione \"Corto Cortissimo\". L'opera \u00e8 un progetto di Ermanno Olmi curato da Mario Brenta ed \u00e8 stata realizzata da ventisei ragazzi della scuola come montaggio collettivo dei filmati realizzati nel corso del laboratorio.\nNel 2011 Ipotesi Cinema produce \"Maternity Blues\", lungometraggio di Fabrizio Cattani, e nel 2013 partecipa al film collettivo \"\" col segmento \"La moviola\", diretto da Ermanno Olmi, del quale lo societ\u00e0 produce anche il documentario \"Rupi del vino\" (2009) e il lungometraggio di finzione \"Torneranno i prati\" (2014)."}
{"id": "1073928", "revid": "1305772", "url": "https://it.wikipedia.org/wiki?curid=1073928", "title": "GunBound", "text": "GunBound (in coreano:\uac74\ubc14\uc6b4\ub4dc) \u00e8 un videogioco multigiocatore a turni, gratuito, che ha molte caratteristiche in comune con il gioco \"Worms\".\nGunBound \u00e8 stato sviluppato ed \u00e8 mantenuto dalla software-house sud-Koreana Softnyx. La prima release era chiamata \"Thor's Hammer\", la seconda \"World Champion\". Una versione specifica per il Nord America, GunBound Revolution, \u00e8 stata ospitata anche da ijji.\nIl metodo di gioco.\n\"GunBound\" \u00e8 un gioco di artiglieria a turni simile al popolare \"Worms\", con la grossa differenza che GunBound pu\u00f2 essere giocato solo on-line.\nIn gunbound una partita viene giocata da due squadre ognuna comprendente da uno a quattro giocatori, che giocano alternativamente con i propri veicoli (chiamati \"mobile\"). Ciascun mobile ha tre armi, chiamate \"weapon 1\", \"weapon 2\" e \"SS\" (Special Shot, Colpo speciale). I giocatori usano le frecce direzionali per modificare l'angolo di tiro, e la barra spaziatrice (o il mouse) per sparare. In passato esisteva una terza modalit\u00e0 chiamata Sniper Mode.\nIl gioco ha un'ulteriore difficolt\u00e0: il vento e fenomeni naturali, come il tornado, influenzano direzione e intensit\u00e0 del colpo, costringendo i giocatori a intuire il loro effetto. Inoltre \u00e8 molto importante il \"delay\", ovvero il ritardo tra un colpo e l'altro, che deve essere sempre tenuto presente e che varia a seconda del colpo utilizzato e del tipo di mobile.\nGli Avatar.\nUn avatar, tuttavia, pu\u00f2 anche ridurre determinate statistiche. L'effetto che un avatar ha su di un giocatore \u00e8 misurato in punti percentuale contenuti nella fascia tra +50 e -50. Gli unici avatar che non apportano modifiche alle statistiche di un giocatore sono gli \"Ex Item\" che sono utilizzati come semplice decorazione e vengono visualizzati all'interno delle stanze in attesa che il gioco abbia inizio.\nNel momento in cui si decide di comprare un avatar il giocatore ha la possibilit\u00e0 di scegliere la durata per cui ha intenzione di possedere quel determinato oggetto. \u00c8 possibile scegliere fra tre differenti periodi: una settimana, un mese oppure un periodo illimitato. Chiaramente il prezzo varia a seconda del periodo selezionato.\nValuta.\nNel gioco esistono due differenti tipi di valuta: Gold e Cash che sono utilizzati per comprare gli avatar. Mentre il Gold pu\u00f2 essere facilmente accumulato ottenendo diversi bonus all'interno del gioco, ci sono molti avatar che vengono venduti attraverso il Cash, che pu\u00f2 essere ottenuto in cambio di soldi veri.\nTempo Atmosferico.\nAll'interno del gioco, si presentano differenti condizioni atmosferiche che possono influenzare l'esito di una battaglia.\nModalit\u00e0 di gioco.\nSolo.\nCiascun giocatore ha una sola vita. Una volta morto, il giocatore ha la possibilit\u00e0 di accedere ad una slot machine grazie alla quale potr\u00e0 guadagnare Gold, alterare le condizioni del vento (influenzando i turni dei giocatori ancora in vita) o far cadere determinati oggetti dal cielo.\nTag.\nMolto simile a Solo ma con un'unica differenza: il giocatore pu\u00f2 scegliere ben due mobile all'inizio del match.\nIn questa modalit\u00e0, ciascun giocatore pu\u00f2 scambiare a piacimento (una sola volta per turno) la sua mobile tra le due scelte all'inizio. Non \u00e8 possibile effettuare lo scambio una volta morti.\nScore.\nLe vite disponibili in questa modalit\u00e0 dipendono dal numero di partecipanti. In una squadra composta da \"n\" giocatori, ci sono (\"n\" + 1) vite.\nI giocatori possono essere uccisi tante volte quante il numero di vite. Per ogni uccisione il contatore diminuisce di uno. A questo punto il giocatore ha la possibilit\u00e0 di rinascere in un punto a sua scelta della mappa dopo un totale di 4 turni. Una squadra vince se non rimane nessun avversario sulla mappa o se il contatore della squadra avversaria \u00e8 pari a zero.\nJewel.\nI giocatori hanno il compito di eliminare particolari oggetti presenti sulla mappa chiamati \"Jewels\". Ciascun \"Jewel\" assume un valore che varia tra -5 e +25.\nPer vincere bisogna raggiungere il punteggio di 100.\nLe Mobile.\nIl gioco dispone di diciotto differenti Mobile di cui tre (Drago, Knight e Phoenix) utilizzabili solamente selezionando una Random Mobile all'inizio del gioco. Le restanti sedici sono:\nArmor, Mage, Nak, Trico, Bigfoot, Boomer, Raon Launcher, Lightning, J.D., A.Sate, Ice, Turtle, Grub, Aduka, J.Frog, e Kalsiddon.\nCiascuna Mobile appartiene ad una delle tre categorie disponibili: Mechanical, Shielded e Bionic. Ognuna ha le sue peculiarit\u00e0.\nMechanical.\nA questa categoria appartengono quelle mobile dotate di una grande capacit\u00e0 di difesa. Nonostante esse siano resistenti contro l'impatto dei proiettili, soffrono terribilmente i danni causati dall'elettricit\u00e0 (ad esempio dal lightning). Hanno una capacit\u00e0 di movimento minore rispetto alle altre categorie a causa del loro peso e inoltre sono le uniche che non hanno la possibilit\u00e0 di rigenerare la propria energia e per difendersi puntano solamente alle loro spesse armature.\nMobile corrispondenti: Armor, NakMachine, Bigfoot, Raon Launcher, Aduka, Kalsiddon, e Knight.\nBionic.\nAppartengono a questa categoria tutte quelle mobile di origine organica opportunamente modificate con diversi tipi di armi. Una loro particolare caratteristica \u00e8 quella di potersi rigenerare velocemente. Sono tuttavia deboli in difesa e particolarmente soggette al danno causato dal force.\nMobile corrispondenti: Trico, Boomer, Ice, Turtle, Grub, J.Frog e Dragon.\nShield.\nLe mobile appartenenti a questa categoria utilizzano potenti scudi. Sono equipaggiate con armi elettriche o con raggi di energia. A differenza della categoria precedente non possono rigenerare la propria energia ma solamente quella dello scudo. Possiedono inoltre una grande capacit\u00e0 di movimento. Lo scudo \u00e8 indicato tramite una barra blu situata accanto a quella dell'energia rappresentata da una barra di colore verde.\nMobile corrispondenti: Mage, A.Sate, J.D. e Lightning.\nTipologie di armi.\nOltre ai differenti tipi di Mobile si trovano anche differenti armi che infliggono maggiore o minore danno a seconda delle loro caratteristiche.\nArmi ad impatto.\nInfliggono danno tramite un impatto diretto. Metodo classico di combattimento ed estremamente efficace contro le Mobile della categoria Shield.\nMobile corrispondenti: Nak, Boomer, Ice, e Turtle.\nArmi laser.\nArtiglieria basata sullo sprigionamento di energia pura. Molto efficaci contro le Mobile di categoria Bionic, tuttavia sono le meno potenti contro le SHield Mobile.\nMobile corrispondenti: Mage, A.Sate, Raon Launcher, Knight, Aduka e J.Frog.\nArmi elettriche.\nL'elettricit\u00e0 utilizzata \u00e8 presa direttamente da fenomeni naturali quali ad esempio una tempesta di fulmini. Estremamente efficaci contro le Mobile della categoria Mechanical a differenza di quelle Bionic che sono in grado di assorbire parte dell'energia elettrica.\nMobile corrispondenti: Lightning, J.D., Grub, Aduka e Kalsiddon.\nArmi esplosive.\nIl grande vantaggio di questa tipologia di armi \u00e8 che infliggono il medesimo danno contro qualsiasi categoria di Mobile senza alcuna distinzione.\nMobile corrispondenti: Armor, Trico, Bigfoot e Dragon."}
{"id": "1073929", "revid": "1934238", "url": "https://it.wikipedia.org/wiki?curid=1073929", "title": "Alectoris chukar", "text": "Il chukar (Alectoris chukar ()), o coturnice orientale, \u00e8 un uccello della famiglia dei Fasianidi, diffuso nelle distese eurasiatiche.\n\u00c8 l'uccello nazionale del Pakistan e il suo nome deriva dal termine urdu \"Chakhoor\".\nDescrizione.\n\u00c8 un uccello di forma arrotondata, lungo 32\u201335\u00a0cm, dal dorso bruno chiaro, petto grigio e ventre marrone. La faccia \u00e8 bianca, con una gorgiera nera. I fianchi sono striati di rossiccio e le zampe rosse. Quando vengono disturbati, preferiscono correre, piuttosto che volare, ma se necessario possono volare per una breve distanza, con le loro ali arrotondate.\n\u00c8 molto simile alla coturnice (\"Alectoris graeca\"), ma ha il dorso pi\u00f9 scuro e la nuca giallastra. La gorgiera ben definita distingue questa specie dalla pernice rossa.\nBiologia.\n\u00c8 un uccello stanziale delle zone asciutte, aperte e collinose.\nSi nutre di una grande variet\u00e0 di semi e di alcuni insetti; comunque, il loro cibo preferito \u00e8 il forasacco dei tetti, una pianta infestante.\nNei nidi, posti nelle depressioni del terreno, vengono deposte dalle otto alle venti uova.\nIl canto \u00e8 un rumoroso \"chuck-chuck-chukar-chukar\".\nDistribuzione e habitat.\nQuesta pernice \u00e8 diffusa in Asia dal Pakistan e dall'Afghanistan, a est, fino all'Europa sud-orientale, a ovest.\n\u00c8 stata largamente introdotta e si \u00e8 stabilita in Stati Uniti, Canada, Nuova Zelanda e Hawaii. In Gran Bretagna sono comuni ibridi tra questa specie e la pernice rossa (\"Alectoris rufa\"), anch'essa introdotta.\nConservazione.\nQuesta specie non \u00e8 minacciata dalla perdita dell'ambiente, visto che abita in zone piuttosto remote e difficilmente raggiungibili. Le sue popolazioni sono molto influenzate, di anno in anno, dallo stato del clima durante la stagione riproduttiva."}
{"id": "1073930", "revid": "1610933", "url": "https://it.wikipedia.org/wiki?curid=1073930", "title": "Chukar", "text": ""}
{"id": "1073939", "revid": "106908", "url": "https://it.wikipedia.org/wiki?curid=1073939", "title": "Vazzoler", "text": ""}
{"id": "1073949", "revid": "144796", "url": "https://it.wikipedia.org/wiki?curid=1073949", "title": "Pierino Beretta", "text": "Biografia.\nFu tra i primi elementi ad aderire alla Resistenza nella zona di Corbetta, nel milanese, all'indomani dell'8 settembre 1943. Durante la fuga dei militari italiani dopo l'annuncio dell'armistizio di Badoglio, Pierino Beretta ed altri giovani corbettesi iniziarono un sistematico recupero delle armi abbandonate, proseguendo l'attivit\u00e0 sino alla fine dell'anno. Con l'inverno, le iniziative languirono, ma ripresero dopo i tragici fatti della Fiera di San Biagio del 3 febbraio 1944, quando a Magenta i fascisti uccisero Virginio Magna e Ambrogio Colombini.\nBeretta stabil\u00ec il proprio centro operativo nel Bosco di Riazzolo (Albairate), dove si rifugiavano giovani renitenti che non aderivano ai bandi di chiamata della Repubblica Sociale. Nella primavera del 1944 prese i primi contatti con l'avvocato Mario David Levi, che lo inser\u00ec nella rete delle brigate Matteotti milanesi. Prese cos\u00ec forma la IX Brigata Matteotti, che includeva anche elementi di Albairate, Abbiategrasso e Magenta. Il gruppo di Beretta aveva soprattutto il compito di reclutare partigiani da inviare alle agguerrite formazioni della Valsesia. I giovani rimanevano nascosti nel Bosco di Riazzolo, per poi essere accompagnati in montagna. Beretta prese parte anche a un fallito attentato contro un gerarca di Albairate.\nIn seguito a una delazione, Pierino Beretta ed altri partigiani vennero arrestati tra il 9 e il 10 agosto 1944. Tradotti alle carceri di Legnano, vennero poi trasferiti al carcere di San Vittore di Milano e sottoposti a tortura. Il mattino del 31 agosto 1944 Pierino Beretta e altri partigiani, tra i quali Leopoldo Fagnani, vennero fatti salire su un camion per ignota destinazione e in seguito uccisi con un colpo di rivoltella alla nuca.\nI loro corpi vennero ritrovati a Torriano di Certosa di Pavia, dove \u00e8 eretto un cippo alla memoria. Il suo gruppo, disperso in seguito agli arresti, fu riorganizzato da Giuseppe Grassi e, come Brigata Matteotti 203 \"Pierino Beretta\", condusse la liberazione di Corbetta nell'aprile 1945.\nLa storia di Pierino Beretta \u00e8 stata pi\u00f9 volte oggetto di pubblicazioni locali; a lui, nel 1989 (in occasione della concessione del titolo di citt\u00e0) \u00e8 stata dedicata una delle piazze principali della citt\u00e0 di Corbetta dove era nato, luogo dove venne posto anche un monumento realizzato in sua memoria dallo scultore vittuonese Carlo Chiodini."}
{"id": "1073963", "revid": "1516087", "url": "https://it.wikipedia.org/wiki?curid=1073963", "title": "Tergicristallo", "text": "Un tergicristallo \u00e8 un dispositivo usato per eliminare dal parabrezza pioggia, neve e polvere. Ne \u00e8 presente almeno uno su tutte le auto, spesso per imposizioni di legge.\nI tergicristalli possono anche essere installati su altri veicoli come bus, tram, locomotive, aerei e navi.\nStoria.\nL'inventore J. H. Apjohn trov\u00f2 per primo un metodo per muovere due spazzole su e gi\u00f9 su un parabrezza, nel 1903.\nSi ritiene invece che Mary Anderson sia stata l'inventrice del braccio di oscillazione per il tergicristallo negli Stati Uniti, paese in cui brevett\u00f2 l'idea nel 1905. Questa donna era una viaggiatrice, ma purtroppo non era in grado di guidare, perci\u00f2 era sempre costretta a prendere un taxi; quando pioveva, il tassista era sempre costretto ad accostare, mentre il tassametro continuava a salire, perci\u00f2 la donna ide\u00f2 i tergicristalli. La novit\u00e0 fu vista inizialmente con diffidenza, ma divent\u00f2 dotazione standard di tutte le auto americane dal 1916.\nNell'aprile 1911 il primo brevetto inglese per i tergicristalli fu registrato da Gladstone Adams di Whitley Bay. Alcuni dei primi progetti per tergicristalli sono attribuiti anche a J\u00f3zef Hofmann, meglio conosciuto come pianista.\nNel 1969 apparvero sul mercato i primi tergicristalli ad intermittenza, cio\u00e8 con un ritardo nell'oscillazione, che poteva essere regolabile. Robert Kearns \u00e8 ritenuto l'inventore dell'intermittenza per tergicristalli: la sua paternit\u00e0 sull'innovazione \u00e8 stata ottenuta solamente dopo una dura battaglia legale con la casa automobilistica Ford. Da questo episodio \u00e8 stato tratto il film \"Flash of Genius\".\nNel 1970 la Saab introdusse i tergifari nei suoi modelli.\nSolo verso la fine del XX secolo fecero la loro comparsa i tergicristalli intelligenti, sulla Buick Park Avenue Ultra. Successivamente furono adottati anche dagli altri principali produttori.\nIl simbolo che identifica il comando di azionamento del tergicristallo in un'automobile \u00e8 assegnato a livello internazionale dall'ISO.\nStruttura e movimento.\nUn tergicristallo \u00e8 costituito solitamente da:\nIl \"telaio\" accoppiato alla \"lama\" forma la spazzola.\nLa velocit\u00e0 \u00e8 di solito regolabile e il movimento pu\u00f2 essere selezionato tra continuo o intermittente.\nLa maggior parte delle auto usa due braccia \"radiali\" sincronizzate, mentre alcuni veicoli commerciali usano uno o pi\u00f9 braccia pantografiche; la Mercedes-Benz ha introdotto un sistema chiamato \"Monoblade\", in cui un solo tergicristallo si estende per avvicinarsi agli angoli e si ritrae al centro, tracciando un percorso a 'W'.\nAlcune auto di grossa cilindrata sono equipaggiate con tergicristalli a scomparsa. Quando essi sono spenti un meccanismo li sposta verso l'estremo inferiore del parabrezza e li nasconde alla vista grazie alla copertura del cofano.\nAzionamento.\nI tergicristalli possono funzionare in diversi modi, anche se la maggior parte di essi \u00e8 alimentata da un motore elettrico attraverso una serie di componenti meccanici, tipicamente 2 connessioni a 4 braccia in serie o parallele. I veicoli con freni ad aria compressa alcune volte usano tergicristalli azionati ad aria, attraverso un meccanismo che porta l'aria dal sistema frenante ad un motore posizionato appena sotto il parabrezza.\nLa maggior parte dei tergicristalli agisce insieme al \"lavacristalli\" quando questo viene azionato, una pompa che fornisce acqua e detergente da un recipiente al parabrezza attraverso piccoli beccucci posti sul cofano o sui tergicristalli stessi (wet-arm).\nVarianti e caratteristiche.\nAlcune auto dispongono di:\nGli accorgimenti che sono stati fatti sui tergicristalli sono:\nInoltre alcuni comportamenti che possono permettere di evitare dei danni:\nManutenzione.\nLa manutenzione dei tergicristalli pu\u00f2 essere del tipo:\nQuesta deve essere effettuata quando la lama si sia invecchiata e non riesca pi\u00f9 ad eseguire il suo lavoro, visto che con il tempo si usura e s'irrigidisce, per quest'ultima evenienza si pu\u00f2 leggermente correggere con la rotazione della lama sul telaio del tergicristallo, il che permette d'allungare leggermente la vita alla lama."}
{"id": "1073974", "revid": "8207639", "url": "https://it.wikipedia.org/wiki?curid=1073974", "title": "Harlem contro Manhattan", "text": ""}
{"id": "1073976", "revid": "110157", "url": "https://it.wikipedia.org/wiki?curid=1073976", "title": "Kaaks", "text": "Kaaks \u00e8 un comune tedesco del circondario di Steinburg, nella regione dello Schleswig-Holstein. Ha circa 400 abitanti."}
{"id": "1073981", "revid": "2130303", "url": "https://it.wikipedia.org/wiki?curid=1073981", "title": "Chiesa dell'Immacolata (Firenze)", "text": "La chiesa dell'Immacolata \u00e8 un luogo di culto cattolico di Firenze, con ingresso principale in via Paoletti e un'altra entrata in via Fabroni; ad essa \u00e8 unita la chiesa di San Martino a Montughi, situata in via Stibbert, che, prima della costruzione dell'Immacolata, era la parrocchia della zona.\nStoria e descrizione.\nQuesta chiesa fu edificata sui terreni dove c'erano le case coloniche dei contadini Guidi, Bigozzi, Cerretelli e Cantini. La famiglia Bigozzi ha poi dato il nome alla strada vicina alla chiesa, Vicolo dei Bigozzi.\nIl progetto per la costruzione della chiesa fu affidato agli architetti Primo Saccardi, Antonio Abram e Mario Chiari, nipote del parroco don Alessandro Sostegni. Questo progetto fu approvato nel 1935 e, il 16 giugno di quell'anno, iniziarono i lavori per la costruzione, con la posa della prima pietra, alla presenza del cardinale Elia Dalla Costa. La chiesa fu ultimata undici mesi dopo, nel 1936, ma non era ancora del tutto completata. Don Sostegni ottenne due campane dalla Chiesa di Santo Stefano a Rezzano, presso Galliano nel Mugello, campane di stile rinascimentale, una del 1415 e un'altra del 1482, rifuse entrambe nel 1771.\nL'Immacolata presenta uno stile molto semplice ed ha in alto un ampio rosone circolare. All'interno, sopra l'altare laterale sinistro, c'\u00e8 un affresco di Ermanno Toschi, rappresentante il \"Sacro Cuore che accoglie l'umanit\u00e0\"; a sinistra dell'altare maggiore \u00e8 stata costruita la \"Cappella della Madonna\", che contiene una \"Madonna Immacolata\" in ceramica, opera del maestro Angelo Biancini di Faenza, che fece anche il rivestimento dell'altare.\nNella chiesa dell'Immacolata sono presenti inoltre un fonte battesimale progettato da Daniela Del Tordello, un bassorilievo in legno della Via Crucis di Osvaldo Bulli e un organo.\nNel 1977 la Curia cedette in comodato la Chiesa di Sant'Andrea a Cerreto Maggio alla parrocchia dell'Immacolata, la quale nel corso degli anni ha provveduto alla sua ristrutturazione.\nDal 1997 al 1999 padre Athanase Seromba \u00e8 stato vice-parroco di questa parrocchia sotto il falso nome di Atanasio Sumba Bura, nel tentativo di sfuggire al mandato di cattura internazionale per crimini contro l'umanit\u00e0 commessi in Ruanda nel 1994; \u00e8 stato in seguito riconosciuto responsabile del massacro di 2000 persone di etnia Tutsi e condannato all'ergastolo dal Tribunale Criminale Internazionale per il Ruanda (ICTR).\nDal 26 ottobre 2018 la chiesa \u00e8 chiusa per gravi problemi al tetto.\nAlessandro Sostegni.\nMonsignor Sostegni fu il parroco che inizi\u00f2 la costruzione della Chiesa dell'Immacolata. Egli nacque a Seravezza il 1\u00ba ottobre 1876, fece gli studi nel Seminario di Cestello e fu ordinato Sacerdote il 18 agosto 1901. Svolse il suo primo Ministero a San Giovanni in Sugana, (San Casciano in Val di Pesa), come cappellano, poi divenne parroco, nel 1903, della chiesa di San Lorenzo alle Croci nel Mugello, dove rimase fino al 1926.\nSuccessivamente ottenne, come era suo desiderio, una parrocchia pi\u00f9 vasta e fu inviato presso San Martino a Montughi, il 16 ottobre 1926. Nel 1932, dopo la visita pastorale dell'arcivescovo Elia Dalla Costa a Montughi, don Sostegni cap\u00ec che era giunto il momento di costruire una nuova chiesa nella piana sottostante al colle, per avvicinare e servire meglio la popolazione che si espandeva.\nAlessandro Sostegni inizi\u00f2 la sua carriera di parroco il 28 luglio 1926, alla morte del priore Scarselli. Nel 1927 fece restaurare completamente la Chiesa di San Martino a Montughi e ricevette la visita del cardinale Alfonso Maria Mistrangelo e, nel 1932 e 1933 quelle del cardinale Elia Dalla Costa\nLa \"Compagnia del Santissimo Sacramento\", sciolta dal granduca Pietro Leopoldo nel 1776, rinata nel 1791, fu sciolta nuovamente nel 1902 e ricostruita il 27 gennaio 1927 da Alessandro Sostegni.\nIl 13 marzo 1929 Alessandro Sostegni ricevette in affidamento un crocifisso il legno del XV secolo, opera di Romualdo da Candeli, da parte della \"Regia Soprintendenza all'Arte Medievale e Moderna della Toscana\", per volont\u00e0 del Ministero competente; questo crocifisso fu posto nella chiesa di San Martino a Montughi fino al 1936, quando venne trasportato alla nuova chiesa dell'Immacolata, dove si trova tuttora. Nel 1939 consegn\u00f2 alla Soprintendenza un dipinto del Vignali, firmato e datato 1631.\nA causa della costruzione della nuova chiesa, sorse pure un contrasto fra Alessandro Sostegni e Giulio Facibeni; infatti, quest'ultimo sald\u00f2 i debiti derivanti dall'edificazione dell'Immacolata, acquistando, con una procedura irregolare secondo il diritto canonico, i terreni e la canonica di San Martino a Montughi, per conto dell'Opera della Divina Provvidenza Madonnina del Grappa. La questione, che interess\u00f2 anche il cardinale Dalla Costa, si risolse soltanto negli anni sessanta.\nDon Sostegni si adoper\u00f2 molto, nella seconda guerra mondiale, durante il periodo dell'occupazione tedesca a Firenze (1944). Infatti, si rec\u00f2 pi\u00f9 volte a protestare presso il Comando delle truppe, accampate nelle zone della chiesa, a causa dei molti furti e delle molte violenze che avvenivano per opera dei nazisti, nonostante le risposte sconfortanti e le minacce che ogni volta riceveva. Cerc\u00f2 anche dei viveri per tutti quelli che erano alla fame; inoltre, nell'atrio del vicino \"Cinema Vittoria\", provvide anche a soccorrere i feriti e a benedire i morti. Durante l'occupazione, per il suo impegno, alcuni Ufficiali dell'Esercito di liberazione, gli proposero l'iscrizione fra i partigiani. Don Sostegni ringrazi\u00f2 senza accettare, nonostante tale nomina fosse accompagnata da un premio di trentamila lire, comunque, al parroco fu consegnato un diploma del Comandante in capo delle \"Forze Alleate\" , generale Harold George Alexander, che attestava la sua qualifica di patriota (certificato n. 25377).\nNel 1935 si rec\u00f2 a Lourdes e, al ritorno, inizi\u00f2 la costruzione di questa nuova chiesa che dedic\u00f2 all'Immacolata.\nMor\u00ec il 16 dicembre 1955, mentre era in ritiro per gli Esercizi Spirituali a Villa Sant'Ignazio nei pressi di Firenze, colpito da angina pectoris.\nPadre Sisto da Pisa dedic\u00f2 la sua opera intitolata \u201cStoria della venerabile prioria di San Martino a Montughi\u201d ad Alessandro Sostegni"}
{"id": "1073984", "revid": "1543377", "url": "https://it.wikipedia.org/wiki?curid=1073984", "title": "Schmargendorf (Berlino)", "text": "Schmargendorf \u00e8 un quartiere di Berlino, appartenente al distretto di Charlottenburg-Wilmersdorf.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Wilmersdorf."}
{"id": "1073987", "revid": "1613185", "url": "https://it.wikipedia.org/wiki?curid=1073987", "title": "Pietro Andrea Ziani", "text": "Biografia.\nSulla giovent\u00f9 e di Ziani e sui suoi studi non si conosce nulla. La sua prima attivit\u00e0 musicale a noi nota \u00e8 quella di organista presso la Chiesa di San Salvatore di Venezia, presso il quale il 19 marzo 1639 divent\u00f2 diacono e poco dopo, il 22 dicembre 1640, fu ordinato sacerdote. Sempre al 1640 risale il suo primo lavoro sopravvissuto, l'op. 2, ossia una raccolta di 24 mottetti. \nNel carnevale del 1654 debutt\u00f2 come compositore d'opere con \"La guerriera spartana\" al Teatro Sant'Apollinare di Venezia. Dal 15 maggio 1657 al 21 giugno 1659 fu maestro di cappella della Basilica di Santa Maria Maggiore di Bergamo, succedendo a Maurizio Cazzati. \nDal 1660 inizi\u00f2 il suo legame con gli Asburgo: in quell'anno dedic\u00f2 la sua op.6 all'arciduca Ferdinando Carlo del Tirolo, nel 1662 fu a Innsbruck e nel 1663 divent\u00f2 vice-maestro di cappella presso la corte asburgica a Vienna. \nTra il dicembre del 1666 e il gennaio 1667 fu a Dresda a rappresentare alcuni suoi lavori teatrali e sacri per la celebrazione del matrimonio tra l'elettore di sassionia Giovanni Giorgio III e la principessa Anna Sofia di Danimarca. \nIl 20 gennaio 1669 fu nominato primo organista, succedendo a Francesco Cavalli, della Basilica di San Marco di Venezia e agli inizi del 1676, con la morte di Cavalli, cerc\u00f2 inutilmente di diventarvi direttore della cappella, carica alla quale egli ambiva molto. Fu probabilmente questa delusione che nel 1677 lo port\u00f2 a Napoli, citt\u00e0 nella quale era gi\u00e0 stato quattro anni prima e dove mise in scena diverse sue opere. \nLa buona reputazione che qui riscosse fece s\u00ec che gli venne offert\u00f2 un posto d'insegnante al Conservatorio di Sant'Onofrio a Porta Capuana, la carica di organista onorario di corte e nel 1680 il posto di maestro della Cappella Reale. Questa prestigiosa posizione gli diede l'opportunit\u00e0 di far rivivere nel palcoscenico i suoi vecchi drammi, che gi\u00e0 aveva rappresentato in passato a Venezia e a Vienna.\nConsiderazioni sull'artista.\nZiani appartiene a quei compositori veneziani, che portarono l'opera al di l\u00e0 delle alpi e soprattutto a Vienna. Nei suoi primi lavori teatrali egli segue in genere la linea di Monteverdi-Cavalli, mentre in quelli successivi adottano lo stile pi\u00f9 marcato di Antonio Cesti. I libretti che usa presentano elementi sia seri che buffi e raramente adottano soggetti eroici o storici, i quali inizieranno ad essere pi\u00f9 diffusi sul finir del secolo.\nGli oratori di Ziani presentano caratteristiche simili alle opere dello stesso, ma in questi si denota maggior enfasi all'ampiezza degli elementi musicali, come l'uso del contrappunto.\nLe sue sonate da chiesa si avvicinano a quelle di Giovanni Legrenzi e Massimiliano Neri. Esse sono a tre o quattro movimenti, si aprono con una fuga e si chiudono con una giga fugata.\nElevata importanza ha la corrispondenza che tenne Ziani con l'amico Marco Faustini, impresario veneziano, la quale documenta il complesso processo di preparazione di un'opera negli anni 1665-6. In queste lettere veniva messa in risalto soprattutto la velocit\u00e0 in cui questi lavori teatrali venivano composti: per esempio, Ziani dichiar\u00f2 di aver musicato l\"'Annibale in Capua\" in soli cinque giorni.\nBibliografia.\nSaskia Maria Woyke, \"Pietro Andrea Ziani, Varietas und Artifizialit\u00e4t im Musiktheater des Seicento\", Frankfurt am Main, Peter Lang GmbH, 2008. ISBN 978-3-631-57861-2 br."}
{"id": "1073988", "revid": "110157", "url": "https://it.wikipedia.org/wiki?curid=1073988", "title": "Kaisborstel", "text": "Kaisborstel \u00e8 un comune tedesco del circondario di Steinburg, nella regione dello Schleswig-Holstein. Ha circa 90 abitanti."}
{"id": "1073990", "revid": "287204", "url": "https://it.wikipedia.org/wiki?curid=1073990", "title": "Contea di Chouteau", "text": "La contea di Chouteau (in inglese Chouteau County) \u00e8 una contea del Montana. Il suo capoluogo amministrativo \u00e8 Fort Benton.\nStoria.\nLa contea di Chouteau fu creata nel 1865 e fu una delle nove contee originarie del Montana. Deve il proprio nome ad \"Auguste\" e \"Pierre Chouteau\", mercanti di pellicce che stabilirono un luogo commerciale proprio dove oggi sorge Fort Benton che fu uno dei principali porti sul fiume Missouri.\nOggi la contea ospita la trib\u00f9 indiana dei Chippewa-Cree nella riserva indiana di \"Rocky Boy\".\nGeografia fisica.\nLa contea ha un'area di 10.352 km\u00b2 di cui lo 0,59% \u00e8 coperto d'acqua ed ospita parte della \"Foresta Nazionale di Lewis and Clark\". Il territorio della contea \u00e8 per la maggior parte occupato dalla prateria. I Monti Bear Paw si ergono nella zona est.\nI fiumi principali sono:"}
{"id": "1073994", "revid": "110157", "url": "https://it.wikipedia.org/wiki?curid=1073994", "title": "Kellinghusen", "text": "Kellinghusen \u00e8 un comune tedesco del circondario di Steinburg, nella regione dello Schleswig-Holstein. Ha circa 8000 abitanti."}
{"id": "1073997", "revid": "110157", "url": "https://it.wikipedia.org/wiki?curid=1073997", "title": "Wilhelmsruh", "text": "Wilhelmsruh \u00e8 un quartiere (\"Ortsteil\") di Berlino, appartenente al distretto (\"Bezirk\") di Pankow."}
{"id": "1073999", "revid": "110157", "url": "https://it.wikipedia.org/wiki?curid=1073999", "title": "Blankenfelde (Berlino)", "text": "Blankenfelde \u00e8 un quartiere di Berlino, appartenente al distretto di Pankow."}
{"id": "1074002", "revid": "1511239", "url": "https://it.wikipedia.org/wiki?curid=1074002", "title": "Tenza", "text": "Il Tenza \u00e8 un piccolo fiume della provincia di Salerno, affluente del fiume Sele.\nIl corso del fiume.\nAffluente del fiume Sele lungo 17\u00a0km. Nasce dalla sorgente \"Acqua Menecale\" all'interno dell'oasi naturale del Monte Polveracchio fra il valico Cancello di Sinicolli e la \"Gola del Malpasso\". Dopo aver attraversato la Valle delle Tavole, nella Valle della Cerreta riceve le acque di numerose sorgenti. Dopo aver superato la stretta \"Gola di Ponte Vecchio\", le sue acque costeggiano il Monte Calvo e la localit\u00e0 Avigliano. Riceve le acque del fiume Atri in localit\u00e0 Piedi Zappino, presso il centro storico di Campagna. Solcato uno stretto e suggestivo canyon, ha creato una delle pi\u00f9 importanti finestre tettoniche degli appennini meridionali che mette in luce i sedimenti marini del bacino Lagonegrese.. Presso Romandola-Madonna del Ponte riceve le acque del Torrente San Marco e dopo alcuni chilometri, in localit\u00e0 Masseria Mina confluisce nel fiume Sele.\nToponimo.\nIl termine \"tenza\", in epoca tardo-romana, indicava i terreni sottratti agli usi civici\nFauna ittica.\nIl Tenza insieme al Sele e al suo affluente Calore Lucano, all'Alento, al Bussento, al Calore Irpino, al Mingardo e a pochi altri corsi minori (Alimenta, Pietra-Sammaro, Fasanella), garantisce i requisiti minimi per la sopravvivenza della lontra europea in Campania.\nA' Chiena.\nIl fiume nel mese di agosto permette A' Chiena, una sorta di allagamento dell'abitato campagnese provocato meccanicamente tramite un antico sbarramento in pietra. Se anticamente questo sistema serviva per pulire le strade, nell'ultimo secolo l'acqua del fiume viene utilizzata per prendersi a secchiate o comunque fare giochi d'acqua.\nUn tratto del fiume, prima del Centro storico di Campagna, denominato \"Chiatrone\", viene usato nei periodi estivi dagli abitanti del luogo come luogo di balneazione.\nLa produzione idroelettrica.\nNel 1941 in localit\u00e0 \"Avigliano\", fra le localit\u00e0 \"Ponte Vecchio\" e \"Dauli\" \u00e8 stata costruita una centrale idroelettrica dalla SME su progetto dell'architetto Pier Luigi Nervi. \u00c8 una centrale ad acqua fluente che per il suo funzionamento capta a quota 503\u00a0m le acque del fiume e incanalate in una condotta lungo il versante orientale del Monte Calvo, induce un salto di 118\u00a0m.\nIn localit\u00e0 \"Castrullo\" del comune di Campagna \u00e8 in costruzione un impianto idroelettrico alimentato sempre dal fiume Tenza, attraverso un canale irriguo consortile partente dalla localit\u00e0 Piedi Zappino.\nMulini.\nIl tratto del fiume, fra Campagna e Madonna del Ponte \u00e8 stato, sin dall'anno mille, costellato da numerosi mulini ad acqua. Totalmente spariti col tempo, ne sopravvivono soltanto due, \"La Maccarunera\", nel centro storico e i ruderi del mulino della Madonna del Ponte.\nPonti.\nFra i dodici ponti costruiti per guadare il Tenza, vanno menzionati, il \"Ponte di piazza Guerriero\" e il \"Ponte dei preti\" costruiti nei primi anni del cinquecento, quando fu modificato il percorso del fiume per costruire la Basilica Cattedrale di Santa Maria della Pace. L'ultimo ponte, prima della confluenza nel fiume Sele, sull'ex tracciato dell'A3 Salerno-Reggio Calabria, non pi\u00f9 utilizzato per il traffico veicolare, \u00e8 oggetto di studio da parte dell'ANAS per la sua definitiva demolizione .\nGestione del bacino idrico.\nGli enti competenti alla gestione del fiume sono l'Autorit\u00e0 di bacino interregionale del fiume Sele e Autorit\u00e0 di bacino regionale Destra Sele. Parte dell'acqua \u00e8 prelevata dal Consorzio di Irrigazione e Miglioramento Fondiario Tenza per l'irrigazione di fondi agricoli."}
{"id": "1074003", "revid": "110157", "url": "https://it.wikipedia.org/wiki?curid=1074003", "title": "Stadtrandsiedlung Malchow", "text": "La Stadtrandsiedlung Malchow (letteralmente: \u00abinsediamento suburbano di Malchow\u00bb) \u00e8 un quartiere (\"Ortsteil\") di Berlino, appartenente al distretto (\"Bezirk\") di Pankow.\nStoria.\nL'insediamento fu costruito fra il 1936 ed il 1939, ad 1\u00a0km a sud-ovest dell'attuale Malchow, oggi parte del distretto di Lichtenberg. Fino al 2001 ha fatto parte del distretto di Wei\u00dfensee."}
{"id": "1074004", "revid": "110157", "url": "https://it.wikipedia.org/wiki?curid=1074004", "title": "Kiebitzreihe", "text": "Kiebitzreihe \u00e8 un comune tedesco del circondario di Steinburg, nella regione dello Schleswig-Holstein. Ha circa 2200 abitanti."}
{"id": "1074014", "revid": "343651", "url": "https://it.wikipedia.org/wiki?curid=1074014", "title": "Massacro al Virginia Polytechnic Institute", "text": "Il massacro al Virginia Polytechnic Institute fu un fatto di cronaca nera accaduto luned\u00ec 16 aprile 2007 nell'universit\u00e0 Virginia Polytechnic Institute and State University, un importante complesso scolastico costituito da diversi edifici situato a Blacksburg nello stato della Virginia. Il massacro, il secondo pi\u00f9 grave massacro scolastico nella storia degli Stati Uniti dopo il massacro della Bath School \u00e8 costato la vita a 33 persone (incluso l'omicida), mentre altre 29 hanno riportato ferite di diversa entit\u00e0.\nAutore del pluriomicidio \u00e8 stato uno studente sudcoreano, Cho Seung-hui (in Hang\u016dl: \uc870\uc2b9\ud76c), morto suicida dopo aver compiuto la strage. Le sue generalit\u00e0 sono state rese note dalla polizia soltanto il giorno dopo il tragico evento a causa delle difficolt\u00e0 nell'identificazione per le condizioni del volto. Si \u00e8 saputo cos\u00ec che si trattava di un giovane di 23 anni cresciuto a Centreville, sobborgo di Washington nel quale si era trasferito assieme alla sua famiglia nel 1992, all'et\u00e0 di otto anni. In possesso della \"carta verde\" (il permesso permanente di soggiorno negli Stati Uniti), viveva all'interno del campus - nel dormitorio della Harper Hall - e frequentava il quarto e ultimo anno, in procinto di laurearsi in inglese.\nCronologia dell'evento.\nLa prima sparatoria \u00e8 avvenuta intorno alle 7:15 al West Ambler Johnston Hall, nella camera 4040 di un dormitorio che ospitava 895 studenti (due le persone uccise e diverse quelle ferite). Le vittime sono state Emily J. Hilscher, studentessa residente a Woodville, in Virginia, e un assistente interno, Ryan Clark of Martinez, originario della Georgia, accorso per aiutare Emily Hilscher. Non \u00e8 chiaro come Cho abbia avuto accesso al dormitorio visto che generalmente la struttura rimaneva chiusa fino alle 10 del mattino.\nA circa due ore dalla prima sparatoria, dopo aver spedito alle 9:01 un pacco contenente immagini e video alla NBC dall'ufficio postale del campus, numerosi altri spari si sono uditi al secondo piano del Norris Hall, un complesso dell'istituto che ospita le facolt\u00e0 di ingegneria e meccanica, le cui tre uscite principali furono bloccate dall'assassino con una catena. La seconda sparatoria, durata circa 9 minuti, ha permesso a Cho di uccidere 25 studenti e 5 professori suddivisi in quattro classi, esplodendo in totale circa 170 colpi. Quando la polizia, dopo essere riuscita a fare irruzione nell'edificio, raggiunse il secondo piano riusc\u00ec soltanto ad udire l'ultimo colpo, quello che Cho utilizz\u00f2 contro di s\u00e9 per togliersi la vita. Le classi protagoniste della seconda sparatoria furono la 204 (Solid Mechanics), la 206 (Advanced Hydrology), la 207 (Elementary German) e la 211 (Intermediate French).\nUn testimone oculare ha riferito dopo la strage di aver visto un ragazzo sparare a circa 19 persone, incluso il professore, che partecipavano ad una lezione di tedesco nell'area Norris Hall. Solo 4 persone sono rimaste illese, mentre le altre sono rimaste uccise o ferite.\nErik Sheehan, uno dei quattro illesi, ha raccontato che il ragazzo, prima di aprire il fuoco sulla classe, sbirci\u00f2 due volte all'interno dell'aula, come se stesse cercando qualcuno o qualcosa.\nLo studente Nikolas Macko ha descritto alla BBC la sua esperienza nel mezzo della sparatoria. Si trovava a lezione di matematica (nell'aula accanto a quella di tedesco) quando sent\u00ec degli spari nel corridoio. Tre persone della classe cercarono di barricarsi nell'aula utilizzando un tavolo. Ad un certo punto, l'assassino, resosene conto, tent\u00f2 di abbattere la porta e successivamente spar\u00f2 due colpi, entrambi andati a vuoto. Ricaricata l'arma, l'assassino esplose un terzo colpo all'interno della porta, ma il proiettile non riusc\u00ec a penetrare all'interno della stanza.\nUno studente, Jamal Albarghouti, riusc\u00ec, come molti altri, ad utilizzare il suo telefono cellulare per registrare dei brevi filmati durante la sparatoria che sono stati poi mandati in onda su diversi portali d'informazione.\nA differenza della prima, durante la seconda sparatoria ci sono stati diversi tentativi di resistenza nei confronti dell'assassino:\nJoe, il figlio del professore, ha riferito di aver ricevuto molte e-mail in cui il padre veniva definito un eroe dai suoi studenti, i quali grazie al suo sacrificio poterono salvarsi. A seguito del gesto, il presidente della Romania, Traian B\u0103sescu, ha conferito al professore la Stella di Romania, un alto riconoscimento nazionale.\nLa seconda e ultima sparatoria si concluse con il suicidio dell'assassino, compiuto sparandosi un colpo in pieno volto. Il suo corpo fu ritrovato senza vita nella classe della professoressa Jocelyne Couture-Nowak.\nIntervento della polizia.\nFra la prima e la seconda sparatoria, la polizia dell'istituto (Virginia Tech Police), affiancata dal dipartimento di polizia di Blacksburg della contea di Montgomery e dalla polizia di stato della Virginia rispose immediatamente attivando il protocollo d'emergenza e richiamando una squadra locale di SWAT. Poco dopo l'arrivo delle squadre di polizia sul posto, anche l'F.B.I. prese parte all'emergenza inviando sulla scena alcuni agenti per le investigazioni.\nA poca distanza di tempo, un portavoce dell'FBI dichiar\u00f2 alla stampa che non vi erano particolari che potessero suggerire di trovarsi in presenza di un attentato terroristico, ma che comunque fino ad allora non era possibile escludere alcun tipo di ipotesi. Un membro dell'unit\u00e0 operativa antiterrorismo dell'F.B.I., Mike Brooks, intervistato dalla CNN ha affermato che forse il sistema di sicurezza della scuola non avrebbe dovuto fare affidamento sulle e-mail e sugli SMS per informare un campus comprendente centinaia di edifici e 26.000 studenti escluso lo staff.\nIl Bureau of Alcohol, Tobacco, Firearms and Explosives (ATF) rispose immediatamente inviando sulla scena 10 agenti per identificare le armi e per svolgere esami di medicina forense.\nAl momento della strage era inoltre in corso una nevicata aggravata da forti venti che impedirono l'uso degli elicotteri per il trasporto dei feriti negli ospedali della zona. Le vittime ferite nelle sparatorie sono state curate al Montgomery Regional Hospital di Blacksburg, al Carilion New River Valley Medical Center di Radford, al Carilion Roanoke Memorial Hospital di Roanoke e al Lewis-Gale Medical Center di Salem (Virginia).\nSecondo gli inquirenti l'omicida avrebbe utilizzato due armi, una Walther calibro 22 e una Glock 19 calibro 9mm, acquistate entrambe in Virginia ed utilizzate in ognuna delle due sparatorie.\nCho compr\u00f2 la prima il 9 febbraio 2007, e la seconda il 13 marzo. Per la legge della Virginia infatti, le persone legalmente residenti negli Stati Uniti compiuti i 21 anni di et\u00e0, possono legalmente acquistare armi se non hanno precedenti per crimini o altre interdizioni o incapacit\u00e0.\nIl proprietario del Roanoke Firearms, nel quale fu acquistata una delle due armi, si \u00e8 definito \"devastato\" al sapere che una delle sue armi fu utilizzata per compiere il massacro.\nPossibili moventi.\nI veri motivi alla base della strage sono ancora allo studio degli investigatori e presentano, per molti aspetti, dei lati oscuri. Tra le pi\u00f9 probabili cause della sua violenza omicida, ci sono i gravi atti di bullismo di cui \u00e8 stato vittima durante la scuola media e la scuola superiore per via dei suoi disturbi psichici.\nIn terza media, a Seung-Hui Cho \u00e8 stato diagnosticato un disturbo depressivo maggiore e mutismo selettivo, associato ad una grave forma di fobia sociale che lo ha inibito a parlare. La famiglia di Cho ha cercato la terapia per lui, e ha ricevuto l'aiuto periodicamente durante la scuola media e scuola superiore.\nLe prime notizie riportarono invece che il gesto fosse il risultato di una disputa avvenuta internamente al campus fra Cho e colei che sarebbe stata in passato una sua fidanzata, Emily Hilscher (\u00e8 stato tuttavia successivamente appurato che la ragazza non aveva mai avuto alcuna relazione con Cho).\nDurante le investigazioni della polizia nella camera del dormitorio in cui alloggiava l'assassino, fu trovata dagli inquirenti una lettera che descriveva come la sua vita fosse un inferno e nella quale motivava il folle gesto: \"\u00c8 tutta colpa vostra\", \"Mi avete spinto a farlo\", scriveva. Se la prendeva inoltre con i figli dei ricchi presenti nell'ateneo, definendo i loro comportamenti da persone debosciate. Non mancavano inoltre accuse ai professori dell'ateneo, quelli che nella lettera definiva dei ciarlatani.\nL'universit\u00e0 aveva anche ottenuto da un magistrato locale, a causa delle lamentele di due sue compagne di classe che indicavano di aver ricevuto messaggi minacciosi, un ordine di detenzione temporanea che gli permetteva di ricoverare Cho in una struttura medica. Il ragazzo fu inserito nel dicembre 2005 nell'ospedale psichiatrico Carilion St. Albans. Per le leggi della Virginia, un magistrato ha l'autorit\u00e0 di emettere un ordine di detenzione quando una persona viene giudicata mentalmente malata o in bisogno di cura. Il magistrato deve inoltre constatare che la persona rappresenta un imminente pericolo per se stesso o per gli altri. Un professore anonimo defin\u00ec il lavoro scolastico di Cho come molto adolescenziale e malato, con tentativi di violenza.\nPoco dopo l'identificazione di Cho come sospetto, una copia di un suo testo teatrale, \"Richard McBeef\", inizi\u00f2 a circolare online. La breve creazione trattava argomenti di molestie e violenza, terminando con il protagonista che infligge un colpo mortale al suo figliastro tredicenne. Cho scrisse anche una seconda opera teatrale intitolata \"Mr. Brownstone\".\nA seguito delle testimonianze raccolte all'interno dell'universit\u00e0 che lo ritraevano come una persona inquietante e solitaria, emersero i racconti di ex compagni di scuola delle superiori, secondo i quali era la vittima prediletta di abusi e bullismo. Veniva costantemente preso in giro per la sua timidezza e il modo strano in cui parlava e una volta, mentre leggeva in inglese in classe, alcuni compagni si misero a ridere ed alcuni gli gridarono: \"Tornatene in Cina!\". Il giovane assassino era inoltre stato segnalato in precedenza alle autorit\u00e0 del posto per comportamenti violenti ed erratici. Non raramente, infatti, Cho seguiva donne all'interno del campus e sarebbe stato anche il responsabile di un incendio appiccato in uno dei dormitori dell'ateneo.\nIl messaggio alla NBC.\nIl 18 aprile 2007, due giorni dopo la strage, la NBC News ricevette per posta nei suoi uffici di New York un pacco confezionato da Cho fra la prima e la seconda sparatoria (accaduta due ore pi\u00f9 tardi). Il plico, spedito per posta immediata dall'ufficio postale del campus, ma arrivato a destinazione solo 2 giorni dopo a causa del codice ZIP e dell'indirizzo sbagliati, conteneva un manifesto di 1800 parole che la NBC giudic\u00f2 lungo e delirante, 47 immagini e 27 videoclip. La NBC consegn\u00f2 poi il plico alla polizia che lo gir\u00f2 a sua volta all'FBI definendolo un elemento importante nelle indagini.\nLe accuse presenti nei video non avevano un destinatario preciso e vennero definite dagli psicologi come deliri di onnipotenza di una mente malata. Nei video, inviati in formato QuickTime, Cho discuteva della sua religione e del suo odio verso i ricchi. In uno dei video il ragazzo affermava:\nIn un successivo video, Cho faceva riferimento a quelli che lui definiva \"martiri come Eric e Dylan\", apparentemente riferendosi ai due assassini del massacro della Columbine High School, suicidatisi dopo aver ucciso 13 persone nel 1999.\nIn un altro video, Cho si rivolse agli studenti ricchi del college dicendo:\nFra le fotografie inviate all'emittente televisiva, alcune lo ritraevano armato mentre puntava la pistola all'obiettivo della macchina fotografica. Altre fotografie lo immortalavano puntarsi la pistola alla testa, mentre altre ancora lo vedevano sfiorarsi la gola con un coltello. Dalle immagini spedite emersero inoltre particolari del momento della strage, come il vestiario dell'assassino: maglietta nera, giubbotto kaki in stile paramilitare, fondine per coltello e pistole, cappellino nero con la visiera rivolta all'indietro e guanti neri senza dita.\nLa messa in onda dei filmati e delle immagini non fu gradita dai familiari delle vittime, i quali, per protesta, annullarono qualsiasi tipo di intervista precedentemente accordata con la NBC. Si disse d'accordo con i familiari anche il colonnello della Virginia State Police Steven Flaherty.\nLa NBC si difese dicendo che il contenuto del plico spedito da Cho fu mandato in onda soltanto dopo un lungo dibattito interno.\nSuccessivamente, la Fox News, che diede ampio risalto agli stessi contenuti mandati in onda dalla NBC, prese le difese del network televisivo, affermando che, pur comprendendo le proteste delle famiglie delle vittime, si rese necessario mandare in onda il contenuto del pacco per il resto del pubblico che voleva vedere la faccia dell'assassino.\nVittime.\nSeconda sparatoria.\n \n \nReazioni.\nRisposta della scuola.\nL'istituto cancell\u00f2 immediatamente le lezioni per tutta la settimana seguente alla tragedia e chiuse l'area Norris Hall per il resto del semestre. Offr\u00ec inoltre assistenza psicologica a tutti gli studenti che ne avessero avuto bisogno e organizz\u00f2 un'assemblea per marted\u00ec 17 aprile 2007.\nLa Croce Rossa invi\u00f2 sul posto diverse dozzine di consulenti psicologici per aiutare gli studenti a far fronte al massacro.\nIl presidente del Virginia Tech Institute, Charles Steger rifer\u00ec in un'intervista che le autorit\u00e0 credevano inizialmente che la prima sparatoria nel dormitorio West Ambler Johnston fosse stata causata da una disputa interna e che il ragazzo avesse poi lasciato il campus. Lo stesso Steger, qualche ora dopo, in una seconda conferenza afferm\u00f2:\nRisposta degli studenti.\nDopo la strage, diversi studenti del Virginia Tech Institute si lamentarono chiedendo per quale motivo la scuola non fosse stata chiusa immediatamente dopo la prima sparatoria.\nDopo essersi resi conto dell'accaduto, molti studenti comunicarono con le loro famiglie circa le loro condizioni utilizzando telefoni cellulari o famosi siti web come Facebook o MySpace, e quest'ultimo fu usato anche successivamente alla strage per creare delle pagine in memoria di alcuni loro compagni deceduti.\nLee Seung-wook, il capo dell'associazione degli studenti coreani del Virginia Tech Institute, disse:\nPer marted\u00ec 17 aprile 2007, il giorno successivo alla strage, gli studenti del Virginia Tech Institute organizzarono una veglia per commemorare i loro compagni morti nella strage.\nRisposta del governo statunitense.\nI senatori della Virginia John Warner e Jim Webb, manifestarono entrambi le loro condoglianze per l'accaduto.\nIl governatore della Virginia Tim Kaine rientr\u00f2 immediatamente da un viaggio a Tokyo, in Giappone dichiarando lo stato d'emergenza in Virginia, e dando immediato incarico al personale dello stato di schierare tutte le risorse disponibili per aiutare chiunque avesse bisogno di assistenza a seguito della tragedia.\nIl luned\u00ec del massacro, la Camera dei rappresentanti e il Senato americani osservarono un momento di silenzio in ricordo delle vittime.\nIl presidente della commissione giudiziaria del Senato Patrick Lehay rinvi\u00f2 di due giorni l'importante testimonianza del procuratore generale Alberto Gonzales riguardo alla controversia delle dimissioni di alcuni procuratori durante la fine del mandato di George Bush giudicando di maggiore importanza la strage in Virginia.\nSubito dopo l'annuncio della strage da parte di alcune agenzie di stampa, il portavoce della Casa Bianca riport\u00f2 le parole del presidente statunitense George Bush; Il presidente degli Stati Uniti d'America \u00e8 sconvolto dall'accaduto e offre le sue preghiere alle vittime e al popolo della Virginia:\nIl presidente George W. Bush ordin\u00f2 che la bandiera americana che sovrasta la Casa Bianca fosse abbassata a mezz'asta in segno di lutto fino al calare del sole di domenica 22 aprile 2007. Fece visita con la moglie Laura al Virginia Tech Institute marted\u00ec 17 aprile 2007, il giorno successivo alla strage.\nL'agenzia del Dipartimento del Tesoro americano (IRS) e il Dipartimento di tassazione dello Stato della Virginia garantirono una dilazione di sei mesi nei pagamenti alle famiglie delle vittime, al personale d'emergenza, agli studenti e allo staff universitario.\nReazioni politiche internazionali.\nDiverse furono le reazioni politiche internazionali riguardanti il massacro. Tutte riflessero orrore e preoccupazione, espressero shock, solidariet\u00e0 e condoglianze sia agli Stati Uniti come paese sia alle famiglie delle vittime, non mancando per\u00f2 in alcuni occasioni di dichiarazioni politiche riguardanti il problema della libera vendita di armi sul territorio americano."}
{"id": "1074015", "revid": "767487", "url": "https://it.wikipedia.org/wiki?curid=1074015", "title": "Kleve (circondario di Steinburg)", "text": "Kleve \u00e8 un comune tedesco del circondario di Steinburg, nella regione dello Schleswig-Holstein. Ha circa 600 abitanti."}
{"id": "1074021", "revid": "767487", "url": "https://it.wikipedia.org/wiki?curid=1074021", "title": "Bobby Creekwater", "text": "Biografia.\nBobby Creekwater fu scoperto dall'etichetta discografica Shady Records; Eminem, presidente della casa discografica, si interess\u00f2 a Creekwater e lo scrittur\u00f2 nell'estate del 2005.\nIn autunno Creekwater produsse il \"mixtape\" intitolato \"Anthem to the Streets\". Stilisticamente si discostava da molti altri nastri di quel periodo, e aveva molte pi\u00f9 canzoni del primo demo.\nIl 5 dicembre 2006 Eminem ha pubblicato la raccolta \"Eminem Presents the Re-Up\". Al disco hanno contribuito altri due rapper della Shady Records, Creekwater e Ca$his, che da allora hanno anche ottenuto una discreta popolarit\u00e0. Inoltre il musicista ha eseguito un remix del singolo \"Shake That\", realizzato da Eminem e Nate Dogg per la raccolta \"\".\nSta lavorando al suo primo album in studio, \"A Brilliant Mistake\". Alla produzione 1998\nCreekwater divent\u00f2 amico di Eminem dopo l'uscita dell'album \"Re-up\"."}
{"id": "1074022", "revid": "767487", "url": "https://it.wikipedia.org/wiki?curid=1074022", "title": "Ca$his", "text": "Biografia.\nOriginario di Chicago, si \u00e8 poi stabilito nella contea di Orange, in California. Membro della gang di strada Gangster Disciples, \u00e8 sotto contratto con la Shady Records di Eminem.\nHa rappato per la prima volta su un mixtape omonimo, ed ha poi contribuito al remix di un brano di Obie Trice, \"Cry Now\" (con Bobby Creekwater, Stat Quo e Kuniva dei D12). La sua canzone \"Talkin' All That Shit\" \u00e8 inclusa nella raccolta della Shady Records \"The Re-Up\", a cui Ca$his ha anche collaborato per sei tracce. Si pensa che continuer\u00e0 a lavorare per altri progetti della SR e della Aftermath Entertainment, per i prossimi album di Eminem, D12 e Stat Quo.\nIl 15 maggio 2007 Ca$his ha pubblicato un EP, intitolato \"The County Hound EP\". Su Internet sono gi\u00e0 disponibili 4 tracce ed una di queste, \"Pistol Poppin\", \u00e8 stata realizzata insieme ad Eminem.\nLasciata la Shady Records nel 2012, ha pubblicato \"The Art of Dying\" nel 2012 e \"The County Hound 2\" nel 2013."}
{"id": "1074038", "revid": "320578", "url": "https://it.wikipedia.org/wiki?curid=1074038", "title": "Palazzo del Vermexio (Municipio)", "text": ""}
{"id": "1074049", "revid": "123394895", "url": "https://it.wikipedia.org/wiki?curid=1074049", "title": "Roma quadrata", "text": "A met\u00e0 tra leggenda e realt\u00e0 storica archeologicamente documentata, per Roma quadrata si intendono tre diverse definizioni: una prima corrispondente al circuito dell'intero colle Palatino come riferiscono Plutarco, Dionigi di Alicarnasso e Appiano; una seconda, a una ristretta area monumentale, ovvero l\"'area Apollinis\" che occupava una piccola parte del Palatino; e una terza a un'ara/fossa sul medesimo Palatino.\nMorfologia della zona.\nLa morfologia dell'area geografica su cui insisteva la Roma primitiva pu\u00f2 essere dedotta da analogie e da verifiche geologiche di quello e altri siti della valle del Tevere: era una zona caratterizzata da colline di altezza di solito contenuta, ma dai fianchi tufacei che potevano anche essere estremamente ripidi e con le sommit\u00e0 generalmente abbastanza pianeggianti, adatte quindi a ospitare nuclei abitativi che, per ovvi motivi di sicurezza, preferivano stabilirsi su queste alture piuttosto che nelle valli sottostanti. In particolare, la sommit\u00e0 del Palatino aveva una forma vagamente trapezoidale, che potrebbe essere stato il motivo per cui questa prima Roma venne definita \"\"quadrata\u201d\".\nPer la difesa di questi primi agglomerati urbani si sfruttava, per quanto possibile, la conformazione del terreno, nel senso che veniva eretto un muro o, piuttosto, un rinforzo, solo dove il pendio del colle non era abbastanza ripido da impedire l'accesso. Spesso all'esterno del muro veniva anche scavato un fossato tale da rendere quanto meno difficoltoso l'avvicinamento sui lati non difesi naturalmente.\nLa Roma del Palatino.\nIl leggendario solco tracciato da Romolo aveva probabilmente una funzione di \"pomerium\" e quindi di confine, ed \u00e8 abbastanza verosimile, data l'antica conformazione del colle, che il primitivo muro e il fossato che lo accompagnavano fossero stati realizzati solo sul lato tra il Germalo e il Palatino, a difesa del lato pi\u00f9 esposto, anche se il \"pomerium\", per il suo significato di cinta sacrale, doveva certamente circondare tutto il centro abitato.\nUna diversa spiegazione dell'aggettivo \"quadrata\u201d viene fornita da Festo e da Properzio, i quali suggeriscono che quadrato potesse essere il \"mondus\", cio\u00e8 quella fossa che veniva scavata al centro esatto del \"pomerium\" e riempita di tutti quegli oggetti sacrificali e beneauguranti che i sacerdoti utilizzavano durante la complessa cerimonia di inaugurazione della nuova citt\u00e0.\nIl baluardo tra Germalo e Palatino \u00e8 per\u00f2 poco pi\u00f9 di una verosimile congettura, sulla base della presenza di un avvallamento, tra le due alture, un po' troppo accentuato. La Roma quadrata cui accennano alcuni autori classici comprendeva invece entrambe le alture, con l'esclusione del colle Velia. Tacito fornisce alcune indicazioni in merito al primitivo recinto della citt\u00e0, in base alle quali \u00e8 possibile ipotizzare il seguente percorso, lungo circa un chilometro e mezzo: dalla basilica di Sant'Anastasia al Palatino, all'incirca all'incrocio tra le odierne via dei Cerchi e via di S. Teodoro, lungo il lato meridionale del Palatino fino alla chiesa di S. Gregorio, piegando poi verso l'Arco di Costantino, quindi verso l'Arco di Tito e la basilica di Santa Francesca Romana per ricongiungersi poi al tracciato dell'odierna via di San Teodoro e scendere per il Velabro fino alla chiesa di Santa Anastasia. Le estremit\u00e0 erano segnalate da altari: l'ara massima di Ercole invitto nel Foro Boario, l'ara di Conso nella valle del Circo Massimo, il santuario dei Lari ai piedi della Velia e le \"Curiae Veteres\" sull'angolo nord-orientale del Palatino. \u00c8 abbastanza evidente che alcuni di questi tratti sfruttavano la naturale conformazione del colle e non necessitavano pertanto di alcun muro.\nPorte d'accesso e centro abitato.\nChe la circondasse completamente o solo a tratti, il muro che delimitava la citt\u00e0 doveva certamente avere delle porte d'accesso. Gi\u00e0 gli stessi autori d'epoca imperiale (che scrivevano a sette-otto secoli di distanza) non avevano notizie certe in proposito, n\u00e9 sul numero (tre o quattro), n\u00e9, tanto meno, sui nomi. Valga per tutti l'esempio di Plinio, autore sempre molto attento, secondo il quale le porte erano \"tre o forse quattro\u201d, aperte in una cinta muraria che racchiudeva il Palatino e il Campidoglio. E questa notizia \"storica\u201d racchiude gi\u00e0 un'imprecisione in quanto l'inclusione del Campidoglio nell'area urbana \u00e8 posteriore di un paio di secoli alla Roma quadrata originaria.\nLe ipotesi pi\u00f9 accreditate, secondo le indicazioni suggerite da Varrone, suppongono che possa essere esistita una \"Porta Mugonia\" (di etimologia molto incerta), posizionata nei pressi dell'arco di Tito, una \"Porta Romana\" o \"Romanula\", nei pressi della Basilica di Santa Francesca Romana (la cui denominazione \u00e8 stata forse assegnata dai Sabini che, stabiliti sul colle Quirinale, dovevano passare da l\u00ec per entrare in Roma) e una terza porta (\"Januaria\"? \"Janualis\"? \"Trigonia\"? \"Capena\"). L'ubicazione di quest'ultimo accesso \u00e8 assolutamente incerta, ma se la Mugonia era verso il colle Velia, cimitero della citt\u00e0 e via di transito verso l'Esquilino e il Viminale, la Romana, oltre ad assicurare i contatti con i Sabini, si apriva nei pressi della fonte Giuturna, la pi\u00f9 vicina risorsa di acqua potabile, \u00e8 pi\u00f9 che lecito ritenere che la terza porta si dovesse aprire verso il Velabro, consentendo quindi l'accesso al Tevere, che rappresentava un'importantissima via di transito commerciale, e di conseguenza anche al mare.\nDa questa configurazione, che secondo gli studiosi parrebbe essere la pi\u00f9 verosimile, \u00e8 per\u00f2 stranamente assente un ulteriore accesso dalla parte del colle Querquetulano (il Celio) e quindi verso il territorio dei Latini. Alcuni studiosi ritengono che fosse proprio la Trigonia (o comunque si sia chiamata) ad aprirsi verso il Celio, all'altezza della Chiesa di San Gregorio al Celio, e in questo caso sarebbe l'accesso dalla parte del Tevere a essere stranamente mancante. Non si pu\u00f2 comunque escludere l'eventualit\u00e0 di qualche passaggio secondario lungo il perimetro delle mura, se non, addirittura, di una quarta porta. Non \u00e8 un caso che Plutarco citi una \"Porta Ferentina\", quando Romolo, in seguito a una grave pestilenza che aveva colpito la citt\u00e0 di Roma, procedette alla sua purificazione con sacrifici espiatori, che si celebrarono presso questa porta, che conduceva alla \"selva ferentina\" ai piedi dei Colli Albani.\nDalla Roma quadrata ai \"sette colli\".\nLa struttura urbana successiva alla Roma quadrata e fino alla costruzione, nel 378 a.C., delle mura serviane, era organizzata in modo decentrato, nel senso che le varie alture costituenti la citt\u00e0 non facevano parte di un'unica entit\u00e0 difensiva, ma possedevano, ciascuna, una propria struttura militare indipendente, affidata pi\u00f9 alla forza e al valore degli uomini che non alle fortificazioni.\nIl comune romano identificato dal Septimontium, inizialmente ristretto ai soli \"montes\", allargato in seguito anche ai \"colles\", sviluppatosi principalmente alla falde dei rilievi, costitu\u00ec la fase successiva dello sviluppo urbano di Roma, durante la quale, i vari aggregati urbani mantennero delle caratteristiche distintive.\nIl sacco di Roma da parte dei Galli nel 390 a.C. fu l'avvenimento che mise in crisi questo sistema e dimostr\u00f2 la necessit\u00e0 di una struttura fortificatoria unitaria. Fino ad allora la configurazione orografica dei colli era stata sufficiente a provvedere, da sola, alle necessit\u00e0 della difesa, eventualmente aiutata, dove si fosse rivelato necessario, dalla costruzione di mura o dallo scavo di un fossato e di un terrapieno (\"agger\")."}
{"id": "1074053", "revid": "15756", "url": "https://it.wikipedia.org/wiki?curid=1074053", "title": "\u0126a\u0121ar Qim", "text": "Il tempio di \u0126a\u0121ar Qim (pronuncia \"hagiar im\"), che tradotto vuol dire la \"pietra eretta\" o \"pietra del culto\", fu scavato per la prima volta nel 1839 ed \u00e8 stato datato alla fase di Tarxien (c. 3200-2500 a.C.). Si trova sulla sommit\u00e0 di una collina posta sul versante meridionale dell'isola di Malta, guardante il mare e la piccola isola di Filfola. Dista circa 2\u00a0km ver sud-ovest dal villaggio di Crendi. Nelle vicinanze di \u0126a\u0121ar Qim si trova un altro luogo notevole dal punto di vista templare: Mnajdra. La zona circostante, tipica macchia mediterranea, \u00e8 un parco archeologico atto a preservare le rovine, spesso devastate da vandali. Sono state fatte interessanti scoperte a \u0126a\u0121ar Qim come un altare colonnare decorato, due altari a forma di lasta e diverse statuette raffiguranti una dea molto pingue, probabilmente raffigurazioni della Dea Madre, conservate ora al Museo nazionale di archeologia della Valletta.\n\u0126a\u0121ar Qim \u00e8 una singola unit\u00e0 templare, tuttavia rimane nel dubbio se fosse stato costruito come una struttura a 4 o 5 lobi. Nelle vicinanze del tempio sorge un'altra piccola struttura a 3 lobi che, probabilmente, era il quartier generale dei sacerdoti o la casa dello sciamano. Altre rovine sorgono ad alcuni metri dal tempio principale.\nLo stile costruttivo segue il modello tipico dell'arcipelago maltese, degno di nota \u00e8 il fatto che alcuni blocchi sono dentellati per meglio incastrarsi con gli altri corsi di muratura. Tranne qualche blocco rimesso al suo posto perch\u00e9 crollato nessun altro tipo di intervento \u00e8 stato fatto sul tempio.\n\"\u0126a\u0121ar Qim\" \u00e8 uno dei Templi megalitici di Malta riconosciuti Patrimonio dell'Umanit\u00e0 dall'Unesco nel 1992.\nIl tempio megalitico \u00e8 apparso in una moneta Euro commemorativa nel 2017."}
{"id": "1074054", "revid": "1573940", "url": "https://it.wikipedia.org/wiki?curid=1074054", "title": "Aphidoidea", "text": "Gli Afidi o pidocchi delle piante (\"Aphidoidea\" ) sono una superfamiglia di insetti fitomizi compresi nell'ordine Rhynchota (sottordine Homoptera, sezione Sternorrhyncha).\nMorfologia.\nGli afidi hanno un corpo tozzo e di piccole dimensioni, con capo e torace generalmente pi\u00f9 piccoli dell'addome; il profilo assume una forma globosa e affusolata nella parte anteriore. L'esoscheletro \u00e8 molle e delicato; gli afidi morti, infatti, difficilmente mantengono la forma del loro corpo. Mostrano spesso uno spiccato polimorfismo intraspecifico che rientra in genere nei casi di peciloginia (polimorfismo nell'ambito del sesso femminile), con individui alati e atteri. Pi\u00f9 raramente il polimorfismo interessa anche il sesso maschile.\nIl capo \u00e8 provvisto di tre ocelli; gli occhi composti sono provvisti di un processo laterale portante tre ommatidi (detti \"occhi giovanili\"). L'apparato boccale \u00e8 di tipo pungente-succhiante, con rostro, la cui base, come in tutti gli Sternorrinchi, \u00e8 situata fra le coxe delle zampe anteriori. La morfologia delle antenne \u00e8 un elemento di determinazione sistematica. In generale sono sottili e allungate, rivolte in alto e posteriormente, talvolta lunghe quanto l'intero corpo. Si compongono di 3-6 articoli, di cui i due prossimali sono piuttosto brevi, gli altri, formanti il \"flagello\", sono visibilmente allungati. In genere hanno tre articoli le forme attere e sei quelle alate. L'antennomero terminale ha lo sviluppo maggiore ed \u00e8 composto di una parte basale, di diametro uguale a quello degli altri antennomeri, e un prolungamento terminale sottile e allungato.\nAi fini tassonomici si riserva una particolare importanza alla presenza e al numero dei sensilli, presenti sulle antenne: presso l'apice della parte basale dell'ultimo antennomero, ovvero prima del prolungamento terminale, \u00e8 presente un sensillo placoideo detto \"rhinario primario\", di forma circolare, a volte ornato di peli; un secondo rhinario primario \u00e8 presente presso l'apice del penultimo antennomero (in genere il quinto). Il secondo rhinario \u00e8 invece assente nelle antenne composte solo di tre articoli. Nelle forme alate sono inoltre presenti altri sensilli, di minori dimensioni e di numero e forma variabili (circolari, ovali o trasversi); questi sono detti \"rhinari secondari\" e si localizzano sempre nell'ultimo segmento, presso il rhinario primario, e spesso anche nel quarto e quinto segmento. Le forme attere sono in genere prive di rhinari secondari oppure ne sono provviste sul terzo segmento.\nIl torace si presenta ridotto e poco differenziato nelle forme attere; i suoi segmenti assumono un aspetto sostanzialmente simile a quella dei segmenti addominali, da cui si distinguono per le dimensioni minori e per la presenza delle zampe. Nelle forme alate, il protorace assume la forma di un collarino distinto dal capo, mentre il meso e il metatorace tendono a riunirsi in un'unica regione ben distinta dal protorace e dall'addome. Le zampe sono di tipo ambulatorio, relativamente lunghe e sottili, con tarsi formati da due segmenti.\nLe ali, quando sono presenti, sono tutte membranose e hanno una venulazione semplificata, uniforme nella generalit\u00e0 degli afidi. Nell'ala anteriore \u00e8 presente una sola grossa nervatura longitudinale, interpretata come la fusione della subcosta, della radio, della media e della cubito. Questa nervatura decorre parallelamente al margine costale e termina distalmente in uno pterostigma pi\u00f9 o meno allungato. Posteriormente, da questa nervatura, si diramano le singole ramificazioni, cos\u00ec interpretate partendo dalla ramificazione terminale a quella prossimale: settore radiale (Rs), media (M), primo ramo della cubito (Cu1) e secondo ramo della cubito (Cu2). Il settore radiale \u00e8 breve e parte dallo pterostigma. La media subisce invece due biforcazioni: dalla prima biforcazione si origina un ramo che a sua volta si biforca in R1 e R2, mentre quello posteriore resta indiviso e, pertanto, interpretato come fusione dei rami R3 e R4. Lo pterostigma \u00e8 un'areola sclerificata, costituita dalla fusione della subcosta e del ramo del radio (R1). L'ala posteriore riprende la venulazione di quella anteriore ma sostanzialmente pi\u00f9 semplificata, con assenza dello pterostigma e presenza di tre sole ramificazioni della nervatura principale (settore radiale, media e cubito).\nLa posizione delle ali in fase di riposo \u00e8 caratteristica: infatti vengono ripiegate all'indietro e tenute verticali e combacianti, sollevate sopra l'addome. In apparenza sembra che gli afidi ripieghino le ali come le farfalle diurne, in realt\u00e0 il margine costale \u00e8 posizionato in basso. In sostanza si tratta perci\u00f2 di un ripiegamento riconducibile a quello della maggior parte degli Omotteri, nei quali le ali sono in genere ripiegate a tetto sull'addome.\nL'addome \u00e8 tozzo, composto da 9 uriti. L'ultimo urite ha un processo posteriore, detto \"codicola\", utilizzato per allontanare la melata. Sulla parte dorsale-laterale dell'addome, fra il quinto e il sesto urite, sono presenti due tubi, pi\u00f9 o meno allungati, detti \"sifoni\" o \"cornicoli\". In alcuni afidi i sifoni sono assenti oppure ridotti a semplici fori. I sifoni sono utilizzati come mezzo di difesa: in situazione di pericolo secernono una cera fluida che solidifica rapidamente invischiando l'apparato boccale o le zampe di un eventuale predatore. I sifoni emettono anche un feromone che ha la funzione di segnale chimico d'allarme.\nL'ovopositore \u00e8 in genere assente.\nAnatomia e fisiologia.\nL'aspetto anatomo-fisiologico pi\u00f9 rilevante \u00e8 l'assenza dei tubi malpighiani, perci\u00f2 gli Afidi, tranne poche eccezioni, non dispongono di un proprio sistema escretore che provvede allo smaltimento dei cataboliti ammoniacali derivati dal metabolismo proteico. La funzione di detossificazione \u00e8 svolta da batteri simbionti ospitati in un \"micetoma\".\nLa nutrizione avviene a spese dei succhi di singole cellule parenchimatiche oppure a spese della linfa elaborata. In questo caso gli stiletti sono in grado di perforare i tessuti vegetali penetrando in profondit\u00e0 fino ai vasi floematici e iniettano la saliva necessaria a rendere pi\u00f9 fluida la linfa. Questa passa lungo il canale alimentare per semplice risalita capillare, pertanto l'afide non deve esercitare alcuna forza di suzione. Questo aspetto \u00e8 talvolta sfruttato dai ricercatori per prelevare campioni di linfa elaborata utilizzando afidi decapitati.\nGenetica e riproduzione.\nNegli Afidi \u00e8 particolarmente diffusa la partenogenesi di tipo apomittico (stabilit\u00e0 dei caratteri nella discendenza per assenza di meiosi). La riproduzione anfigonica, in genere, si alterna dopo un numero imprecisato di generazioni partenogenetiche. L'anfigonia non spiega da sola la notevole variabilit\u00e0 genetica degli afidi. Sulla base di osservazioni cariologiche, (1961), ha descritto una singolare forma di ricombinazione genica, detta \"endomeiosi\", che spiegherebbe la variabilit\u00e0 genetica di questi insetti: prima della segmentazione del nucleo dell'uovo partenogenetico si verificherebbe l'appaiamento dei cromosomi omologhi con l'occorrenza di fenomeni di crossing over. Sebbene i meccanismi non siano del tutto chiari, altre esperienze hanno messo in luce l'esistenza di meccanismi di variabilit\u00e0 genetica all'interno di una partenogenesi apomittica.\nLa determinazione del sesso si verifica nella prima divisione dell'uovo partenogenetico. Il corredo cromosomico delle femmine comprende due cromosomi sessuali, quello del maschio uno solo. La perdita di un cromosoma sessuale nel corso della prima divisione determina lo sviluppo di un maschio partenogenetico. Gli spermatozoi contengono sempre il cromosoma sessuale, pertanto le uova ottenute dalla riproduzione anfigonica sono sempre di sesso femminile.\nUn altro aspetto peculiare del potenziale riproduttivo di molte specie di Afidi \u00e8 la viviparit\u00e0. Questo comportamento si riscontra nella famiglia degli Aphididae, mai in quelle degli Adelgidae e dei Phylloxeridae (famiglie tradizionalmente comprese nel gruppo degli \"Aphidoidea ovipara\"). Nelle specie vivipare, le femmine partenogenetiche sono dette \"virginopare\" e al loro interno si sviluppano gli embrioni di tre generazioni annidate. Questo comportamento richiede un notevole apporto energetico, garantito dall'eccezionale capacit\u00e0 di alimentarsi di questi insetti, e spiega l'elevato numero di generazioni che spesso caratterizza il ciclo degli afidi.\nSviluppo postembrionale e polimorfismo.\nLo sviluppo postembrionale passa attraverso quattro stadi, con differenze marcate fra individui alati e atteri: negli alati si susseguono due stadi di neanide, uno di preninfa e uno di ninfa; in quelli atteri si passa attraverso quattro stadi di neanide. Le differenze morfologiche fra stadi giovanili e adulto, negli individui atteri, riguardano il numero di articoli delle antenne e la forma della codicola e dei sifoni.\nIl polimorfismo \u00e8 un carattere ricorrente negli afidi ed \u00e8 associato all'eventuale complessit\u00e0 del loro ciclo. Al tipo normale, provvisto di ali, si affiancano forme attere che vanno interpretate come adattamento ad una fase specifica del ciclo. Le forme attere derivano dalla presenza di una quantit\u00e0 eccessiva di neotenina, l'ormone giovanile; al mancato sviluppo delle ali sono associati altri caratteri secondari che riguardano per lo pi\u00f9 lo sviluppo degli occhi composti, delle antenne e la presenza degli ocelli.\nA prescindere dai gradi di differenziazione polimorfica, talvolta portati all'estremo in alcune specie, per rigore schematico si possono distinguere alcuni tipi polimorfici fondamentali. Va precisato che fra questi tipi possono inserirsi polimorfismi intermedi che complicano ulteriormente, in senso morfologico ed etologico, la caratterizzazione di determinate specie.\nCome detto in precedenza, fra i tipi descritti possono comparire forme intermedie che, oltre a presentare particolari morfologici e funzionali che le identificano, hanno un'etologia derivata per lo pi\u00f9 da un adattamento a specifici ospiti o condizioni ambientali in generale. Va inoltre segnalata l'occorrenza di polimorfismi intermedi generati dalla relazione trofica con alcuni endoparassitoidi.\nSintesi carotenoidica.\nI carotenoidi sono fondamentali in molti processi biologici; i membri del regno animali tuttavia non ne producono e ne assumono con l'alimentazione, come anche vitamine ed aminoacidi, pertanto ci deve essere stata, a livello ancestrale una perdita dei geni sintetizzatori. Tuttavia si \u00e8 scoperto che alcune specie di afidi hanno acquisito per trasferimento genico orizzontale dei geni di origine fungina, grazie ai quali sono in grado di produrre carotene attraverso un processo di fotosintesi anaerobica.\nQuesti insetti si riconoscono dalla loro colorazione rossa, in luogo del verde; gli afidi sono gli unici rappresentanti del regno animale capaci di sintetizzare carotenoidi.\nCiclo.\nPer la sua complessit\u00e0, il ciclo biologico \u00e8 un aspetto interessante che mette in evidenza il notevole grado di specializzazione degli afidi e di adattamento a determinate condizioni ambientali (ospiti vegetali) e climatiche (decorso stagionale). Il risultato \u00e8 un elevato potenziale biologico, che sfrutta da un lato l'anfigonia come mezzo di riproduzione e da un altro la partenogenesi come mezzo di moltiplicazione: con l'anfigonia, la specie si perpetua di anno in anno superando i rigori dell'inverno, con la partenogenesi la popolazione si moltiplica colonizzando rapidamente l'ambiente. La molteplicit\u00e0 degli stimoli ambientali \u00e8 responsabile della differenziazione dei cicli nelle diverse specie di afidi.\nIn generale i cicli degli afidi vedono la successione alternata fra una generazione anfigonica e un numero indeterminato di generazioni partenogenetiche. In base alla frequenza della generazione anfigonica si distinguono tre differenti tipi di cicli:\nIn relazione all'ospite vegetale si distinguono due tipi di ciclo:\nIn relazione agli organi colpiti si distinguono infine due differenti tipi di cicli:\nDa quanto detto si evince che le differenti specie di Afidi possono presentare cicli completamente diversi come adattamento a specifiche condizioni ambientali e climatiche.\nCiclo eteroico e omotopo.\nSi tratta del tipo pi\u00f9 complesso, generalmente nella forma di un anolociclo, che denota un adattamento della specie ad un decorso stagionale caratterizzato dall'alternanza fra una stagione calda e una fredda, tipico delle regioni temperate. Il ciclo vede l'alternanza fra poche generazioni primaverili, associate ad una specie vegetale arborea, e un numero indeterminato di generazioni estive associate ad una pianta erbacea annuale. All'approssimarsi dell'autunno la specie ritorna sull'ospite primario per lo svernamento. Lo stadio svernante \u00e8 rappresentato dall'uovo, detto \"uovo durevole\", generalmente deposto fra gli interstizi della corteccia dell'ospite primario.\nUn ciclo eteroico e omotopo tipico si sviluppa secondo il seguente schema. Dall'uovo durevole, ottenuto per anfigonia, nasce una femmina, detta \"fondatrice\". Dalla fondatrice derivano due o tre generazioni di virginopare, dette \"fondatrigenie\", sempre associate all'ospite primario. Le fondatrigenie sono fondamentalmente attere, tuttavia in queste generazioni compaiono anche individui alati, con percentuale crescente passando dalla seconda alla terza. Le alate sono virginopare migranti e si spostano sulle specie vegetali che fungono da ospiti secondari.\nSull'ospite secondario si sussegue un numero indeterminato di generazioni di virginogenie, dette \"esuli\", dalle quali nascono altre virginopare sia attere sia alate. Queste ultime sono responsabili della propagazione su altri ospiti secondari appartenenti o meno alla stessa specie dell'ospite da cui provengono.\nIn prossimit\u00e0 dell'autunno compaiono le sessupare, la generazione partenogenetica di transizione dalla quale deriveranno gli anfigonici. In genere le sessupare sono di due tipi: le ginopare sono alate e migrano sull'ospite primario, sul quale si riproducono generando le femmine anfigoniche; le andropare sono invece attere e generano sull'ospite secondario i maschi alati che a loro volta migrano sull'ospite primario per la riproduzione. In molte specie le sessupare sono invece etologicamente indifferenziate e sono tutte alate. In questo caso si comportano come anfipare e dopo essere migrate sull'ospite primario si riproducono generando indifferentemente anfigonici atteri di entrambi i sessi. In altre specie, infine, compaiono forme intermedie fra le sessupare e le virginogenie, dalle quali possono nascere altre femmine partenogenetiche oppure individui anfigonici, complicando ulteriormente la scansione del ciclo.\nIn definitiva questa apparente complicazione comportamentale delle sessupare ha uno scopo biologico fondamentale derivato da un'esigenza adattativa: l'ospite secondario \u00e8 in genere una pianta erbacea che andr\u00e0 incontro al disseccamento al termine del suo ciclo; i meccanismi differenziali di migrazione hanno lo scopo di far avvenire la riproduzione anfigonica sull'ospite primario, l'unico in grado di permettere lo svernamento e la sopravvivenza della specie. Indipendentemente da come si sono generati, pertanto, gli anfigonici si accoppiano sull'ospite primario e le femmine depongono l'uovo durevole in punti in grado di proteggerlo dalle avversit\u00e0 climatiche e dai predatori.\nCiclo monoico e omotopo.\nSchematicamente si presenta pi\u00f9 semplice di quello precedente proprio per il fatto che non esiste l'ospite secondario. La pianta ospite \u00e8 rappresentata da una specie vegetale legnosa, in grado di garantire da un lato la sopravvivenza delle forme svernanti e lo sviluppo delle generazioni primaverili e da un altro la moltiplicazione della specie afidica. Lo schema ripercorre apparentemente le tappe di quello precedente con una semplificazione terminologica: in questo caso non ha senso, ad esempio, la distinzione fra fondatrigenie ed esuli nell'ambito delle virginopare, dal momento che tutte le generazioni partenogenetiche si sviluppano su ospiti della stessa specie.\nLe virginogenie alate hanno il compito di propagare linee parallele a quelle della fondatrice su ospiti della stessa specie. Con l'approssimarsi dell'autunno compaiono le sessupare, che in questo tipo di ciclo sono fondamentalmente anfipare e attere.\nParacicli e anolocicli.\nQuelli descritti in precedenza si possono considerare due casi estremi fra i quali possono comparire forme intermedie di cicli che denotano la notevole versatilit\u00e0 delle linee evolutive interne a questa superfamiglia. In conseguenza a fattori legati alla specie, come adattamento evolutivo, o a condizioni ambientali e climatiche particolari, come adattamento contestuale, si possono riscontrare marcate divergenze dai due schemi precedenti, come ad esempio lo svolgimento di un ciclo monoico sull'ospite primario o su quello secondario paralleli ad un ciclo eteroico, oppure lo svolgimento di paracicli sugli ospiti secondari intervallati, con cadenze pluriennali, a occasionali riproduzioni anfigoniche sugli ospiti primari, fino al caso estremo in cui la riproduzione anfigonica scompare definitivamente con lo svolgimento di anolocicli su ospiti primari o secondari.\nIn molti casi queste differenziazioni sono il risultato di un adattamento a condizioni climatiche e ambientali favorevoli che trasformano l'alternanza obbligata degli anolocicli in alternanze facoltative. Queste condizioni si verificano spesso nelle regioni climatiche a inverno mite, dove l'esigenza di garantire lo svernamento, sotto forma di uovo durevole, viene meno.\nDeterminismo del polimorfismo.\nIl polimorfismo degli afidi \u00e8 determinato dalla complessa interazione tra fattori endogeni, climatici e ambientali. Questa interazione si manifesta in particolare sulla comparsa delle sessupare e delle virginogenie alate. In condizioni ambientali favorevoli, infatti, il potenziale biologico degli afidi si espleta in tutta la sua potenzialit\u00e0 con l'atterismo e con la riproduzione partenogenetica.\nLa comparsa delle sessupare \u00e8 in generale una risposta a stimoli ambientali di natura climatica, dal momento che questa fase \u00e8 fondamentale per lo svernamento della specie nelle regioni fredde. Gli stimoli ambientali sono rappresentati dal fotoperiodo decrescente e dall'abbassamento della temperatura nelle regioni fredde e dal solo abbassamento della temperatura nelle regioni a inverno mite. Per questo motivo nell'Italia settentrionale le sessupare compaiono in genere alla fine dell'estate, mentre nell'Italia meridionale compaiono frequentemente in tardo autunno. Il comportamento delle specie radicicole \u00e8 invece indotto dalle variazioni della fisiologia dell'apparato radicale dell'ospite. Con gli stimoli derivanti dal clima o dalla fisiologia della pianta ospite interferiscono fattori endogeni, verificati in condizioni sperimentali, che hanno lo scopo biologico di ridurre la frequenza della generazione anfigonica: le sessupare infatti si formano pi\u00f9 facilmente quanto pi\u00f9 la generazione partenogenetica \u00e8 distante da quella della fondatrice. Il caso estremo \u00e8 quello delle fondatrici, le quali non sono in grado di generare le sessupare neppure se si riproducono le condizioni climatico-ambientali sopra citate. Questo comportamento si riscontra, con minore intensit\u00e0, anche nelle 3-4 generazioni successive di virginogenie.\nLa comparsa delle virginogenie alate \u00e8 da considerarsi un evento necessario per propagare la specie verso condizioni ambientali pi\u00f9 favorevoli: il potenziale riproduttivo infatti si riduce nelle alate, che fondamentalmente sono meno feconde delle attere. La comparsa \u00e8 perci\u00f2 determinata soprattutto da fattori nutrizionali e sociali: sui germogli teneri si sviluppano colonie di virginogenie attere e la comparsa delle alate si verifica solo in condizioni di sovraffollamento; su quelli in via di lignificazione la comparsa delle alate sarebbe invece determinata dal differente tenore amminoacidico della linfa elaborata, pertanto il comportamento risponde ad uno stimolo nutrizionale.\nUn caso particolare si rileva infine nelle relazioni tra le formiche e gli afidi. Le colonie protette dalle formiche sono infatti formate quasi esclusivamente da virginogenie attere: le formiche traggono vantaggio dall'allevamento di virginogenie attere in quanto queste si nutrono con maggiore voracit\u00e0 e producono pertanto quantit\u00e0 pi\u00f9 elevate di melata. L'inibizione della comparsa delle alate in questo caso \u00e8 poco noto e probabilmente \u00e8 imputabile a meccanismi fisiologici che inducono alla persistenza dell'ormone giovanile.\nGli afidi e l'agricoltura.\nGli afidi rientrano tra gli insetti fitofagi pi\u00f9 conosciuti per gli ingenti danni causati alle coltivazioni. Il loro potenziale riproduttivo \u00e8 cos\u00ec alto che le loro popolazioni raggiungono in breve tempo livelli tali da causare il deperimento dell'ospite attaccato. L'associazione della ricombinazione genica per endomeiosi alla partenogenesi \u00e8 inoltre un fattore biologico di successo che ne rende difficile il controllo chimico: gli insetticidi sistemici sono infatti i pi\u00f9 efficaci nella lotta agli afidi, tuttavia la loro specificit\u00e0 strutturale \u00e8 causa di mutazioni che generano resistenza, la quale, grazie alla partenogenesi, si propaga rapidamente nella popolazione. Al pari degli acari e dei funghi patogeni gli afidi rientrano pertanto fra le avversit\u00e0 di natura biologica che mostrano frequentemente fenomeni di resistenza agli agenti chimici.\nI danni diretti provocati dagli afidi sono i seguenti:\nI danni diretti hanno ripercussioni economiche immediate che si esplicano con una riduzione pi\u00f9 o meno marcata della produzione e con un eventuale deprezzamento del valore merceologico del prodotto a causa di deformazioni, decolorazioni e imbrattamenti da melata, exuvie, insetti. A questi si deve inoltre aggiungere il danno secondario della ridotta vitalit\u00e0: la riduzione delle risorse energetiche per la pianta porta ad un progressivo deperimento che ne riducono la resistenza naturale alle altre avversit\u00e0. In definitiva le piante indebolite da attacchi intensi e ripetuti da parte degli afidi sono pi\u00f9 esposte all'ingresso di funghi patogeni e insetti xilofagi.\nI danni indiretti sono i seguenti:\nRelazioni tra afidi e virus.\nCome si \u00e8 detto in precedenza, gli afidi sono spesso vettori di virus fitopatogeni. L'importanza di questa relazione \u00e8 notevole, al punto che la normativa fitosanitaria in materia di vivaismo impone la lotta preventiva agli afidi come misura di profilassi contro la diffusione delle virosi. Alcune specie polifaghe possono trasmettere anche oltre un centinaio di specie virali diverse. Il meccanismo di trasmissione dipende dal tipo di virus: \u00e8 persistente nel caso dei virus circolativi, non persistente nel caso di virus \"stylet-borne\".\nI virus \"stylet-borne\" basano la loro infettivit\u00e0 su un meccanismo puramente meccanico e coinvolge gli afidi con nutrizione parenchimatica. Le particelle virali presenti in una pianta infetta imbrattano l'esterno degli stiletti boccali dell'afide che pu\u00f2 quindi trasmetterlo per contatto meccanico nel momento in cui pungono una pianta sana. L'infettivit\u00e0 \u00e8 di tipo non persistente: infatti gli afidi perdono il virus nell'arco di poche ore o in occasione della muta. La propagazione da una pianta all'altra \u00e8 affidata alle migranti su brevi distanze.\nI virus circolativi basano la loro infettivit\u00e0 su un meccanismo fisiologico e coinvolge gli afidi con nutrizione floematica. Le particelle virali presenti in una pianta infetta vengono assunte dal floema con la suzione della linfa; all'interno del corpo dell'insetto ed entrano nel circolo sanguigno passando nelle ghiandole salivari. La trasmissione alle piante sane avviene perci\u00f2 mediante l'iniezione della saliva. La trasmissibilit\u00e0 varia in relazione al virus e al vettore ma \u00e8 generalmente pi\u00f9 corta che nei virus propagativi. La propagazione da una pianta all'altra pu\u00f2 interessare anche grandi distanze.\nPer quanto riguarda i virus propagativi: si tratta sempre di virus persistenti ma questi ultimi a differenza dei circolativi sono in grado di replicarsi all'interno degli afidi; questo porta ad un allungamento della lunghezza della trasmissibilit\u00e0 che dura per tutta la vita dell'insetto; in alcuni casi i virus entrano nelle gonadi rendendo infetta anche la progenie dei vettori, \u00e8 facile comprendere come virus di questo tipo in presenza del giusto ambiente e dei giusti vettori portino quasi sempre allo sviluppo di epidemie.\nIl rapporto tra virus e afide si pu\u00f2 considerare di tipo mutualistico: \u00e8 stato riscontrato che l'infezione virale provoca alterazioni di tipo fisiologico fra le quali \u00e8 significativo un aumento della concentrazione di amminoacidi. Poich\u00e9 la nutrizione azotata \u00e8 strettamente correlata alla fecondit\u00e0 delle virginogenie, la presenza di un virus in una colonia ne stimola la moltiplicazione e la sovrappopolazione e la comparsa con maggiore frequenza delle virginogenie alate. Questo rapporto determina perci\u00f2 un incremento del potenziale biologico dell'afide e della sua capacit\u00e0 di diffusione, favorendo nel frattempo la propagazione spaziale del virus. Un altro aspetto che denota un mutualismo \u00e8 l'innocuit\u00e0 del virus nei confronti dell'afide, al contrario di quanto avviene nel rapporto fra i virus circolativi e i Cicadellidi.\nFattori di controllo.\nCome tutti gli organismi partenogenetici, dal punto di vista ecologico gli afidi sono un esempio classico di specie a strategia di tipo r, in grado cio\u00e8 di raggiungere rapidamente livelli di popolazione elevati (pullulazioni) con crescita di tipo esponenziale. Le specie di questo tipo sono per\u00f2 facilmente controllate dal concorso di molteplici fattori intrinseci ed estrinseci. Questi ultimi possono distinguersi in fattori biotici e abiotici.\nTra i fattori interni hanno una particolare incidenza la competizione intraspecifica, causata dal sovraffollamento, e la comparsa delle virginogenie alate. In entrambi i casi il meccanismo di controllo \u00e8 rappresentato da una riduzione della fecondit\u00e0, alla quale si aggiunge l'elevata mortalit\u00e0 che colpisce le alate nelle fasi di migrazione.\nTra i fattori esterni di natura abiotica sono di particolare importanza quelli climatici. La temperatura \u00e8 il fattore principale che provoca il drastico crollo delle popolazioni nelle regioni temperate, specie in quelle a inverno rigido. Nelle regioni con estati calde e asciutte il controllo sulle popolazioni \u00e8 esercitato dalla riduzione della disponibilit\u00e0 alimentare. Per questi motivi le pullulazioni degli afidi sono particolarmente temibili, nelle nostre condizioni ambientali, soprattutto in primavera, in quanto l'elevato numero di germogli teneri e l'elevato tenore in azoto solubile nella linfa hanno un effetto stimolante sulla fecondit\u00e0 delle virginogenie. Tra i fattori climatici hanno un ruolo non trascurabile anche le precipitazioni e i forti venti, che interferiscono con le migrazioni delle alate. In ogni modo va considerato che gli agrosistemi deviano spesso dalle condizioni ambientali naturali e possono costituire microambienti favorevoli alle infestazioni degli afidi anche in piena estate. In tal senso ha un ruolo non trascurabile la duplice azione positiva delle concimazioni azotate e dell'irrigazione perch\u00e9, stimolando il rigoglio vegetativo, hanno un effetto favorevole anche per le infestazioni degli afidi.\nTra i fattori biologici hanno un ruolo fondamentale gli insetti entomofagi. Fra i predatori sono particolarmente attivi sugli afidi i Coleotteri Coccinellidi, i Ditteri Sirfidi, i Neurotteri Crisopidi e diversi Rincoti Eterotteri (Antocoridi, Miridi, Nabidi). I predatori sono spesso ostacolati dalle Formiche, che tendono a proteggere le colonie allontanando i predatori. Fra i parassitoidi sono particolarmente importanti gli Imenotteri Braconidi (Aphidiinae) e Calcidoidi (Aphelinidae) e i Ditteri Cecidomidi.\nLe dinamiche di popolazione degli Afidi e degli insetti ausiliari sono sfasate e gli entomofagi, pur essendo efficacissimi nel controllo biologico, fanno sentire il loro peso con uno spiccato ritardo (fine primavera, inizio estate), perci\u00f2 da soli non sono in grado di controllare le infestazioni primaverili. In questo contesto ha un ruolo fondamentale la lotta integrata in quanto permette di intervenire in una fase critica senza pregiudicare l'evoluzione dei fattori naturali. La lotta a calendario, specie se condotta con principi attivi poco selettivi, ha invece effetti deleteri per i seguenti motivi:\nIn merito alla vegetazione spontanea, il comportamento va ponderato caso per caso in quanto da un lato si deve ostacolare lo sviluppo delle piante che possono rappresentare focolai d'infestazione ma nello stesso tempo si devono preservare quelle specie alle quali sono infeudati gli ospiti o le vittime secondarie dei parassitoidi e dei predatori.\nUtilit\u00e0.\nNel panorama degli aspetti negativi legati agli Afidi, va citata anche un'utilit\u00e0 diretta nei confronti dell'apicoltura nei boschi montani di aghifoglie. In queste formazioni forestali la fonte principale di zuccheri per le api \u00e8 rappresentata proprio dalla melata prodotta da alcuni afidi infeudati alle Conifere. Le popolazioni di questi afidi, in ambienti in cui \u00e8 abbastanza tutelata la biodiversit\u00e0, non raggiungono proporzioni tali da provocare danni economici ma rappresentano invece un'occasione d'integrazione dei redditi prodotti dalle forestazioni con la produzione di miele di melata. Parimenti, va specificato che, per le sue propriet\u00e0 organolettiche (colore, gusto), questo prodotto dell'apicoltura non \u00e8 particolarmente apprezzato dal mercato pertanto l'interesse in ambito nazionale \u00e8 marginale.\nSistematica.\nNon c'\u00e8 ancora una convergenza sulla sistematica interna degli Aphidoidea. Nelle vecchie classificazioni gli Afidi erano distinti in due raggruppamenti artificiali:\nIl precedente schema \u00e8 ritenuto da molti superato e ingloba nell'ambito degli Aphididae tutti gli Aphidoidea vivi-ovipara ripartendola in pi\u00f9 sottofamiglie in linea di massima corrispondenti alle famiglie citate sopra.\nUna classificazione ancora pi\u00f9 recente scorpora il raggruppamento in due superfamiglie, Aphidoidea \"sensu strictu\", comprendente la sola famiglia degli Aphididae, e Phylloxeroidea, comprendente gli Adelgidae e i Phylloxeridae."}
{"id": "1074063", "revid": "94902", "url": "https://it.wikipedia.org/wiki?curid=1074063", "title": "Leggi della robotica", "text": ""}
{"id": "1074064", "revid": "72396", "url": "https://it.wikipedia.org/wiki?curid=1074064", "title": "Jenny Holzer", "text": "Jenny Holzer \u00e8 un'artista neo-concettuale. Vive a Hoosick Falls, New York. I punti chiave dei suoi lavori sono la distribuzione di parole ed idee in spazi pubblici. Holzer appartiene alla branca femminista della generazione degli artisti che emersero nel 1980. Tra le altre artiste contemporanee di quella generazione si ricordano Barbara Kruger, Cindy Sherman, Sarah Charlesworth e Louise Lawler.\nNel 1995, in concomitanza con l'espansione del web, realizza il suo primo progetto interattivo per la rete rendendo modificabili dal fruitore alcuni dei suoi pi\u00f9 noti \"Truism\".\nL'approdo pi\u00f9 recente della sua ricerca artistica \u00e8 costituito dalle proiezioni allo xeno: presentate per la prima volta a Firenze nel 1996, in queste opere le frasi luminose formano lunghi testi che scorrono sulle superfici urbane, assumendo inediti connotati di grande suggestione visiva."}
{"id": "1074066", "revid": "123637575", "url": "https://it.wikipedia.org/wiki?curid=1074066", "title": "Breitkopf &amp; H\u00e4rtel", "text": "Breitkopf &amp; H\u00e4rtel \u00e8 la pi\u00f9 vecchia casa editrice musicale esistente. L'azienda fu fondata nel 1719 a Lipsia da Bernhard Christoph Breitkopf. Dopo un primo periodo la sede fu spostata in un albergo nei pressi delle chiese di San Tommaso e di San Nicola chiamato \"Zum Goldenen B\u00e4ren\" (All'orso d'oro): il logo aziendale ricorda questa antica sede. Il nome \"H\u00e4rtel\" fu aggiunto quando Gottfried Christoph H\u00e4rtel compr\u00f2 l'azienda nel 1795.\nNel 1807 e fino al 1870 la Breitkopf &amp; H\u00e4rtel produsse anche pianoforti che furono molto apprezzati nel XIX secolo anche da pianisti del calibro di Franz Liszt e Clara Schumann.\nTra il 1797 ed il 1848 la Breitkopf &amp; H\u00e4rtel pubblic\u00f2 l\"'Allgemeine musikalische Zeitung\" (Rivista musicale generale) che costitu\u00ec la prima rivista musicale. Fra gli altri, anche Robert Schumann e Franz Liszt scrissero articoli per questa rivista, e musicisti come Beethoven e Haydn vi furono recensiti.\nLa Breitkopf &amp; H\u00e4rtel collabor\u00f2 con Beethoven, Joseph Haydn, Mendelssohn-Bartholdy, Schumann, Liszt, Wagner e Brahms. \nLa tradizione \u00e8 continuata nel ventunesimo secolo e nel catalogo figurano compositori come Nicolaus A. Huber, Helmut Lachenmann e Udo Zimmermann."}
{"id": "1074071", "revid": "1318658", "url": "https://it.wikipedia.org/wiki?curid=1074071", "title": "Lago di Valvestino", "text": "Il lago di Valvestino \u00e8 un lago artificiale situato in provincia di Brescia, Lombardia. \u00c8 stato formato dalla costruzione della diga di Ponte Cola sul torrente Toscolano nel 1962 per la produzione di energia idroelettrica. \u00c8 compreso quasi interamente nel comune di Gargnano, con una piccola parte pertinente al comune di Valvestino. \u00c8 alimentato dal torrente Droanello e dalla galleria artificiale che raccoglie le acque del torrente San Michele nel comune di Tremosine sul Garda.\nDescrizione.\nIl Monte Palotto (1.369\u00a0m) e il Monte Fassane (1.188\u00a0m) limitano il lago a nord mentre a sud ci sono il Monte Pracalvis (1.164\u00a0m), il Monte Alberelli (1.166\u00a0m) e il Monte Albereletti (844\u00a0m). Il lago \u00e8 situato parte nel cuore della riserva naturale Gardesana Occidentale e parte nel Parco regionale dell'Alto Garda Bresciano, il paesaggio \u00e8 incontaminato, una fitta foresta fornisce l'habitat per la fauna selvatica composta da cervi, caprioli e mufloni.\nNella Valle di Vesta, raggiungibile solo a piedi o in barca, vi \u00e8 la presenza di alcune grotte e fino agli anni '50 del secolo scorso il legname copioso ivi presente era sfruttato dai carbonai della Val Vestino per la produzione del carbone vegetale.\nI lavori per la costruzione della diga di Ponte Cola iniziarono nel 1959, la diga fu inaugurata il 26 giugno 1962 dopo tre anni di cantiere e l'invaso completato nell'inverno del 1963. L'opera fu progettata e realizzata dalla Societ\u00e0 Elettrica Selt Valdarno; pu\u00f2 contenere 52 milioni di metri cubi di acqua e ha una lunghezza al coronamento di 283\u00a0m. Il lago \u00e8 isolato e poco sviluppato per i turisti ed \u00e8 raggiungibile da Gargnano o da Idro.\nIl lago alimenta la centrale elettrica di San Giacomo nel comune di Gargnano. La potenza della centrale di pompaggio \u00e8 di 137 megawatt, la produzione media annua \u00e8 di 80 GWh che corrisponde al consumo medio di energia di circa 30.000 abitazioni.\nLa diga di Ponte Cola, nel corso della prima guerra del Golfo del 1990-1991, ritenuta un obiettivo sensibile ad atti terroristici, fu particolarmente vigilata anche con l'installazione di sensori elettronici anti intrusione.\nPeriodicamente, con l'abbassarsi delle acque, riemergono dal lago le rovine della vecchia frontiera, un tempo snodo cruciale per il passaggio di uomini e merci nel territorio circostante. \nI tre ponti che scavalcano il lago artificiale della Valvestino prendono il nome dalle imprese appaltatrici che li costruirono negli anni sessanta del Novecento, cos\u00ec salendo da Navazzo percorrendo la strada provinciale numero 9 si incontra in successione: il ponte Vitti sul rio Vincer\u00ec, il ponte della Recchi ove si pu\u00f2 notare la vecchia Dogana e infine il ponte della Giovanetti sito sul torrente Droanello ove \u00e8 collocata la nota epigrafe del vecchio confine politico esistente tra l'Italia e l'Austria Ungheria."}
{"id": "1074074", "revid": "62004", "url": "https://it.wikipedia.org/wiki?curid=1074074", "title": "Fabio Baldato", "text": "Velocista, professionista dal 1991 al 2008, vinse quattro tappe al Giro d'Italia, due al Tour de France e due alla Vuelta a Espa\u00f1a. Dopo il ritiro \u00e8 divenuto direttore sportivo per squadre professionistiche.\nCarriera.\nAvviato al ciclismo dal padre all'et\u00e0 di 13 anni, tra gli Juniores vinse una medaglia d'argento (1985) e una di bronzo (1986) ai mondiali su pista; tra i Dilettanti fu quindi argento nella corsa a punti ai mondiali su pista 1989, oltre a vincere corse su strada quali La Popolarissima (1988), il Trofeo ZS\u0160DI (1989 e 1990) e il Trofeo Citt\u00e0 di Castelfidardo (1990).\nPass\u00f2 professionista con la Del Tongo nel 1991, e l'anno dopo si trasfer\u00ec alla GB-MG Boys Maglificio. Nel 1993 ottenne le prime vittorie di una certa importanza, con tre tappe vinte al Giro d'Italia fra cui quella nella passerella finale di Milano. Nel 1994 fu secondo alla Parigi-Roubaix, alle spalle di Andrei Tchmil, in una gara caratterizzata dal maltempo. Dopo la prima vittoria di tappa nel Tour de France l'anno successivo, arriv\u00f2 il trionfo sui Campi Elisi a Parigi nella stessa \"Grande Boucle\"; quell'anno vinse anche due tappe alla Vuelta a Espa\u00f1a. Nel 1995 e nel 1996 concluse secondo al Giro delle Fiandre, e fu secondo allo sprint anche alla Milano-Sanremo 2000.\nLa sua carriera fu in seguito minata da un grave infortunio, dal quale fatic\u00f2 a riprendersi, riusc\u00ec tuttavia a imporsi ancora una volta in una tappa al Giro d'Italia 2003, a Matera. Dopo alcune difficolt\u00e0 nel trovare contratto, approd\u00f2 nel 2007 alla Lampre-Fondital di Giuseppe Saronni. Il 28 agosto 2008, dopo la caduta all'Eneco Tour in cui si frattur\u00f2 la clavicola e il bacino, annunci\u00f2 il ritiro dall'attivit\u00e0. In diciotto stagioni da \"pro\" vinse 42 corse su strada.\nSubito dopo il ritiro \u00e8 diventato direttore sportivo della sua ultima squadra, la Lampre-NGC; dal 2010 al 2020 \u00e8 invece uno dei direttori sportivi del BMC Racing Team, noto dal 2019 come CCC Team. Nel 2021, con la chiusura del CCC Team, entra a far parte dello staff tecnico dell'UAE Team Emirates."}
{"id": "1074080", "revid": "1605525", "url": "https://it.wikipedia.org/wiki?curid=1074080", "title": "Il contrario della morte", "text": "Il contrario della morte \u00e8 un racconto di Roberto Saviano pubblicato nel 2007 nella collana \"I corti di carta\" in vendita con il Corriere della Sera. \nTrama.\nIl racconto narra la tragedia di una ragazzina diciassettenne napoletana che ha perso il promesso sposo, Gaetano, militare in missione in Afghanistan. Partendo da questa vicenda particolare l'autore racconta le difficolt\u00e0 dei ragazzi meridionali che, non avendo altre opportunit\u00e0 per costruire una famiglia, decidono di partire per le missioni di pace: la stragrande maggioranza di queste truppe sono infatti costituite da ragazzi provenienti dalle zone pi\u00f9 povere del sud Italia."}
{"id": "1074086", "revid": "486946", "url": "https://it.wikipedia.org/wiki?curid=1074086", "title": "IUGR", "text": ""}
{"id": "1074107", "revid": "1023546", "url": "https://it.wikipedia.org/wiki?curid=1074107", "title": "Musica di scena", "text": "Nell'opera lirica per musica di scena si intende la musica che costituisce il contenuto, anzich\u00e9 la forma dell'azione teatrale.\nGli esempi pi\u00f9 tipici sono le marce, le danze, le canzoni intonate da qualche personaggio, spesso con l'ausilio di uno strumento (per lo pi\u00f9 la chitarra) e di un'orchestrina sul palco, o anche i rulli di tamburo, i rintocchi di campana, i richiami dei corni da caccia.\nLa fonte sonora pu\u00f2 trovarsi sulla scena (nel qual caso si parla di musica in scena), dietro la scena o pi\u00f9 raramente in orchestra.\nNon va confusa con il genere delle musiche di scena, nel quale i pezzi musicali sono inseriti all'interno di spettacoli di teatro di parola."}
{"id": "1074112", "revid": "827882", "url": "https://it.wikipedia.org/wiki?curid=1074112", "title": "Class action (disambigua)", "text": "Per Class Action si pu\u00f2 intendere:"}
{"id": "1074114", "revid": "37638", "url": "https://it.wikipedia.org/wiki?curid=1074114", "title": "Carnevale degli animali", "text": ""}
{"id": "1074115", "revid": "78273", "url": "https://it.wikipedia.org/wiki?curid=1074115", "title": "Storia d'Italia di Enzo Biagi", "text": ""}
{"id": "1074119", "revid": "6923", "url": "https://it.wikipedia.org/wiki?curid=1074119", "title": "Dan tian", "text": "Il Dan tian (cinese: D\u0101nti\u00e1n \u4e39\u7530; giapponese: Tanden \u4e39\u7530; coreano: \ub2e8\uc804 DanJeon \u4e39\u7530; tailandese Dantian \u0e15\u0e31\u0e19\u0e40\u0e16\u0e35\u0e22\u0e19) letteralmente significa \"campo (tian) di cinabro (dan)\" ed \u00e8, nella fisiologia della Medicina tradizionale cinese, il luogo nel corpo dove il chi (in Pinyin \"qi\", \"\u6c14\" ) viene conservato, accumulato e dal quale poi si irradia nei diversi meridiani del corpo. Si collega all'Alchimia Interiore del taoismo, alle tecniche meditative interne di origine cinesi, alle arti marziali cinesi, in particolare a quelli Neijia.\nIn Wade-Giles \u00e8 reso come \"Tan T'ien\".\nGeneralmente, nonostante i Dantian siano tre, viene considero come vero Dantian, il Campo di Cinabro Inferiore.\nIl Significato.\nDantian si compone di due ideogrammi:\nQuesta \u00e8 l'interpretazione che ne d\u00e0 Huai-chin Nan:\n\"Tan significa la pillola dell'immortalit\u00e0. Tien significa un campo\".\nQuesta invece la traduzione resa da un testo in inglese da parte di Elisabetta Valdr\u00e8: \"dantian... significa letteralmente \"campo dell'elisir\"\"\nOrigini.\nQuesto elemento di fisiologia della Medicina tradizionale cinese proviene dalle antiche teorie cinesi ed \u00e8 diventato parte fondamentale delle idee su cui si basa l'Alchimia Interiore (\u5185\u4e39 , \"Neidan\") di Ge Hong (circa 283-343):\nLa teoria.\nOggi la parola Dantian indica tre punti ben precisi nel corpo umano che sono in strettissima correlazione coi cosiddetti \"tre tesori\" della MTC:\nA tali punti non corrisponde alcun organo, ma sono essenziali nella Medicina tradizionale cinese che vede l'organismo costituito da una somma di elementi fisici, energetici e spirituali: il \"cinabro\" \u00e8, infatti, un minerale dall'aspetto rossiccio (ancora oggi fonte principale di mercurio) che nell'alchimia cinese \u00e8 la materia prima della pietra filosofale; il termine \"campo\" \u00e8, invece, mutuato dal vocabolario agricolo e richiama l'idea di coltivazione.\nSi ritiene che concentrando il \"Qi\" nel \"Dantian Inferiore\", ci\u00f2 porti beneficio allo stato di salute.\nIl Dantian ed il Qigong.\nIn Cina sono stati condotti degli esperimenti con l'utilizzo dell'Agopuntura, del Qigong (attraverso il controllo mentale), di altre pratiche di Medicina tradizionale cinese, che hanno dimostrato come la stimolazione del \"Campo di cinabro inferiore\", influisca in maniera positiva sul sistema nervoso, sull'apparato endocrino e sui cosiddetti organi interni.\nIl \"Campo di cinabro superiore \" svolge la sua funzione tramite lo Shen, cio\u00e8 favorisce questi processi tramite la concentrazione mentale, che deve essere utilizzata per entrare in uno stato di quiete che incrementa il benessere mentale.\nNel Qigong come anche nelle arti marziali cinesi, si vuole far scendere il Qi nel Dantian (inferiore), tramite la respirazione. Ci\u00f2 significa che consapevolmente devo cercare di utilizzare pienamente la capacit\u00e0 polmonare per abbassare il diaframma, dando l'impressione di aver riempito l'area del Dantian e di avere effettivamente fatto scendere l\u00ec il Qi. Naturalmente ci\u00f2 causa un miglioramento delle facolt\u00e0 respiratorie e determina un massaggio degli organi interni.\nIl Dantian ed il Taijiquan.\nAi praticanti del taijiquan \u00e8, in particolare, richiesto di prendere piena e completa coscienza del proprio \"jing dantian\" che deve essere utilizzato per dirigere tutti i movimenti evitando ogni tensione dell'addome. Esercizi specifici per conoscere il dantian sono quelli di chan si gong e Qi gong.\nMentre si pratica un Taolu di Taijiquan ogni movimento deve prendere origine dal Dantian, punto in cui \nSecondo Flavio Daniele, nel Taijiquan stile Yang ci si concentra sul far scendere il Qi nel Dantian, mentre nel Taijiquan stile Chen si ha in aggiunta l'attenzione sui movimenti ondeggianti.\nPer Lam Tu-ky il Dantian nel Taijiquan stile Chen deve essere utilizzato come motore del movimento degli arti e del corpo. Si segue la regola secondo la quale se l'interno non si muove anche l'esterno non si muove, cio\u00e8 deve essere sempre il Dantian a muoversi per primo, seguito dal movimento degli arti. Il movimento del Dantian \u00e8 Rotatorio e va in tutte le direzioni, seguendo due principi di spostamento: sinistra-destra (piano orizzontale) e avanti-dietro (piano verticale).\nI Dantian ed i Chakra.\nEsiste una certa somiglianza tra i Dantian ed i Chakra. Per esempio, per quanto riguarda il \"Dantian inferiore\", esso corrisponde approssimativamente al concetto indiano del manipura, o al chakra della filosofia yoga, visto come la sede del prana che si irradia esternamente all'intero corpo. Anche Flavio Daniele individua dei Chakra dello Yoga nelle zone dei tre Dantian: nella zona del \"Dantian inferiore\" i chakra Muladhara e Svadishthana; nella zona del \"Dantian mediano\" i chakra Manipura e Anahata; nella zona del \"Dantian superiore\" i chakra Visuddha, Ajina e Manipura.\nPer\u00f2: "}
{"id": "1074120", "revid": "112304477", "url": "https://it.wikipedia.org/wiki?curid=1074120", "title": "William Wilberforce", "text": "Fu il leader del movimento contro la schiavit\u00f9 che port\u00f2 nel 1807 all'abolizione della tratta degli schiavi e infine, nel 1833, anche della schiavit\u00f9 nell'impero britannico.\nBiografia.\nOrfano di padre, frequent\u00f2 il St. John's College dell'Universit\u00e0 di Cambridge.\nPer scherzo nel 1780 a soli ventuno anni si candid\u00f2 e fu eletto alla Camera dei Comuni ed ebbe per cinquant'anni un impegno politico.\nIl 30 aprile 1797, all'et\u00e0 di trentasette anni, si spos\u00f2 con Barbara Spooner da cui ebbe sei figli.\nDi famiglia anglicana, vissuto senza avere interessi biblici, a seguito di un incontro casuale con un amico di infanzia e la lettura di un libro trovato in una casa per le vacanze, incominci\u00f2 ad avere una netta visione biblica su Dio, su Cristo e sull'uomo. Leggendo gradualmente il Nuovo Testamento ebbe una conversione profonda al vangelo che cambi\u00f2 radicalmente le priorit\u00e0 della sua vita portandolo alla nuova nascita.\nNel 1787 annunci\u00f2 alla Camera dei Comuni che avrebbe posto alla loro attenzione una mozione per l'abolizione del commercio degli schiavi.\nL'opposizione dur\u00f2 vent'anni ma nonostante le minacce ricevute, continu\u00f2 la sua battaglia.\nNel 1807 la Camera, con applausi e ovazioni a Wilberforce, approv\u00f2 con 267 voti su 283 l'abolizione del commercio degli schiavi (effettivo dal 1\u00ba gennaio 1808).\nSe il commercio fu abolito, la schiavit\u00f9 continu\u00f2, e fu contrastata dagli stessi attivisti che avevano appoggiato l'abolizione della tratta. Nel 1833 Wilberforce present\u00f2 un'ultima petizione: il 26 luglio fu approvata l'abolizione della schiavit\u00f9 nelle colonie britanniche e dopo tre giorni William Wilberforce si spense. Riposa oggi nella cattedrale di Westminster accanto all'amico William Pitt il Giovane.\nFilmografia.\n\"Amazing Grace (film 2006)\" racconta la sua vita."}
{"id": "1074121", "revid": "780783", "url": "https://it.wikipedia.org/wiki?curid=1074121", "title": "Stuart O'Grady", "text": "Carriera.\n1992-2003: i due titoli mondiali e gli esordi su strada.\nO'Grady proviene da una famiglia di ciclisti. Il padre rappresent\u00f2 l'Australia Meridionale su strada e su pista e lo zio fu membro della squadra australiana ai Giochi olimpici di Tokyo 1964. Come molti connazionali, inizi\u00f2 la carriera nel ciclismo su pista: appena diciannovenne, conquist\u00f2 la medaglia d'argento nell'inseguimento a squadre ai Giochi olimpici del 1992 a Barcellona. Nell'edizione successiva, ad Atlanta, vinse invece due medaglie di bronzo, nella corsa a punti e nell'inseguimento a squadre. Nel frattempo, nel 1995 firm\u00f2 il primo contratto da professionista con la Gan (diventata poi Cr\u00e9dit Agricole) e nel 1997 conquist\u00f2 il titolo mondiale nell'inseguimento a squadre.\nI primi importanti successi su strada arrivarono nel 1998, quando vinse una tappa al Tour de France, vestendo per tre giorni la maglia gialla e sfiorando la vittoria della classifica a punti. In seguito, dopo aver vestito per sei giorni il prestigioso simbolo del primato nell'edizione 2001 della \"Grande Boucle\", perse da Erik Zabel la maglia della classifica a punti solo nell'ultimo sprint di Parigi. In entrambe queste stagioni venne eletto ciclista australiano dell'anno.\nNel 2002 fu operato per l'occlusione dell'arteria iliaca, fissando il ritorno alle competizioni per il luglio dello stesso anno, in occasione del Tour de France; nell'edizione seguente fu invece battuto nella classifica a punti dal connazionale Baden Cooke.\n2004-2005: l'oro olimpico di Atene.\nNel 2004 pass\u00f2 alla Cofidis per potersi concentrare sulle classiche di primavera (su tutte Parigi-Roubaix e Giro delle Fiandre. Ebbe per\u00f2 un inizio di stagione difficile, con la frattura di una costola e soprattutto l\"'Affaire Cofidis\", legato all'uso di sostanze dopanti, che colp\u00ec la squadra. Tornato a correre, vinse due tappe e la classifica a punti al Crit\u00e9rium du Dauphin\u00e9 Lib\u00e9r\u00e9; prosegu\u00ec in luglio con la vittoria della tappa al Tour de France a Chartres, che gli permise di portare la maglia verde per qualche giorno. Termin\u00f2 la stagione su strada con la vittoria della HEW Cyclassics ad Amburgo. Nel frattempo divenne campione olimpico dell'americana con Graeme Brown ad Atene.\nAl Tour de France 2005 fu nuovamente secondo nella classifica a punti, questa volta dietro al norvegese Thor Hushovd. Alla fine della stagione firm\u00f2 un contratto con Bjarne Riis per correre dal 2006 con il Team CSC.\n2006-2010: gli anni alla CSC e la vittoria alla Roubaix.\nLa prima annata di O'Grady tra le file della CSC fu segnata da diversi infortuni: si frattur\u00f2 infatti diverse costole nel debutto stagionale in Italia, poi una vertebra al Tour de France; qui, nonostante l'infortunio, rimase in corsa e termin\u00f2 terzo nell'ultima tappa. All'inizio del 2007 ottenne la principale vittoria in carriera su strada, conquistando la Parigi-Roubaix: nell'occasione attacc\u00f2 in solitaria a pi\u00f9 di 20 chilometri dall'arrivo, e al traguardo precedette il secondo classificato, Juan Antonio Flecha, di 52 secondi. Divenne cos\u00ec il primo australiano a far suo l'\"Inferno del Nord\", e nell'albo d'oro succedette al compagno di squadra Fabian Cancellara. Nel luglio dello stesso anno fu per\u00f2 costretto ad abbandonare il Tour de France dopo una caduta nell'ottava tappa che gli caus\u00f2 la frattura a otto costole, alla scapola, alla clavicola e a tre vertebre, e una perforazione al polmone.\nNel 2008 si classific\u00f2 quinto alla Parigi-Roubaix e partecip\u00f2 poi per la quinta volta, in quel di Pechino, ai Giochi olimpici; nel finale di stagione si aggiudic\u00f2 anche due tappe e la classifica finale dello Herald Sun Tour. Nel 2009 si classific\u00f2 secondo al Tour Down Under; prese poi il via alla Milano-Sanremo ma ancora una volta cadde, fratturandosi la clavicola e una costola e rimediando una perforazione al polmone.\nL'anno dopo, durante la Vuelta a Espa\u00f1a, venne allontanato dalla corsa dal team manager Riis prima della partenza della decima tappa, dopo essere rientrato alle cinque del mattino in albergo con il compagno Andy Schleck, violando cos\u00ec il regolamento interno della squadra. Fu questo il preludio all'addio al team di Riis: in novembre O'Grady sottoscrisse infatti un contratto, valido a partire dalla stagione successiva, con la formazione capitanata proprio dai fratelli Schleck, il Team Leopard-Trek. Nel mese seguente per\u00f2 l'australiano sub\u00ec un altro incidente, cadendo sugli sci in Svizzera e fratturandosi due costole.\n2011-2013: gli ultimi anni come gregario e il doping.\nLa caduta rimediata in Svizzera non imped\u00ec a O'Grady di prendere parte al Tour Down Under 2011 e alle successive classiche di primavera vestendo la divisa del Team Leopard-Trek. Tra i piazzamenti spiccano il decimo posto alla Milano-Sanremo e il nono all'E3 Harelbeke. Non ottenne altri risultati di prestigio, ma consolid\u00f2 comunque il proprio ruolo di gregario \"di lusso\" per i fratelli Schleck.\nNel 2012 si trasfer\u00ec tra le file dell'Orica-GreenEDGE, neonata formazione World Tour australiana; quell'anno a Londra prese parte per la sesta volta ai Giochi olimpici. Nel luglio 2013, dopo aver partecipato per la diciassettesima volta consecutiva al Tour de France, annunci\u00f2 il ritiro dalle corse al termine della stagione. Tuttavia, qualche giorno dopo, a seguito di un'inchiesta voluta dal senato francese, il suo nome usc\u00ec tra quelli dei ciclisti che avevano fatto uso di EPO durante il Tour de France 1998. O'Grady confess\u00f2 pressoch\u00e9 subito le proprie colpe, venendo comunque espulso dal comitato olimpico australiano.\nAl termine della stagione 2013 annuncia il ritiro dall'attivit\u00e0 agonistica dopo diciannove anni tra i \"pro\"."}
{"id": "1074123", "revid": "238230", "url": "https://it.wikipedia.org/wiki?curid=1074123", "title": "Arbogna-Erbognone", "text": "L'Arbogna-Erbognone (riportato come \"Albonia\" in alcune carte del 1046 e del 1189) \u00e8 un torrente che scorre nel \"Basso Novarese\" ed in Lomellina, attraversando le province di Novara e di Pavia, rispettivamente per 20 e 29 chilometri.\n\u00c8 il principale affluente del torrente Agogna, nel quale confluisce a sud di Ferrera Erbognone.\nPercorso.\nIl torrente nasce a sud di Novara, presso il quartiere Bicocca dall'unione di due fontane: la prima nasce sotto \"piazza Cavour\" e va ad alimentare l'acquedotto, mentre l'altra nasce presso la \"piazza d'Armi\", scorre interrata per circa 50 metri per confluire e poi sfociare nell'altro ramo, dando vita all'Arbogna.\nDal ponte della tangenziale di Novara fino sino a Garbagna Novarese, l'Arbogna scorre in un ambiente molto diverso rispetto alla pianura Novarese: la Valle dell'Arbogna, tutto un susseguirsi di collinette separate da microscopiche vallicelle che confluiscono verso il piccolo torrente. Il fondovalle principale era, sino ad alcuni anni or sono, una palude di interessanti dimensioni; successive bonifiche a fini agricoli lo hanno trasformato in risaie che presentano, incastonati, due grandi stagni non coltivabili.\nLa valle oltre all'Arbogna \u00e8 percorsa anche da altri due torrenti, torrente Ri e il torrente Torrione (entrambi affluenti dell'Arbogna).\nA Garbagna, dove \u00e8 anche arginata, \u00e8 stata costruita alla fine degli anni novanta un'importante opera idraulica: l'Arbogna \u00e8 stata deviata e successivamente sbarrata per diramarsi in un cavo artificiale che ritorna al torrente poco a valle di Nibbiola. Sul confine tra Garbagna e Nibbiola riceve il Colatore Rimella. Giunto a Vespolate riceve ben tre affluenti che raddoppiano il volume delle acque; essi sono il Cavo Cattedrale, la \"fontana di Santa Maria\" ed il \"cavetto delle acque buone\", derivazione meridionale del cavo Panizzina.\nCon portata pi\u00f9 regolare attraversa quindi Borgolavezzaro, dove riceve il modesto apporto del torrente Ri, per poi entrare in Lombardia, nella regione storica della Lomellina. Qui bagna Albonese (a cui d\u00e0 il nome), Mortara (dove riceve il cavo Panizzina ed il cavo Plezza), Cergnago, San Giorgio di Lomellina e Ottobiano. Giunto nel comune di Ferrera Erbognone muta il suo nome in Erbognone, prima di confluire da sinistra nell'Agogna, a pochi chilometri a sud-ovest dell'abitato.\nIl \"dibattito\" sulle sorgenti.\nL'area di Novara - in particolare la zona meridionale - \u00e8 ricca di risorgive, che confluiscono dando origine a corsi d'acqua pi\u00f9 o meno importanti. In taluni casi non \u00e8 semplice stabilire l'esatta posizione della sorgente. Si \u00e8 soliti localizzare erroneamente la sorgente dell'Arbogna nel centro di Novara, come indicato da molte carte geografiche; alcune di esse indicano il corso totale dell'Arbogna (o quantomeno quello dalla \"piazza d'Armi\"); altre, invece, ci indicano il corso solo dalla \"pieve di San Giovanni\", sita a sud di Vespolate. Altre fonti riferiscono la sorgente tra la tenuta Moncucco e Olengo. Tutti questi fattori ci fanno capire che il sottobacino dell'Arbogna - Erbognone, a dispetto della sua piccolezza, risulta particolarmente complesso.\nPortata media.\nLa portata media dell'Arbogna-Erbognone \u00e8 di circa 0.9 m\u00b3/s, tuttavia, a seguito dell'interramento delle proprie sorgenti \"naturali\", \u00e8 molto diminuita. Durante i periodi con assenza di precipitazioni il corso d'acqua si presenta quasi in secca nel tratto iniziale (Novara - Garbagna Novarese); al contrario, in caso di forti piogge, pu\u00f2 gonfiarsi rapidamente con alto rischio di straripamenti. In passato ha causato rilevanti danni a Garbagna Novarese e a Mortara; ancora oggi, a causa dello stato di degrado dell'alveo, desta preoccupazione perch\u00e9 pu\u00f2 straripare appena raggiunge un livello di poco superiore a quello della normale portata.\nSecondo rilevamenti fatti anni or sono, la portata massima dell'Arbogna-Erbognone \u00e8 di circa 100 m\u00b3/s a Garbagna Novarese e di c.a 300 m\u00b3/s a Mortara, entrambe con tempo di ritorno di 300 anni.\nPortate medie mensili.\nLa portata media dell'Arbogna-Erbognone \u00e8 influenzata dai numerosi prelievi idrici che sono fondamentali per l'irrigazione delle risaie, anche se riducono (specie nei mesi di coltura) il corso ad un rigagnolo.\nFauna ittica.\nLa popolazione di pesci presenti \u00e8 ben strutturata, seppur la qualit\u00e0 delle acque non sia delle migliori: alborella, carassio, cavedano, cobite comune, cobite di stagno orientale, gardon, ghiozzo padano, gobione, persico sole, pseudorasbora, rodeo amaro, scardola, tinca e triotto popolano il corso d'acqua.\nStato ambientale.\nSino al 2000 (alla localit\u00e0 S.Maria di Borgolavezzaro) il campionamento eseguito dall'ARPA dava un valore \"pessimo\" delle acque.\nSi sono verificate non poche morie di pesci, soprattutto per la poca acqua ed l'inquinamento (in particolare di Mercurio e metalli pesanti)."}
{"id": "1074124", "revid": "1318658", "url": "https://it.wikipedia.org/wiki?curid=1074124", "title": "Wedding (Berlino)", "text": "Il Wedding \u00e8 un quartiere (\"Ortsteil\") di Berlino, appartenente al distretto (\"Bezirk\") di Mitte.\nStoria.\nLa costante migrazione di abitanti delle campagne in citt\u00e0 alla fine del XIX secolo trasform\u00f2 Wedding in un quartiere proletario. Gli operai vivevano in angusti caseggiati, molti nel Wilhelmine Ring. Dopo la prima guerra mondiale, Wedding era conosciuto come \"Red Wedding\" (\"Wedding la Rossa\") per la sua classe operaia militante, in gran parte comunista; fu teatro di violenti scontri tra simpatizzanti comunisti e nazisti alla fine degli anni '20, comprese il Maggio di sangue del 1929.\nDopo la seconda guerra mondiale, Wedding e Reinickendorf formarono insieme il settore francese di Berlino. Gli edifici sul lato nord della Bernauer Stra\u00dfe di Wedding e la strada, compresi i marciapiedi, erano nel settore francese, mentre gli edifici lungo il lato meridionale erano in territorio sovietico. Quando il Muro di Berlino fu costruito nell'agosto del 1961, molti di coloro che vivevano in queste abitazioni saltarono freneticamente dalle finestre prima che le loro case fossero evacuate e le finestre murate.\nWedding era anche il capolinea occidentale di uno dei primi tunnel per rifugiati scavati sotto il Muro. Si estendeva dal seminterrato di una fabbrica abbandonata su Sch\u00f6nholzer Stra\u00dfe sita a Berlino Est, per poi passare sotto Bernauer Stra\u00dfe fino a giungere in un altro edificio a Berlino Ovest. Sebbene meravigliosamente ben costruito e tenuto segreto, il tunnel era gravato dall'infiltrazione di acqua delle tubature che perdevano e dovette essere chiuso dopo solo pochi giorni di funzionamento.\nUna parte del muro \u00e8 stata ricostruita vicino al punto in Bernauer Stra\u00dfe (dal 2001 parte della localit\u00e0 di Gesundbrunnen) dove terminava il tunnel. Due sezioni di muro corrono parallele l'una all'altra lungo la strada con una \"striscia della morte\" nel mezzo. Un vicino museo ne documenta la storia.\nFino al 2001 il quartiere apparteneva al pi\u00f9 vasto distretto del Wedding, comprendente anche l'attuale quartiere di Gesundbrunnen.\nIn Amsterdamer Stra\u00dfe 10, \u00e8 visibile la targa commemorativa sulla residenza dei coniugi Otto ed Elise Hampel. Coppia di lavoratori tedeschi, intrapresero una semplice forma di resistenza antinazista a Berlino durante i primi anni della seconda guerra mondiale, mediante cartoline sparse per la citt\u00e0 contenente messaggi contro la dittatura di Hitler."}
{"id": "1074125", "revid": "4106", "url": "https://it.wikipedia.org/wiki?curid=1074125", "title": "Arbogna", "text": ""}
{"id": "1074126", "revid": "4106", "url": "https://it.wikipedia.org/wiki?curid=1074126", "title": "Erbognone", "text": ""}
{"id": "1074127", "revid": "13350", "url": "https://it.wikipedia.org/wiki?curid=1074127", "title": "Da mihi factum, tibi dabo ius", "text": ""}
{"id": "1074135", "revid": "116944", "url": "https://it.wikipedia.org/wiki?curid=1074135", "title": "Avigliano (Campagna)", "text": "Avigliano \u00e8 una localit\u00e0 di Campagna, in provincia di Salerno.\nGeografia fisica.\nL'abitato, di modeste dimensioni (circa sessanta edifici), si \u00e8 sviluppato alle pendici del Monte San Salvatore (1.073 m), nella Valle del Tenza ed \u00e8 attraversato dalla SP31b. Rientra nel Parco regionale Monti Picentini.\nStoria.\nLa storia dell'abitato \u00e8 strettamente legata all'omonimo edificio religioso ivi ubicato e da cui prende nome la localit\u00e0. A seguito della costruzione della chiesa nel 1240 e alla successiva istituzione di un convento nel 1377, le aree boschive attigue furono parzialmente tagliate e destinate a coltivazioni irrigue. Gli edifici attualmente presenti sono databili a partire dal 1400 circa. Intorno al 1950 il tratturo che collegava Avigliano con Campagna venne trasformato nella Strada provinciale 31 che avrebbe dovuto collegarla con Acerno. I lavori, mai completati hanno permesso un minimo turismo grazie alla presenza di aree boschive e zone per pic-nic e dell'Oasi naturale del Monte Polveracchio.\nCon il terremoto dell'Irpinia del 1980, furono realizzate tre aree container in cui confluirono buona parte della popolazione di Campagna; attualmente le aree sono oggetto di una riqualificazione tendente a trasformarle in aree di sosta per camper.\nMonumenti e luoghi d'interesse.\nComplesso religioso dedicato alla Madonna risalente ad epoca imprecisata. Prima del 1375, ad opera di Isabella del Balzo d'Apia la chiesa venne ingrandita e dotata di una struttura conventuale concessa ai frati Francescani Conventuali. Intorno al 1440 passo agli Osservanti fino alla soppressione del 1867. Dal 1927 divenne sede estiva del seminario diocesano di Campagna fino alla sua soppressione. Attualmente \u00e8 un santuario dell'arcidiocesi di Salerno-Campagna-Acerno \nLa chiesa ha due portali di ingresso e l'interno presenta le colonne, le volte e l'acquasantiera che sono le parti superstiti del primitivo, trecentesco edificio.\nIl chiostro di forma quadrata ha quattro arcate a tutto sesto per ogni lato impostate su colonne dal fusto esile e con capitelli di diversa fattura e d'impronta quattrocentesca. Il porticato \u00e8 affrescato con storie francescane.\nPiccola cappella posta lungo il vecchio tratturo che collegava il convento al paese, documentata a partire dal XIII secolo.\nPiccolo cenobio benedettino contenuto nel cavo di un'altissima rupe posto a circa 1000 metri di altezza, sulla catena dei Monti Picentini. Domina tutta la valle sottostante del Trigento ed \u00e8 raggiungibile dalla localit\u00e0 Avigliano attraverso un sentiero o dalla frazione Puglietta percorrendo una mulattiera attraverso le localit\u00e0 Arenola, Valledacera e Lauropiano.\nAll'interno della chiesetta \u00e8 presente un sepolcro eretto nel XVI secolo da Paolo Carfagno, collegata ad essa sono unite nella roccia tre stanzette, un oratorio e una cucina in malta e pietre. Lo stemma dei Carfagno presente sulla tomba \u00e8 unico nel suo genere, in quanto raffigurato da un vepre, una rappresentazione araldica rara in Italia e pi\u00f9 frequente nel nord Europa. \nDal 1630 l'eremo sub\u00ec lavori di restauro e di ampliamento. \nNel 1748 fu posta una croce di pietra con colonna, con alla base tre gradini, sullo spianato antistante l'ingresso dell'eremo e fu costruita l'intera gradinata con parapetto con i suoi sessanta gradini. \nAll'interno sono custodite alcune delle tavolette marmoree della Via Crucis poste nel 1672. \nOggi l'eremo di San Michele dispone di otto stanzette, cinque cucine e un refettorio. \nFra i principali visitatori del passato va certamente menzionato Juan Caramuel y Lobkowitz (vescovo dal 1658 al 1673), l'ideatore della prima Tabella di Numerazione Binaria che a testimonianza del suo passaggio fece scolpire una lapide, ancora oggi esistente.\nCentrale idroelettrica.\nNel 1941 \u00e8 stata realizzata dalla SME, su progetto dell'architetto Pier Luigi Nervi, una centrale idroelettrica ad acqua fluente sul fiume Tenza. Per il suo funzionamento capta a quota 503 m le acque del fiume e incanalate in una condotta, lungo il versante orientale del Monte Calvo, induce un salto di 118 m."}
{"id": "1074137", "revid": "93436", "url": "https://it.wikipedia.org/wiki?curid=1074137", "title": "Shantaks", "text": "Gli Shantaks sono creature immaginarie appartenenti all'universo lovecraftiano.\nSi tratta di animali volanti dotati di ali squamate, come il resto del corpo. Per corporatura e possenza questi esseri non sono molto dissimili dai cavalli anche se pare che si nutrano di carne.\nVivono in cima alle montagne e si muovono in stormi: Lovecraft stesso li classifica come uccelli. Questi esseri sono considerati leggendari e obbediscono al dio Nyarlathotep, detto \"il caos strisciante\".\nGli Shantaks possono essere cavalcati e vengono cacciati dal dio Nodens.\nCompaiono nell'opera di Lovecraft \"La ricerca del misterioso Kadath\" (1926).\nDescrizione.\nNel racconto \"La ricerca del misterioso Kadath\", Lovecraft scrive:\nNon erano uccelli o pipistrelli come se ne possono vedere sulla Terra o nel mondo dei sogni, poich\u00e9 erano pi\u00f9 grossi di un elefante e avevano crani simili a quelli dei cavalli (H.P. Lovecraft, \"H.P. Lovecraft: tutti i racconti 1923-1926\", Arnoldo Mondadori Editore, Milano, 1991)."}
{"id": "1074138", "revid": "110157", "url": "https://it.wikipedia.org/wiki?curid=1074138", "title": "Gesundbrunnen", "text": "Gesundbrunnen \u00e8 un quartiere (\"Ortsteil\") di Berlino, appartenente al distretto (\"Bezirk\") di Mitte.\n\u00c8 talvolta considerato, a livello colloquiale, parte del quartiere del Wedding: infatti fino al 2001 era parte del pi\u00f9 vasto distretto del Wedding.\nPosizione.\nGesundbrunnen si trova nella zona nord-est del distretto di Mitte.\nConfina a nord con Reinickendorf, ad est con Pankow e Prenzlauer Berg, a sud con Mitte (quartiere), ad ovest con il Wedding.\nI confini est e sud di Gesundbrunnen erano segnati, fino al 1990, dal muro di Berlino. In Bernauer Stra\u00dfe, drammaticamente segnata dalla divisione, si trova un memoriale e un centro di documentazione. Un tratto di muro \u00e8 stato conservato come monumento.\nIl punto di controllo di Bornholmer Stra\u00dfe fu il primo ad essere liberamente aperto la notte del 9 novembre 1989.\nComunicazioni.\nGesundbrunnen \u00e8 ben collegata al resto della citt\u00e0 e della regione, per via della stazione omonima.\nNello stesso luogo si incrociano la \"S-Bahn\" nord-sud, la \"Ringbahn\" (\"ferrovia circolare\"), e la linea metropolitana U8. La linea U9 collega invece il quartiere con i quartieri occidentali.\nIl quartiere \u00e8, insieme ai quartieri di Wedding e Moabit, \u00e8 l'unico degli ex settori occidentali ad essere collegato alla rete tramviaria."}
{"id": "1074139", "revid": "36426", "url": "https://it.wikipedia.org/wiki?curid=1074139", "title": "Via Borgo Allegri", "text": ""}
{"id": "1074146", "revid": "599013", "url": "https://it.wikipedia.org/wiki?curid=1074146", "title": "Supercoppa Sudamericana", "text": "La Supercoppa Sudamericana (in spagnolo: \"Supercopa sudamericana\", in portoghese: \"Supercopa Sulamericana\"), conosciuta anche come Supercoppa Libertadores o Supercoppa Jo\u00e3o Havelange (da non confondersi con la Copa Jo\u00e3o Havelange), fu una competizione calcistica tenutasi tra il 1988 e il 1997.\nStoria.\nLa prima Supercoppa Sudamericana fu ideata dalla CONMEBOL per determinare il rappresentante continentale del Sud America per la Supercoppa dei Campioni Intercontinentali. Nel 1969 e nel 1970 si tennero due edizioni, vinte rispettivamente da Santos e Pe\u00f1arol; il torneo venne poi accantonato dal 1971 al 1987, ma nel 1988 la Federazione sudamericana riprese la competizione, stavolta ammettendovi le 13 squadre che negli anni precedenti erano riuscite ad aggiudicarsi almeno una Coppa Libertadores. Nel corso delle edizioni si aggiunsero altre 4 squadre, a seguito della vittoria nella Libertadores, e il Vasco da Gama, che si era aggiudicato nel 1948 l'unica Coppa dei Campioni del Sudamerica che fu ufficialmente riconosciuta nel 1994 dalla CONMEBOL come l'antesignana della Coppa Libertadores. Nel 1997 si disput\u00f2 l'ultima Supercoppa, che venne sostituita da due competizioni parallele: la Coppa Mercosur e la Coppa Merconorte."}
{"id": "1074147", "revid": "110157", "url": "https://it.wikipedia.org/wiki?curid=1074147", "title": "Moabit", "text": "Moabit \u00e8 un quartiere centrale di Berlino, oggi appartenente al distretto di Mitte. Dal 1920 fino al 2001 era invece sotto la giurisdizione del distretto di Tiergarten. Nel linguaggio colloquiale dei berlinesi con il termine \"Moabit\" si indicava la grande prigione presente nel quartiere.\nGeografia fisica.\nMoabit \u00e8 circondato da tutti i lati da vie d'acqua: il fiume Sprea e i canali \"Berlin-Spandauer Schifffahrtskanal\", \"Westhafenkanal\" e \"Verbindungskanal\".\nProcedendo da nord in senso orario, confina con i quartieri di Wedding, Mitte, Tiergarten, Hansaviertel, Charlottenburg e Charlottenburg-Nord.\nStoria.\nI primi abitanti della zona furono i rifugiati ugonotti francesi che nel 1716 fondarono il villaggio di \"Alt Moabit\". Inizialmente si tent\u00f2 di sfruttare le vaste zone attorno all'abitato piantando gelsi bianchi per la coltivazione dei bachi da seta, ma questo progetto fall\u00ec data la cattiva qualit\u00e0 del suolo. Nel 1818 venne fondato \"Neu Moabit\", che presto si un\u00ec all'abitato pi\u00f9 antico per andare a formare una delle grandi zone operaie della capitale prussiana. Tra il 1842 ed il 1849, su ordine del re Federico Guglielmo IV di Prussia venne aperta una prigione chiamata \"Zellengef\u00e4ngnis\". Qui furono rinchiusi Wilhelm Voigt, Karl Radek, Erich M\u00fchsam, Wolfgang Borchert e Max H\u00f6del. Nel 1861 Moabit venne annessa a Berlino. Il famigerato carcere, ovvero la \"Krankenhaus Moabit\", fu fatto costruire dal consiglio comunale cittadino su iniziativa di Rudolf Virchow. All'interno di questo istituto di pena condusse i suoi studi Robert Koch. La prigione venne chiusa nel 1955 ed in seguito demolita.\nComunicazioni.\nA Moabit, presso il confine settentrionale (con Wedding), si trova il Westhafen, il maggior porto fluviale berlinese.\nNella parte meridionale sorge la stazione centrale, inaugurata il 28 maggio 2006.\n\u00c8 in progettazione un prolungamento della rete tramviaria dalla stazione centrale a Turmstra\u00dfe."}
{"id": "1074149", "revid": "232", "url": "https://it.wikipedia.org/wiki?curid=1074149", "title": "\u0130skenderun", "text": ""}
{"id": "1074150", "revid": "1305772", "url": "https://it.wikipedia.org/wiki?curid=1074150", "title": "Hansaviertel (Berlino)", "text": "Lo Hansaviertel (letteralmente \"quartiere anseatico\") \u00e8 un quartiere di Berlino, appartenente al distretto di Mitte.\nPosizione.\nLo Hansaviertel si trova nella zona centro-occidentale della citt\u00e0. Procedendo da nord in senso orario, confina con i quartieri di Moabit, Tiergarten e Charlottenburg.\nIl quartiere \u00e8 bagnato a nord dal fiume Sprea, e diviso in due parti dal viadotto della \"Stadtbahn\".\nStoria.\nLo Hansaviertel era in origine un quartiere ottocentesco, dal 1920 appartenente al distretto del Tiergarten.\nRaso al suolo durante la seconda guerra mondiale, fu teatro dell'esposizione internazionale edilizia \u00abInterbau 57\u00bb, nell'ambito della quale venne costruito il complesso residenziale \u00abS\u00fcdliches Hansaviertel\u00bb, posto fra la ferrovia e il parco del Tiergarten.\nDal 2001 lo Hansaviertel \u00e8 diventato ufficialmente un quartiere (\"Ortsteil\") indipendente, all'interno del nuovo distretto di Mitte."}
{"id": "1074152", "revid": "33689", "url": "https://it.wikipedia.org/wiki?curid=1074152", "title": "Adam de Givenci", "text": "Il suo cognome viene anche scritto Givenchi, Gevanche o Gievenci.\nAdam appare in alcuni documenti nel maggio e luglio del 1230 come un chierico del vescovato di Arras. Nel 1232 era ancora la servizio del vescovo. Nel 1243 viene nominato prete e cappellano del vescovo. Nel 1245 era il \"decano\" di Lens.\nCi \u00e8 noto per due canzoni, tra cui un descort, \"La doce acordance\".\nAd Arras si associa ai poeti Simon d'Authie, Pierre de Corbie, Guillaume le Vinier e Jehan Bretel. Scrive un \"jeu parti\" con ognuno di questi ultimi due, mentre la composizione con Guillaume (\"Amis Guillaume, ainc si sage ne vi\") ha conservato diverse melodie. Altri sei componimenti poetici sopravvivono con il suo nome, quattro dei quali con melodie. Due di questi sono \"chansons avec des refrains\". Tutte le canzoni sono nella forma AAB e le melodie sono semplici."}
{"id": "1074156", "revid": "15756", "url": "https://it.wikipedia.org/wiki?curid=1074156", "title": "Descort", "text": "Il descort (termine occitano derivante dal latino \"discordia\") \u00e8 un genere poetico medievale affine al lai, ovvero un adattamento cortese, da parte dei trovatori, di musiche probabilmente di origine celtica.\nSi tratta di una canzone che esprime un \u00abdisaccordo\u00bb. La sua particolarit\u00e0 consiste nell'esprimere il dilemma amoroso interno del poeta mediante una forma \u00abdiscordante\u00bb: ci\u00f2 \u00e8 enfatizzato da strutture metriche insolite e/o mutevoli, versi e strofe molto lunghi e rime irregolari; o anche, come nel caso della \"canso\" \"Eras quam vey verdeyar\" del trovatore provenzale Rambaldo di Vaqueiras, al polimorfismo strofico o metrico del descort viene ad aggiungersi un'ulteriore \"discordanza\", tramite l'impiego di ben cinque idiomi diversi, uno per ogni \"cobla\" (provenzale, italiano, francese, guascone e galiziano-portoghese), con infine la sesta e ultima strofa di 10 versi avente la stessa alternanza pluringuistica ogni due versi.\nIl contenuto \u00e8 quello tipico della canzone amorosa cortese. Il suo uso cominci\u00f2 probabilmente tra i trovatori del nord della Francia per poi estendersi anche alla Francia del sud.\nIl descort venne inventato da Garin d'Apchier allorch\u00e9 compose \"Quan foill'e flors reverdezis\" (di cui ci restano soltanto due versi riportati nella sua \"vida\"), mentre Gautier de Dargies lo importa nel francese antico scrivendone tre."}
{"id": "1074157", "revid": "21880", "url": "https://it.wikipedia.org/wiki?curid=1074157", "title": "Daktulosphaira", "text": ""}
{"id": "1074159", "revid": "1649644", "url": "https://it.wikipedia.org/wiki?curid=1074159", "title": "Gro\u00dfer Tiergarten", "text": "Il Gro\u00dfer Tiergarten (o semplicemente Tiergarten) \u00e8 un parco pubblico di Berlino.\nSi trova nel distretto (\"Bezirk\") di Mitte, e d\u00e0 il nome al quartiere in cui si trova.\nCon una superficie di 342 ettari, \u00e8 il pi\u00f9 esteso spazio verde del centro della citt\u00e0. \u00c8 attraversato in direzione Est-Ovest da una grande arteria rettilinea, la Stra\u00dfe des 17. Juni, che parte dalla Porta di Brandeburgo. Questo asse \u00e8 interrotto dalla \"Gro\u00dfer Stern\" (\"Grande Stella\"), una piazza circolare al cui centro sorge la \"Siegess\u00e4ule\" (\"Colonna della Vittoria\"), e dove si incrociano tre grosse arterie cittadine.\nIl parco \u00e8 in gran parte coperto da bosco di latifoglie e qualche conifera. \u00c8 attraversato oltre ai corsi da molti sentieri pedonali o ciclabili, e al suo interno si trovano molti prati e laghetti.\nLa parte sud-ovest del parco \u00e8 occupata dallo Zoo di Berlino.\nStoria.\nXVI secolo.\nGli inizi del Tiergarten risalgono al 1527. Venne fondato come area da caccia per il principe elettore di Brandeburgo e si trovava a ovest delle mura della citt\u00e0 di C\u00f6lln, che era la citt\u00e0 gemella della Alt-Berlin. Si trovava nelle stesse vicinanze del castello di Berlino. Nel 1530 inizi\u00f2 l'espansione; vennero acquistati ettari di terreno e il giardino inizi\u00f2 a espandersi verso nord e verso ovest. L'area totale si estendeva oltre l'attuale Tiergarten e le foreste erano perfette per la caccia ai cervi e altri animali selvatici. Gli animali selvatici del principe di Brandeburgo erano collocati all'interno del Tiergarten che era recintato dall'esterno per impedire agli animali di fuggire, ed era il principale territorio di caccia per i principi di Brandeburgo. Questo hobby tuttavia cominci\u00f2 a svanire quando la citt\u00e0 di Berlino inizi\u00f2 a espandersi e l'area di caccia si ridusse per adattarsi alla crescita della citt\u00e0.\nSecoli XVII-XVIII.\nFederico Guglielmo I (1688-1740), Re di Brandeburgo (1713-1740), sentendo la necessit\u00e0 di apportare dei cambiamenti ai suoi terreni da caccia privati, costru\u00ec molte strutture che ancora oggi sono visibili.\nMentre il re stava espandendo l'Unter den Linden, una strada che collegava il castello della citt\u00e0 e il Tiergarten, fece rimuovere una striscia di foresta per collegare il suo castello al nuovo castello di Charlottenburg. \nVenne aggiunto il Gro\u00dfer Stern, la piazza centrale del Tiergarten.\nXIX secolo.\nA fine Ottocento venne aperta al suo interno la Siegesallee (viale della Vittoria), congiungente la Kemperplatz, a sud, con l'attuale Platz der Republik, di fronte al \"Reichstag\". Il viale, fiancheggiato da statue rappresentanti i personaggi pi\u00f9 importanti della storia tedesca, divenne simbolo dell'et\u00e0 guglielmina.\nNel periodo nazista il parco fu trasformato con l'allargamento della Charlottenburger Chaussee (oggi Stra\u00dfe des 17. Juni) e lo spostamento della \"Siegess\u00e4ule\", rialzata, al centro della \"Gro\u00dfer Stern\". Il progetto di allargamento e prolungamento della Siegesallee in un colossale asse Nord-Sud non fu realizzato per gli eventi bellici.\nDurante la Seconda guerra mondiale il \"Gro\u00dfer Tiergarten\" sub\u00ec forti danni. La \"Siegesallee\" fu cancellata e l'asse interrotto dal Monumento ai soldati sovietici.\nNegli anni novanta, il \"Gro\u00dfer Tiergarten\" \u00e8 stato teatro della Loveparade, un evento annuale che ha attirato milioni di giovani da tutto il mondo al suono della musica techno.\nIn tempi recenti, come in altri parchi cittadini tedeschi, fra i frequentatori del \"Tiergarten\" \u00e8 invalsa la consuetudine di sfruttare le giornate di sole per stazionare sui prati completamente nudi."}
{"id": "1074162", "revid": "599", "url": "https://it.wikipedia.org/wiki?curid=1074162", "title": "Schlaefli", "text": ""}
{"id": "1074164", "revid": "125340011", "url": "https://it.wikipedia.org/wiki?curid=1074164", "title": "Gonna", "text": "La gonna \u00e8 l'indumento unisex pi\u00f9 semplice che possa esistere per coprire il corpo e per questo \u00e8 stata usata, sotto varie forme, fin dall'antichit\u00e0. Ha la forma di un tubo o cono, allacciata attorno alla vita e che copre le gambe completamente o parzialmente. Esistono parecchi modelli di gonne, dai pi\u00f9 semplici, costituiti da un unico tessuto unito, da un semplice drappo, ai pi\u00f9 particolari, con forme originali ottenute tramite cuciture, imbastiture, pieghe, ornamenti. La lunghezza \u00e8 un elemento che varia moltissimo e pu\u00f2 raggiungere qualsiasi livello della gamba: pu\u00f2 arrivare solo alla coscia, al ginocchio, alle caviglie, presentando in questo caso degli spacchi per consentire maggiore facilit\u00e0 di movimento, o lambire addirittura il suolo, caratterizzandosi per la presenza di uno strascico.\nI tessuti utilizzati sono tra i pi\u00f9 svariati: viscosa, jersey, jeans, ecc. Per la stagione estiva, si sceglieranno delle gonne in stoffa leggerissima, che permettono di far respirare le gambe e di \u201ccoprirle\u201d al tempo stesso. Al contrario, per l'inverno esistono gonne in tessuto di velluto, molto calde per proteggere le gambe dal freddo, che abbinate con degli stivali permettono di non avere i pantaloni e le gambe bagnate.\nL'uso sociale del mondo occidentale, per cui le donne talora indossano gonne e vestiti che terminano in analoga foggia, ha storicamente determinato la nascita del telaio di bicicletta detto \"da donna\".\nEvoluzione.\nL'antichit\u00e0\nLa gonna nell'antichit\u00e0 era un indumento indossato da entrambi i sessi. Le testimonianze pi\u00f9 antiche risalgono al periodo delle civilt\u00e0 mesopotamiche. I \"kaunak\u00e8s\" erano delle gonne a balze, pi\u00f9 o meno lunghe e realizzate con la pelle degli ovini.\nNel periodo egizio gli uomini si vestivano con un corto panno di lino che partiva dall'ombelico e poteva avere diverse lunghezze detta \"pano\". I faraoni e i nobili indossavano una versione pi\u00f9 evoluta del pano, chiamato \"skentis,\" che era confezionato con tessuti pi\u00f9 pregiati e decorati.\nLe donne cretesi indossavano lunghe gonne a campana stratificate e sorrette da giunchi a cui si univa un corsetto aderente che lasciava scoperto il seno.\nNell'epoca greca e romana le persone di entrambi i sessi si vestivano in modo simile, indossavano un peplo attorno ai fianchi e una mantella che avvolgeva tutto il corpo.\nIl Medioevo\nDopo la caduta dell'Impero romano d'Occidente, la gonna venne sostituita dalla tunica fino all'Alto Medioevo. Le donne, gli imperatori e il clero stratificavano le tuniche, mentre gli uomini indossavano dei calzoni, ereditati dai barbari e adatti alla vita militare. Fino al 1400 la sottana veniva identificata come indumento unico, solo alla fine del Rinascimento questa veste si divise in corsetto e sottana.\nIl Rinascimento e il 1600\nA partire dal 1500 le persone iniziarono a indossare abiti diversi a seconda del sesso e le gonne cambiarono nelle varie nazioni e culture. La nobilt\u00e0 veniva ritratta con gonne preziose e voluminose, che ne identificavano la supremazia, ma che impedivano molti movimenti. La gonna poteva avere diverse forme: a cono, a cupola, a tamburo o a campana.\nIl costume popolare invece, riproponeva gonne semplici che ripetevano lo stesso stilema: arricciate in vita e lunghe fino al polpaccio o poco pi\u00f9.\nIn Spagna per\u00f2, la gonna aveva una struttura pi\u00f9 complessa sostenuta da diversi cerchi rigidi chiamarti \"verdugos\". Questi erano cuciti sulla parte esterna della gonna e foderati con un tessuto in contrasto con quello del fondo. Nel 1600 la sottana inizi\u00f2 ad ammorbidirsi grazie alla sovrapposizione di tessuti, che venivano alzati sui fianchi e creavano uno strascico la cui lunghezza era determinata dal grado di nobilt\u00e0 della dama. Solo alla fine del secolo nacque la gonna vera e propria, definita \"jupe\" sul dizionario francese. Nel secolo dei lumi, l'abito continu\u00f2 ad alleggerirsi sempre pi\u00f9 ed era unito a un \"carcao\", il quale veniva sostenuto dal panier (una struttura a cerchio fatta di vimini)\nLa rivoluzione francese\nAll'apice della rivoluzione il rigonfiamento delle sottane si spost\u00f2 dai fianchi sul dietro tramite il sellino. La linea si semplific\u00f2 e il corsetto abbinato a questa gonna assomigliava sempre di pi\u00f9 al frac indossato dagli uomini. Anche diversi accessori da uomo venivano utilizzati dalla donna come i guanti, il bastone e il cappello a cilindro.\nL'epoca vittoriana\nDal 1820 la gonna assunse una forma a campana e la silhouette divent\u00f2 a clessidra o a triangoli contrapposti. Nel corso degli anni le dimensioni di questo indumento aumentarono sempre di pi\u00f9 fino al 1860 quando la gonna raggiunse la massima ampiezza, definita a mongolfiera. Questo volume veniva dato dalle crinoline, delle strutture di acciaio indossate con diverse sottane e mutandoni di pizzo.\nAlla fine del secolo, la crinolina pass\u00f2 di moda e il volume torn\u00f2 nuovamente sul lato posteriore della gonna.\nIl 1900\nTra la fine dell' 800 e l'inizio del 1900, i movimenti di emancipazione femminile trasformarono completamente l'abbigliamento delle donne: i volumi diventarono sempre pi\u00f9 contenuti e le decorazioni sparirono. All'inizio del nuovo secolo le gonne proposero forme e lunghezze diverse, si aggiunsero balze, pieghe e passamanerie. Il cambiamento radicale arriv\u00f2 con la nascita e la diffusione del tailleur. Questo abito costituito da due pezzi, la giacca dal taglio maschile e la gonna svasata, erano in tinta e permettevano alla donna di indossare questo completo in moltissime occasioni. Durante il primo decennio del secolo, lo stile della gonna si avvicin\u00f2 alle culture orientali e si liber\u00f2, finalmente, di qualunque sotto struttura.\n\"Gli anni 1920 e il primo dopoguerra\"\nNegli anni 1920 la gonna sub\u00ec un cambiamento che segner\u00e0 poi l'intera epoca: l'indumento si accorci\u00f2 fino ad arrivare all'altezza del ginocchio e la figura a S della donna venne messa da parte per favorire una pi\u00f9 androgina. Coco Chanel propose alla donna mascolina con i capelli \"\u00e0 la gar\u00e7onne\" linee e tessuti ispirati dal mondo maschile, ma che non perdevano la femminilit\u00e0 che ha sempre caratterizzato la donna. L'innovazione era data da un coordinato in jersey, composto da una gonna a pieghe e un cardigan o un pullover a seconda della situazione.\n\"Il secondo conflitto mondiale\"\nIn Europa, nei paesi impegnati nel conflitto, la moda pass\u00f2 in secondo piano e gli indumenti si adattano alla carenza di materiali disponibili. Si modificarono i vecchi abiti per farne di nuovi e nacque la gonna a pantalone per affrontare una vita pi\u00f9 disagiata, ma dinamica.\n\"Il secondo dopoguerra\"\n\u00c8 dal secondo dopoguerra che la gonna inizi\u00f2 ad avere le caratteristiche dell'indumento come lo conosciamo noi. Dior rivoluzion\u00f2 la storia nel 1947 con il New Look, un completo costituito da una gonna molto ampia, a corolla e a pieghe, molto simile a un fiore. L'idea dello stilista fu quella di sottolineare e valorizzare le forme delle donne, anche quando questo non era possibile. Infatti, dove madre natura non era intervenuta, era lo stilista che aggiungeva imbottiture all'altezza del seno e dei fianchi. La vita era tornata sottilissima per evidenziare l'ampiezza della gonna e la lunghezza era tornata al polpaccio e in occasioni pi\u00f9 eleganti fino a terra. In contrapposizione a questa versione della donna, Coco Chanel, nel 1954, cre\u00f2 il \u201ctailleur chanel\u201d, il completo con giacca e gonna dello stesso colore che rendevano la donna nuovamente agile e libera di muoversi senza rovinare i propri abiti.\n\"Gli anni 1960\"\nGli anni 1960 furono anni pieni di contestazioni e di libert\u00e0, la beat generation lottava contro il conformismo e le donne chiedevano sempre pi\u00f9 diritti e lottavano per averli. Durante questi anni avvenne la creazione di uno degli indumenti pi\u00f9 discussi del nostro secolo: la minigonna. Mary Quant \u00e8 la creatrice di questo capo d'abbigliamento molto criticato e definito a volte volgare poich\u00e9 questa gonna solitamente arriva a coprire solo l'inguine. La linea \u00e8 drittissima e geometrica, come i disegni che la decoravano. Negli stessi anni nasce la cultura hippy e le donne rifiutarono indumenti dalle linee geometriche e perfette per adottare gonne lunghe, morbide e decorate con arricciature e frange, indossate dai popoli africani, indiani e messicani. Anche i patchwork e le imperfezioni delle stampe artigianali rendevano queste gonne uniche e controcorrente.\n\"Gli anni 1970 e successivi\"\nNegli anni 1970 la gonna pass\u00f2 in secondo piano e si diffuse uno stile unisex, nel quale i jeans la facevano da padrone. La gonna veniva indossata solo dalle donne in carriera che erano per\u00f2 discriminate sul posto di lavoro poich\u00e9 l'ambiente era ancora particolarmente maschilista. Negli ultimi trent'anni non vi sono stati grandi cambiamenti tra le gonne, ma le donne sono tornate a indossarle in tutti i modi e ognuna decide quale modello indossare a seconda delle proprie preferenze e comodit\u00e0.\nCaratteristiche.\nNella cultura occidentale, la gonna \u00e8 un tipico indumento femminile e di solito riservato alle donne.\nEsistono comunque delle eccezioni, come il kilt scozzese, tradizionalmente maschile, nonch\u00e9 gonne per uomini presentate da alcuni stilisti.\nNella sua versione pi\u00f9 semplice, una gonna \u00e8 un semplice drappo, cio\u00e8 un tessuto in un unico pezzo, per esempio come un pareo, ma la maggior parte delle gonne assume una forma particolare attorno al corpo, ottenuta con cuciture, imbastiture e pieghe. Mediamente le gonne pi\u00f9 diffuse sono quelle che arrivano o superano di poco il ginocchio, in quanto le pi\u00f9 comode e pi\u00f9 facili da portare. Infatti, coprono bene il corpo ma permettono un buon movimento alle gambe.\nAnche le cosiddette \u201cminigonne\u201d sono un indumento sempre di moda, ma hanno lo svantaggio che si devono assumere delle posture particolari onde evitare che si vedano le mutande.\nL'orlo inferiore della gonna, a seconda dello stile, pu\u00f2 essere a ogni livello, dalla parte superiore delle cosce fino alle caviglie e anche al livello del suolo. La gonna pu\u00f2 anche essere pi\u00f9 lunga delle gambe e avere uno strascico.\nSono tanti i tessuti da scegliere per questo tipo di capo di abbigliamento. Innanzitutto, bisogna capire per quale occasione dovremo indossare il capo, in che stagione ci troviamo e infine seguire i nostri gusti. Diciamo che, se occorre comprare una gonna per una cerimonia o comunque una qualsiasi occasione importante, nella boutique si trovano gonne abbinate a giacche (i classici tailleur) in diversi tessuti e stili eleganti. Si pu\u00f2 scegliere tra gonna in puro lino se si \u00e8 in estate o gonne realizzate in cotone o lana per la stagione media o la stagione fredda. Se invece si compra la gonna per le serate tra amici o semplicemente per andare a lavorare, i tessuti sono tra i pi\u00f9 svariati: viscosa, jersey, jeans, si ha di che scegliere. Un tessuto \u201ccommerciale\u201d \u00e8 la viscosa, utilizzata un po' in tutte le stagioni. Per la stagione estiva, si possono acquistare gonne in stoffa leggerissima, che permettono di far respirare le gambe e di \u201ccoprirle\u201d al tempo stesso. Al contrario, per l'inverno esistono gonne in tessuto di velluto o di lana, molto calde per proteggere le gambe dal freddo che abbinate con degli stivali permettono di non avere i pantaloni e le gambe bagnate.\nStoricamente, sono esistite gonne di ogni lunghezza, da quelle di alcune nobildonne del Medioevo che avevano un diametro di oltre tre metri, alle minigonne degli anni sessanta in uso ancora oggi. Una misura comune \u00e8 al ginocchio o appena sopra. Le gonne pi\u00f9 lunghe presentano uno spacco come elemento stilistico e per facilitare i movimenti di chi le indossa.\nSia in Europa sia in America, le gonne sono indossate da donne di ogni et\u00e0 in ogni situazione, come alternativa ai pantaloni. In certe occasioni di lavoro, le donne indossano di preferenza la gonna. Questo pu\u00f2 essere per vari motivi, ma pi\u00f9 comunemente per rivendicare la loro femminilit\u00e0 in un ambiente maggiormente maschile (dirigenti), oppure per non uniformarsi all'abbigliamento maschile di lavoro che impone la giacca e la cravatta. In generale, le donne indossano la gonna o il pantalone sul lavoro in maniera indifferente, a meno di dover compiere dei lavori per i quali il pantalone \u00e8 ovviamente pi\u00f9 pratico.\nLa gonna fa parte anche di molte divise, militari e da lavoro. Per esempio, le divise delle hostess delle compagnie aeree e le uniformi scolastiche comprendono spesso la gonna.\nLa gonna \u00e8 anche indossata principalmente nelle occasioni formali, come cene, matrimoni, e cerimonie. Nei paesi a clima freddo, talvolta si fa eccezione a questa regola nei mesi pi\u00f9 rigidi. In alcuni Paesi dell'Africa, del Medio Oriente e dell'America centrale e meridionale, la cultura tradizionale considera inappropriato che le donne indossino i pantaloni.\nIn Italia esisteva, nel paese di Rivanazzano, in provincia di Pavia, uno stile del tutto particolare di gonna, elaborato in modo da evidenziare in maggior misura le dimensioni del sedere femminile (fino a quattro volte quelle reali) e che divenne celebre nel dopoguerra: la \"gonna di Rivanazzano\" comparsa poi nel film di Federico Fellini 8\u00bd.\nTipologia.\nEsistono moltissimi tipi di gonne, che variano in funzione della moda, dell'et\u00e0 della persona che la indossa, della forma del corpo (per esempio, una persona con le ginocchia grosse preferir\u00e0 una gonna sotto al ginocchio) e dell'occasione.\nGonne maschili.\nEsistono molti abiti maschili che comprendono una gonna o comunque una forma a tunica, tra i quali il kimono giapponese, il cheongsam cinese e il deshdasheh (o thobe) arabo.\nIn Europa, gli esempi pi\u00f9 famosi sono il kilt scozzese, il sarong (mostrato nelle gonne femminili e la fustanella albanese e greca.\nInoltre, abiti a tunica sono indossati da appartenenti agli ordini religiosi. Esempi di questo sono la tonaca dei preti cattolici e il saio di molti ordini monastici.\nCome per il pantalone femminile fino a qualche decennio fa, la gonna per gli uomini \u00e8 ancora oggetto di forti pregiudizi, legati a omosessualit\u00e0 e omofobia. Tuttavia, se il pantalone \u00e8 pi\u00f9 pratico, per esempio per andare a cavallo o passeggiare in foresta, la gonna \u00e8 pi\u00f9 comoda, in particolare per passeggiare in citt\u00e0 d'estate. \u00c8 per questo che delle iniziative sono state intraprese per promuovere la gonna per gli uomini.\nIl tipo di gonna che pi\u00f9 si addice al corpo maschile \u00e8 la gonna al ginocchio, non dritta, ma di preferenza a pieghe o comunque larga. L'obiettivo non \u00e8 quello di mettere in risalto le forme del corpo maschile (come pu\u00f2 essere il caso per alcune gonne femminili) ma di mostrare le gambe e soprattutto di stare comodi. Infatti, la gonna \u00e8 molto pi\u00f9 comoda del pantalone e se scelta bene non fa sembrare l'uomo \"femminile\". D'estate pu\u00f2 essere indossata di preferenza con i sandali o scarpe senza calzini, mentre d'inverno invece di indossare i collant (troppo femminili) si preferiranno i calzini lunghi di lana sotto al ginocchio."}
{"id": "1074168", "revid": "287204", "url": "https://it.wikipedia.org/wiki?curid=1074168", "title": "Tiergarten", "text": ""}
{"id": "1074169", "revid": "3535", "url": "https://it.wikipedia.org/wiki?curid=1074169", "title": "Baglio massimo", "text": ""}
{"id": "1074170", "revid": "2102883", "url": "https://it.wikipedia.org/wiki?curid=1074170", "title": "Psicologia generale", "text": "La psicologia generale, spesso anche chiamata psicologia sperimentale per il metodo seguito, o psicologia cognitiva, per l'orientamento teorico prevalente, rappresenta la corrente principale della ricerca scientifica sulle funzioni psicologiche di base, e si prefigge di studiare con metodologia sperimentale la mente e il comportamento.\nUtilizzando metodiche classiche della psicologia sperimentale, come le metodologie di derivazione comportamentista, la misurazione dei tempi di reazione o le tecniche psicometriche, la \"psicologia generale\" si focalizza notevolmente sui processi cognitivi, e quindi rappresenta il contesto epistemico principale per gli studi di psicologia cognitiva di tipo sperimentale.\nLa psicologia generale \u00e8 inoltre in parte influenzata dai progressi delle neuroscienze, e spesso la ricerca in questo settore non \u00e8 disgiunta dall'utilizzo di metodiche non originariamente psicologiche, come le tecniche elettrofisiologiche (ad esempio gli ERPs, nello studio dei processi cognitivi), o le tecniche di neuroimmagine, sempre allo stesso scopo. Queste ultime per\u00f2 sono utilizzate maggiormente in neuropsicologia. Una tendenza della psicologia sperimentale vede la diffusione della simulazione dei processi cognitivi al computer.\nLa psicologia generale non \u00e8 assolutamente una specie di \"riassunto\" di tutti i settori della psicologia. Essa rappresenta invece un ben specifico ambito di studio, con una specifica metodologia ed un quadro epistemologico di riferimento; si deve quindi distinguere la \"psicologia generale\" dalla \"psicologia \"in\" generale\".\nI classici manuali di psicologia generale trattano quindi gli argomenti specifici di tale settore di ricerca, e non sono solitamente \"trattazioni esaustive\" di tutti gli ambiti psicologici.\nArgomenti.\nI temi maggiormente trattati dalla psicologia generale sono:"}
{"id": "1074173", "revid": "767487", "url": "https://it.wikipedia.org/wiki?curid=1074173", "title": "Psicofarmacologia", "text": "La psicofarmacologia \u00e8 un settore scientifico che studia l'effetto dei farmaci sul comportamento e sulle funzioni psichiche superiori. Essa permette di creare nuovi farmaci utili in vari disturbi psichiatrici, sia nella cura dei sintomi che nel trattamento delle cause dei disturbi stessi, in particolare per quanto riguarda le disfunzioni dei neurotrasmettori.\nDescrizione.\nStudia quindi, in generale le sostanze psicoattive che producono una serie di alterazioni sulla biochimica del sistema nervoso stesso e sul comportamento.\nFra le sostanze psicoattive non si intendono soltanto i composti farmaceutici reperibili in farmacia, ma qualsiasi composto chimico, naturale o artificiale, prodotto che eserciti delle influenze sul cervello, come ad esempio, ma non solo i composti che si usano in ambito terapeutico per curare i sintomi di una malattia, come anche di sostanze che molti usano privatamente come la cocaina, l'eroina o la caffeina.\nUna definizione diffusa negli studi di settore di \u201csostanza psicoattiva\u201d pu\u00f2 coincidere con la seguente \u201ccomposto chimico esogeno, non necessario per il normale funzionamento cellulare, che altera significativamente le funzioni di alcune cellule del corpo quando assunto con un dosaggio relativamente basso\u201d (Carlson, pag. 99).\nIl farmaco o la sostanza esogena agiscono su quelle sostanze endogene gi\u00e0 presenti nella neurochimica del cervello, ossia i neurotrasmettitori, i neuromodulatori e gli ormoni e possiedono specifici effetti e siti d'azione.\nGli effetti dei farmaci sono i cambiamenti osservabili a livello delle funzioni fisiologiche (e nel caso della psicofarmacologia, anche psicologiche/comportamentali) nell'uomo.\nI siti d'azione, invece, sono i punti specifici laddove le molecole dei farmaci o delle sostanze esogene, una volta assorbite dal flusso ematico, interagiscono con le molecole sulla superficie o all'interno delle cellule del corpo, influenzandone i processi biochimici.\nPrincipi della psicofarmacologia.\nFarmacocinetica.\nPer essere efficace il farmaco deve poter raggiungere i suoi siti d'azione, attraverso la circolazione sanguigna che \u00e8 l'unica via che permette alle molecole del farmaco di diffondersi nell'organismo.\nAttraverso i processi di assorbimento, il farmaco lascia la circolazione ed entra in contatto con le molecole con le quali \u00e8 chiamato a interagire.\nPer i farmaci e le sostanze psicoattive, le rispettive molecole dovranno entrare in contatto con le cellule del sistema nervoso centrale, seppur gli stessi farmaci psicoattivi esercitino i loro effetto anche a livello del sistema nervoso periferico.\nIl passaggio dei farmaci alle cellule \u00e8 filtrato e limitato da molte barriere: alcune molecole vi passano con maggiore facilit\u00e0 rispetto ad altre e una volta che sono entrate nel corpo vengono poi metabolizzate, scisse in enzimi, e quindi eliminate dai reni e dal fegato attraverso le urine.\nPer effetto di ci\u00f2, le molecole dei farmaci e delle sostanze scompaiono o sono trasformate in sostanze inattive.\nL'insieme dei processi con i quali i farmaci o le sostanze vengono assorbiti, distribuiti nell'organismo, metabolizzati ed escreti si dice farmacocinetica (\u201cmovimento dei farmaci\u201d); invece per farmacodinamica intendiamo lo studio delle interazioni farmaco-recettore.\nLa farmacocinetica descrive l'andamento temporale delle azioni di un particolare farmaco, il tempo della comparsa dei suoi effetti e la durata degli stessi.\nDi solito ci si riferisce semplicemente a quanto tempo impiega per raggiungere il massimo della concentrazione nel sito bersaglio e quanto tempo invece per scendere di concentrazione per potere poi essere eliminato.\nAssorbimento del farmaco.\nTutti i farmaci che non vengono somministrati per via endovenosa (che come vedremo giungono direttamente ai tessuti), richiedono un po' di tempo prima che giungano al torrente circolatorio per potere quindi raggiungere le cellule e i siti bersaglio.\nPer somministrare qualsiasi farmaco occorrono:\na) una via di somministrazione,\nb) una dose,\nc) una forma farmaceutica (es. liquido, compresse, capsule, pillole ecc.), che facciano arrivare il farmaco al suo sito d'azione in una concentrazione farmacologicamente efficace, e che mantengano tale concentrazione per un periodo adeguato di tempo.\nTipi di somministrazione.\nVi sono varie modalit\u00e0 con le quali i farmaci e le sostanze possono essere introdotte nel corpo.\nGeneralmente, mediante una di queste cinque modalit\u00e0:\nSomministrazione orale.\nLa somministrazione orale, \u00e8 la forma pi\u00f9 comune di somministrazione di farmaci a esseri umani, e consente l'introduzione di liquidi o pillole, presi per bocca e deglutiti.\nAffinch\u00e9 siano efficaci, i farmaci introdotti in questa modalit\u00e0 devono essere solubili e non alterabili dal succo gastrico, passare nell'intestino, attraversare la mucosa intestinale e passare nel torrente circolatorio.\nPer il fatto di essere gi\u00e0 in soluzione, i farmaci e le sostanze liquide (come ad esempio l'alcol) vengono assorbiti pi\u00f9 rapidamente delle capsule o delle compresse.\nDopo essersi disciolto nello stomaco, il farmaco passa nella mucosa dello stomaco e nell'intestino e poi viene assorbito nel torrente circolatorio.\nI farmaci possono essere di due tipi: idrosolubili (in forma ionizzata ed elettricamente carica) e liposolubili (in forma non ionizzata e quindi non carica): quelli idrosolubili non passano facilmente le membrane lipidiche, a differenza invece di quelli liposolubili che sono capaci di permeare liberamente la membrana.\nAlcuni composti chimici non possono essere introdotti con questa via, perch\u00e9 alcuni possono portare al vomito e altri verrebbero distrutti velocemente dagli acidi dello stomaco o dagli enzimi digestivi: ad esempio l'insulina, un peptide, o gli anestetici locali, devono essere iniettati, perch\u00e9 verrebbero distrutti dall'acidit\u00e0 dello stomaco.\nCirca il 75% dei farmaci introdotti per via orale vengono assorbiti nel giro di 1-3 ore.\nSomministrazione intrarettale.\nLa somministrazione intrarettale, seppur attualmente meno praticata rispetto a molti anni fa, e utilizzata in genere per somministrare dei farmaci potenzialmente dannosi per lo stomaco.\nSomministrazione parenterale (iniezione).\nUna modalit\u00e0 abbastanza diffusa \u00e8 l'iniezione, soprattutto per gli animali da laboratorio: il farmaco viene dissolto in un liquido e iniettato attraverso un ago ipodermico.\nLa via pi\u00f9 veloce \u00e8 l'iniezione endovenosa, direttamente nella vena, che permette al farmaco di entrare direttamente nella circolazione sanguigna, raggiungendo il cervello in pochi secondi.\nUn'altra via \u00e8 l'iniezione intraperitoneale, attraverso la cavit\u00e0 peritoneale, lo spazio che circonda l'addome da stomaco, intestini e fegato.\nAncora, l'iniezione intramuscolare, praticata direttamente in un muscolo grande (braccio superiore, quadricipite o natiche), dove il farmaco viene assorbito nella circolazione sanguigna attraverso i capillari del muscolo, ed \u00e8 molto indicata se si desidera un assorbimento molto lento.\nCon questa modalit\u00e0, il farmaco pu\u00f2 essere combinato con un'altra sostanza, come l'epinefrina, che restringe i vasi sanguigni e rallenta il flusso sanguigno attraverso il muscolo.\nInfine, l'iniezione sottocutanea, che \u00e8 adatta a somministrazioni di ridotte quantit\u00e0 di farmaci, come quelli liposolubili, disciolti in olio vegetale, per cui l'assorbimento del farmaco avverr\u00e0 molto lentamente, poich\u00e9 lentamente le molecole dei farmaci potranno lasciare il veicolo d'olio, impiegando per questo molti giorni.\nSe lo scopo desiderato \u00e8 un assorbimento prolungato ed estremamente lento, il farmaco pu\u00f2 essere somministrato sotto forma di pasticche o incapsulato in una gomma di sale di silicone e impiantato sotto la pelle.\nSomministrazione per inalazione.\nLa somministrazione intrapolmonare permette l'inalazione del farmaco o della sostanza: per esempio, per la nicotina, la base libera della cocaina e la marijuana, che vengono solitamente fumate.\nAltri farmaci, vengono inalati sotto forma di vapore per la cura di malattie polmonari. I polmoni rappresentano, inoltre, una via molto rapida per il cervello, infatti attraverso gli alveoli polmonari, l'ossigeno e le altre sostanze presenti, entrano immediatamente in circolo sanguigno e raggiungono immediatamente il cervello.\nSomministrazione per via trasmucosa.\nVi \u00e8 poi la somministrazione cutanea, per gli steroidi naturali o artificiali, che vengono assorbiti dalla pelle: \u00e8 il caso dei cerotti per limitare la dipendenza da fumo.\nAnche farmaci introdotti attraverso la mucosa nasale (come la cocaina), raggiungono rapidamente il cervello.\nEsiste infine una modalit\u00e0 che permette l'assorbimento del farmaco direttamente nel cervello.\nPoich\u00e9 la barriera ematoencefalica impedisce a molti composti di lasciare i capillari ed entrare nel cervello, gli stessi possono essere iniettati direttamente nell'organo encefalico o nel liquor cerebrospinale del sistema ventricolare cerebrale.\nCome tipi di somministrazione, esiste quella intracranica, anche detta somministrazione intracerebroventricolare, iniettando il farmaco direttamente nel sistema ventricolare, in uno dei ventricoli cerebrali\nLa somministrazione sottolinguale, permette, invece, l'assorbimento di alcuni farmaci sciogliendoli sotto la lingua, poich\u00e9 i capillari della mucosa che riveste la bocca permettono al farmaco di venire assorbito e immesso nella circolazione sanguigna.\nUn esempio \u00e8 la nitroglicerina, che provoca dilatazione dei vasi sanguigni ed \u00e8 assunta per via sottolinguale, per risolvere le ostruzioni delle arterie coronarie da angina pectoris.\nSiti d'azione dei farmaci.\nL'uomo, in maniera del tutto casuale, ha scoperto le propriet\u00e0 curative di molte piante che trovava in natura.\nCon il progredire della scienza e della ricerca, gli scienziati hanno iniziato a produrre farmaci artificiali, combinando composti chimici e producendo effetti molto maggiori di quelli delle piante naturali.\nLa maggior parte dei farmaci psicoattivi producono effetti sul comportamento attraverso la trasmissione sinaptica.\nUna prima classificazione dei suddetti farmaci \u00e8 quella secondo la quale esistono i farmaci che bloccano o inibiscono gli effetti post-sinaptici di un farmaco (altres\u00ec detti \u201cantagonisti\u201d) e quelli che invece li facilitano (detti \u201cagonisti\u201d).\nI neurotrasmettitori giocano qui un ruolo fondamentale: questi vengono sintetizzati e immagazzinati nelle vescicole sinaptiche, che viaggiano verso la membrana pre-sinaptica e qui, attraverso l'apertura dei canali voltaggio-dipendenti del calcio, che si aprono permettendo l'entrata degli ioni calcio, si legano agli stessi ioni.\nInteragendo con gli ioni calcio, i neurotrasmettitori vengono rilasciati nella fessura sinaptica, dove si andranno a legare con i recettori post-sinaptici, causando l'apertura di particolari canali ionici, i quali producono potenziali post-sinaptici eccitatori o inibitori.\nA causa della ricaptazione del neurotrasmettitore da parte delle molecole trasportatrici nella membrana pre-sinaptica o della sua distruzione da parte degli enzimi, gli effetti del neurotrasmettitore sono brevi.\nEffetti sulla produzione di neurotrasmettitori.\nIl neurotrasmettitore viene sintetizzato partendo dai suoi precursori.\nIn alcuni casi, la frequenza di sintesi e di rilascio viene aumentata grazie alla somministrazione di un precursore.\nAd esempio, nella cura del morbo di Parkinson, dove vi \u00e8 una riduzione di dopamina nei gangli della base, si somministra L-dopa, che \u00e8 il precursore della dopamina, che aumenta la produzione del neurotrasmettitore.\nIl precursore stesso funge quindi da agonista.\nLa sintesi dei neurotrasmettitori \u00e8 regolata da alcuni enzimi: se un farmaco interviene e blocca tali enzimi, impedir\u00e0 al neurotrasmettitore di essere prodotto.\nIl farmaco, in questo caso, agir\u00e0 come antagonista.\nLe molecole trasportatrici permettono l'immagazzinamento del neurotrasmettitore nelle vescicole e sono anche responsabili della ricaptazione del neurotrasmettitore nel bottone sinaptico.\nUn farmaco pu\u00f2 bloccare le molecole trasportatrici che riempiono le vescicole, lasciandole vuote. Anche questo farmaco agisce come antagonista.\nIn definitiva, esistono farmaci che agiscono come agonisti e altri come antagonisti del neurotrasmettitore, rispettivamente favorendone o impedendone il rilascio.\nVediamo in dettaglio:\nEsempi di meccanismi di farmaci agonisti.\nEsempi di meccanismi di farmaci antagonisti.\nAlcuni recettori hanno siti di legame multipli, ai quali si legano ligandi diversi. Le molecole di neurotrasmettitore si legano con un sito e altre sostanze (come i neuromodulatori e vari farmaci) si legano ad altri.\nIl legame di un farmaco con un sito alternativo a un recettore (ad esempio su un altro recettore), se non interferisce con il sito di legame sul recettore per il ligando naturale, si dice \u201cantagonista indiretto\u201d; ma se al contrario il farmaco interferisce con qualcuno di questi siti alternativi dal recettore, impedendo il legame del ligando naturale nel sito di legame a causa di una modificazione conformazionale (farmaco si lega su un sito detto \"allosterico\") allora si dir\u00e0 \u201cantagonista non competitivo\u201d.\nGli effetti dell'antagonista indiretto sono simili a quelli dell'antagonista diretto, con l'eccezione che cambia il suo sito d'azione; allo stesso modo, se un farmaco che si attacca ad uno dei siti alternativi facilitandone l'apertura del canale ionico si dir\u00e0 \u201cagonista indiretto\u201d, e anche in questo caso, i suoi effetti saranno simili a quelli dell'agonista diretto, ma diversi saranno i loro siti di azione."}
{"id": "1074176", "revid": "87306203", "url": "https://it.wikipedia.org/wiki?curid=1074176", "title": "Larghezza", "text": "Nell'uso comune, il termine larghezza si riferisce a una delle dimensioni di un oggetto (normalmente \u00e8 la dimensione orizzontale minore) mentre la lunghezza indica la dimensione orizzontale maggiore e l'altezza la dimensione verticale. \nL'unit\u00e0 di misura attuale nel SI della larghezza (cos\u00ec come di tutte le altre misure dimensionali) \u00e8 dal 1793 il metro."}
{"id": "1074184", "revid": "110157", "url": "https://it.wikipedia.org/wiki?curid=1074184", "title": "Neurofisiologia", "text": "La neurofisiologia \u00e8 una branca della biologia ed in particolare della fisiologia umana che studia il funzionamento dei neuroni e delle reti neurali. Caratteristica peculiare della neurofisiologia \u00e8 lo studio e il monitoraggio dell'attivit\u00e0 chemioelettrica delle singole cellule nervose e di strutture nervose pi\u00f9 complesse. \nData l'estensione e la complessit\u00e0 della materia trattata, vi sono molti neurofisiologi che studiano anche i processi cognitivi da un punto di vista fisiologico. Da questo punto di vista la neurofisiologia \u00e8 integrata con la psicofisiologia e la psicologia fisiologica come nucleo principale delle scienze cognitive. Queste due per\u00f2 non studiano tanto il cervello in s\u00e9, ma piuttosto cercano di capire a livello logico di funzionamento le relazioni tra fisiologia e processi cognitivi o comportamento. \nLa neurofisiologia da qualche decennio \u00e8 diventata, soprattutto negli Stati Uniti, una disciplina molto importante per i suoi contributi per lo studio della coscienza e del pensiero e non per caso numerosi neurofisiologi contemporanei si occupano anche di filosofia della mente. "}
{"id": "1074185", "revid": "123817949", "url": "https://it.wikipedia.org/wiki?curid=1074185", "title": "Ferrovie del Sud Est", "text": "Ferrovie del Sud Est e Servizi Automobilistici, nota anche come Ferrovie del Sud Est (FSE), \u00e8 una societ\u00e0 a responsabilit\u00e0 limitata operante nel campo dei trasporti ferroviari e automobilistici il cui socio unico \u00e8 il gruppo Ferrovie dello Stato Italiane.\nLa societ\u00e0, che opera in qualit\u00e0 sia di gestore dell'infrastruttura sia di impresa ferroviaria, gestisce 474\u00a0km di linee ferroviarie nelle quattro province meridionali della Puglia, collegando fra loro le citt\u00e0 di Bari, Taranto e Lecce. Grazie anche al vettore automobilistico, su relazioni integrative o sostitutive del vettore ferroviario, i comuni serviti dalla societ\u00e0 arrivano a centotrenta.\nStoria.\nCostituzione e incorporazione di altre societ\u00e0 ferroviarie.\nLa Societ\u00e0 Anonima Italiana per le Ferrovie del Sud Est fu costituita a Roma il 6 agosto 1931; il successivo 30 settembre incorpor\u00f2 mediante fusione la Societ\u00e0 anonima italiana per le ferrovie salentine e la Societ\u00e0 anonima delle ferrovie sussidiate. Azionisti della neocostituita societ\u00e0 erano il commendator Carlo Raffaele Bombrini, con l'80% delle azioni; il 10% al conte Ugo Pasquini, gi\u00e0 azionista delle \"Sussidiate\", e il restante 10% in quote uguali all'ingegner Secondo Bazzocchi e al senatore conte Fulco Tosti di Valminuta. Il 1\u00ba luglio 1933 le Ferrovie del Sud Est acquisirono dalle Ferrovie dello Stato la tratta terminale della Ferrovia Adriatica (Lecce\u2013Otranto) e la diramazione Zollino\u2013Gallipoli; nello stesso anno, mediante un aumento di capitale attuato tramite la controllata Strade Ferrate Sarde, pass\u00f2 sotto il controllo dell'azienda anche la Societ\u00e0 anonima per le strade ferrate pugliesi.\nLa societ\u00e0 riorganizz\u00f2 le linee di cui aveva assunto la gestione, effettuando lavori di manutenzione e acquistando materiale rotabile (diciotto carrozze a carrelli dalla Carminati e Toselli e due locomotive a vapore dalla Ferrovia della Valle Seriana, cui si aggiunsero nel 1940 sei automotrici Diesel). Nel 1936 le FSE parteciparono, su impulso del conte Pasquini divenuto nel frattanto amministratore delegato della societ\u00e0, alla costituzione della Ferrotramviaria.\nRiparati i danni del secondo conflitto mondiale, nel 1957 le FSE poterono accedere ai benefici della legge 1221 del 2 agosto 1952 per l'ammodernamento delle linee e del materiale rotabile, con cui si poterono acquistare tredici locomotive Diesel (per sostituire la trazione a vapore in uso sino ad allora), 30 automotrici Diesel, ventidue rimorchiate pilota e cinque locomotive da manovra, oltre a permettere un rinnovo di armamento, fabbricati e segnali per un costo totale di quasi 6 miliardi di lire.\nCrisi finanziaria e gestione commissariale governativa.\nSul finire degli anni sessanta si ripresentarono problemi finanziari, che avrebbero portato il 19 dicembre 1985 al riscatto da parte dello Stato la rete FSE, posta in gestione commissariale governativa.\nGestione ministeriale.\nLa \"gestione governativa\" termin\u00f2 il 1\u00ba gennaio 2001 subentrando da quella data la neo costituita Societ\u00e0 Ferrovie del Sud Est e Servizi Automobilistici a r.l., con socio unico il Ministero delle Infrastrutture e dei Trasporti. e commissario governativo Luigi Fiorillo.\nIl 15 luglio 2008 \u00e8 stato presentato l'ultimo acquisto delle FSE, l'ATR 220 di fabbricazione polacca (Pojazdy Szynowe Pesa Bydgoszcz) spinto da motori Diesel MAN e composto da tre carrozze incluse le motrici dotato di 157 posti a sedere (di cui due per disabili), 150 posti in piedi e sei alloggiamenti per biciclette. In tutto le Ferrovie del Sud Est hanno acquistato ventitr\u00e9 treni.\nPer quanto riguarda la zona del barese, nel 2016 i lavori per l'elettrificazione della Bari - Taranto via Noicattaro sono terminati. A lavori ultimati sar\u00e0 possibile una notevole riduzione dei tempi di percorrenza su questa tratta grazie all'efficienza delle locomotive a trazione elettrica. Le FSE hanno bandito una gara per l'acquisto di cinque elettrotreni aggiudicata a Newag che fornir\u00e0 altrettanti convogli del modello Impuls, con opzione per altri dieci, da utilizzare su questa tratta.\nIl passaggio al gruppo FS Italiane e il concordato preventivo.\nDal 28 novembre 2016 l'azienda, che ha accumulato circa 300 milioni di euro di debito ed \u00e8 ormai ufficialmente in dissesto, viene acquisita dal gruppo Ferrovie dello Stato Italiane secondo quanto previsto dal decreto ministeriale del 4 agosto 2016 a seguito dell'autorizzazione dell'Agcm diventando a tutti gli effetti una societ\u00e0 controllata dal gruppo FS. Il passaggio di propriet\u00e0 \u00e8 sostanzialmente un salvataggio industriale: lo stato di dissesto dell'azienda consente a FS di accedere al concordato preventivo, acquisendo la principale ferrovia privata italiana e riducendo l'importo dei debiti al 48% del valore.\nSospensione temporanea del traffico ferroviario su alcune tratte e adeguamento alle norme di sicurezza.\nIn seguito alla prescrizione da parte dell'ANSF (Agenzia Nazionale per la Sicurezza Ferroviaria) di mantenere il limite di velocit\u00e0 a 50\u00a0km/h durante la marcia dei treni, dovuto all'assenza delle adeguate misure di sicurezza, l'11 settembre 2017 le Ferrovie del Sud Est danno il via ai lavori di sostituzione dell'armamento ferroviario e successivamente di installazione del Sistema di Controllo Marcia Treno (SCMT) sulla tratta Bari - Putignano via Casamassima con conclusione dei lavori prevista per fine 2017, predisponendo a tal fine le corse sostitutive con autobus.\nLa bancarotta fraudolenta.\nAll'inizio di febbraio 2018 vengono arrestati e ristretti ai domiciliari dalla procura di Bari 29 soggetti, tra cui Luigi Fiorillo (gi\u00e0 commissario governativo, dal 2001 al 2016) e vari imprenditori, professionisti, consulenti e progettisti per bancarotta fraudolenta documentale, societaria e patrimoniale, relativa a fatti intervenuti lungo tutta la gestione Fiorillo dal 2001 al 2015 Il procedimento costituisce, secondo la Guardia di Finanza, \"l\u2019esito di articolate indagini svolte su un consolidato sistema di dissipazione del patrimonio pubblico appartenente alle F.S.E. srl (Ferrovie del Sud Est e Servizi Automobilistici srl) di Bari che ha disvelato un radicato sistema di affidamenti ad personam di incarichi professionali e di appalti milionari per servizi, lavori e forniture, cui \u00e8 conseguita una esposizione debitoria di circa 300 milioni di euro\u201d.\nPer bancarotta fraudolenta documentale, societaria e patrimoniale, nonch\u00e9 dissipazione e distrazione di fondi, il 3 ottobre 2018 si apre a Bari il processo contro Luigi Fiorillo e altri 14.\nDivisione ferroviaria.\nLinee.\nLe FSE raggiungono i comuni interni delle province di Bari, Brindisi, Taranto e quelli pi\u00f9 a sud della provincia di Lecce. Le ferrovie si estendono dalla stazione di Bari Centrale sino a Gagliano del Capo, nei pressi di Santa Maria di Leuca, nell'estremo sud del Salento.\nLe linee sono a semplice binario, ad eccezione delle tratte Bari Sud Est - Mungivacca e Noicattaro - Rutigliano della linea 1, a doppio binario:\nDivisione automobilistica.\nLa divisione trasporti su gomma fa parte del consorzio regionale Cotrap."}
{"id": "1074188", "revid": "196390", "url": "https://it.wikipedia.org/wiki?curid=1074188", "title": "Ultra-realista", "text": ""}
{"id": "1074189", "revid": "159018", "url": "https://it.wikipedia.org/wiki?curid=1074189", "title": "Torrente Agr\u00f2", "text": ""}
{"id": "1074193", "revid": "287204", "url": "https://it.wikipedia.org/wiki?curid=1074193", "title": "HEART/NATURAL/On Your Mark", "text": "HEART/NATURAL/On Your Mark \u00e8 un singolo del duo giapponese Chage &amp; Aska del 1994. Il videoclip animato \u00e8 stato diretto dal fondatore dello Studio Ghibli, Hayao Miyazaki.\nVideoclip.\nNel 1995 il duo musicale Chage&amp;Aska, molto noto in Giappone, commissiona allo Studio Ghibli un video musicale. Se in un primo momento Miyazaki non si sentiva adeguato a realizzare immagini per un video musicale, ben presto si rese conto del potenziale espressivo che poteva sviluppare grazie ai tempi del videoclip stesso.\nIn sei minuti e quaranta secondi, Miyazaki, poco curandosi del testo del brano, realizza un'opera emblematica della sua poetica, che raccoglie molte delle sue tematiche preferite.\nTrama.\nLa storia \u00e8 ambientata in un futuro nel quale il mondo \u00e8 contaminato dalla radioattivit\u00e0. Durante un raid della polizia nella sede di una setta religiosa, due poliziotti rinvengono una creatura angelica, forse una ragazza mutante, svenuta e incatenata. I due poliziotti riescono a rianimarla, ma la ragazza viene subito portata via dagli scienziati probabilmente per condurre su di lei esperimenti scientifici in segreto. Passano i giorni, ma i due poliziotti non possono dimenticare la ragazza, convinti che sia ancora viva e preoccupati per la sua triste sorte. Riescono con uno stratagemma a liberarla dall'istituto di ricerca e, dopo una fuga disperata fuori dalla citt\u00e0 in una campagna deserta e radioattiva, la lasciano volare via.\nProduzione.\nIl videoclip, costato la considerevole cifra di 100 milioni di Yen (oltre 750.000 Euro) \u00e8 stato prodotto dal 5 gennaio al 27 maggio 1995, qualche tempo prima dell'inizio della lavorazione di \"Princess Mononoke\". Il progetto, a cui hanno partecipato i pi\u00f9 promettenti giovani animatori dello Studio Ghibli, si avvale anche dell'utilizzo della computer grafica per alcune ambientazioni, che si integra perfettamente con l'animazione tradizionale. Uno dei motivi per cui Miyazaki avrebbe accettato di realizzare il videoclip sarebbe proprio stata la possibilit\u00e0 di sperimentare tale tecnica di animazione, che verr\u00e0 in seguito utilizzata per \"Princess Mononoke\", \"La citt\u00e0 incantata\" e \"Il castello errante di Howl\"."}
{"id": "1074200", "revid": "1534511", "url": "https://it.wikipedia.org/wiki?curid=1074200", "title": "Colpo di grazia", "text": " \nCon colpo di grazia si indica l'attacco finale condotto con un'arma nei confronti di una persona incapace di difendersi (perch\u00e9 condannata a morte, disarmata in combattimento o gravemente ferita).\nIn passato era un atto di piet\u00e0: inferto a un combattente ferito sul campo di battaglia, gli evitava le sofferenze di una lenta agonia, dovute anche ai limiti di una medicina campale carente. Con l'avvento di disinfezione, antidolorifici e anestetici questa definizione perse il valore originale, rimanendo nel linguaggio con il significato esteso di \"colpo finale\". Il colpo di grazia veniva di solito inferto con una daga, chiamata per questo misericordia.\nIn tempi pi\u00f9 recenti, con l'applicazione della fucilazione come metodo di esecuzione di un condannato a morte, il colpo di grazia viene tipicamente comminato con un colpo di pistola alla nuca, generalmente dall'ufficiale che comanda l'esecuzione.\nNel rituale giapponese del seppuku, il colpo di grazia viene inferto dall'assistente alla cerimonia, il kaishakunin, in genere il migliore spadaccino, decapitando la vittima con un unico colpo di spada appena dopo che si sia provocato le mortali ferite al ventre, in segno di rispetto per alleviare ulteriori sofferenze. "}
{"id": "1074201", "revid": "1305772", "url": "https://it.wikipedia.org/wiki?curid=1074201", "title": "Gitano", "text": ""}
{"id": "1074207", "revid": "107913389", "url": "https://it.wikipedia.org/wiki?curid=1074207", "title": "Brachiblasto", "text": "Il brachiblasto \u00e8 un ramo che presenta un passo estremamente ridotto delle distanze internodali.\nTale caratteristica rende gli articoli estremamente accorciati e fitti.\nLa conseguenza della formazione abituale di brachiblasti sulle estremit\u00e0 dei rami vegetativi produce come effetto, in assenza di rinnovo con getti basali o laterali, una crescita globalmente rallentata, da un lato, dell'individuo vegetale nel suo complesso, e dall'altro la costanza della produzione, quasi nello stesso punto, di foglie e fiori, e quindi frutti.\nNelle gimnosperme, corti brachiblasti, specifici per tale funzione, contengono gli ovuli della pianta, talvolta raggruppati in strobili nelle gimnosperme pi\u00f9 evolute. In esso, a causa della brevit\u00e0, sono di frequente presenti ciuffi di foglie di tipo aghiforme, molto ravvicinate tra loro .\nI brachiblasti si trovano di frequente nelle Pinoideae, sottofamiglia delle Pinaceae. In questi casi capita spesso che siano affiancati da rami normali. Nel caso del pino si ha la pigna (chiamata anche cono o strobilo), ovvero l'insieme di pi\u00f9 ovuli protetti dai rispettivi macrosporofilli (formati nell'insieme la squama ovulifera), che andr\u00e0 ad inserirsi anch'essa nel brachiblasto assieme alle foglie aghiformi.\nI brachiblasti sono elementi caratterizzanti delle gimnosperme insieme ai macroblasti.\nLa parola deriva dalla fusione delle parole greche \"brachys\", \"corto\", e \"blast\u0113\", \"germoglio\"."}
{"id": "1074209", "revid": "339392", "url": "https://it.wikipedia.org/wiki?curid=1074209", "title": "Kabab", "text": ""}
{"id": "1074213", "revid": "1543377", "url": "https://it.wikipedia.org/wiki?curid=1074213", "title": "Antemurale Christianitatis", "text": "\"Scutum saldissimum et antemurale Christianitatis\" (scudo saldissimo e baluardo della cristianit\u00e0) \u00e8 stata la definizione che Papa Leone X us\u00f2 nei confronti del popolo croato nel 1514, avendo fatto resistenza contro le invasioni dell'Impero Ottomano.\nOrigine della definizione.\n\u00abAll'epoca della penetrazione ottomana in Europa, Leone X tribut\u00f2 ai Croati il titolo di \u201cscutum saldissimum et antemurale Christianitatis\u201d. \u00c8 un titolo che aveva il suo significato pi\u00f9 profondo e vero nella storia di fede e di santit\u00e0 che il popolo croato ha saputo realizzare, e che ben emerge anche nei nove secoli di vita della \"Chiesa di Zagabria\".\u00bb (Giovanni Paolo II, udienza del 14 settembre 1994)&lt;br&gt;\nL'antico regno croato, che comprendeva l'attuale Croazia, la Bosnia e l'Erzegovina, nonostante una eroica e cruenta resistenza, si ridusse a un sottile arco di territorio che andava dalla Dalmazia all'Ungheria: sono le \"reliquiae reliquiarum Croatiae\", come le definiscono con amarezza le cronache del tempo, ossia \"i resti dei resti della Croazia\".&lt;br&gt;\nL'attaccamento alla fede cattolica e alla sede di Roma e in particolare al culto mariano, molto profondo e radicato nel popolo, contribu\u00ec in modo determinante all'esito della lotta contro i turchi. I fedeli combattevano anche per non cedere agli infedeli le chiese e le immagini che vi si veneravano. Quando erano costretti ad emigrare, come principale loro bene prezioso, portavano sempre con s\u00e9 le immagini dei loro santuari. Se poi una di esse era ritrovata intatta sotto le macerie delle chiese o nei vari nascondigli in cui venivano celate nell'imminenza del pericolo, lo si considerava un segno di protezione e di speranza, un incoraggiamento alla lotta.&lt;br&gt;\nGran parte dei santuari della Croazia ebbero a che fare, in un modo o nell'altro, con le invasioni e la dominazione turca e quindi tali luoghi risultano particolarmente significativi per la loro storia. Gli ex voto di quel periodo, in buon numero ancora conservati, riguardano molto spesso i pericoli corsi dai fedeli durante le scorrerie turche.\nCollegamenti esterni.\nhttp://www.sanpaolo.org/madre06/0608md/santuari.htm "}
{"id": "1074215", "revid": "1610933", "url": "https://it.wikipedia.org/wiki?curid=1074215", "title": "Coturnice orientale", "text": ""}
{"id": "1074218", "revid": "2127271", "url": "https://it.wikipedia.org/wiki?curid=1074218", "title": "Finalissima", "text": "La finalissima fu, dal 1913 al 1926 (con le eccezioni dell'incompiuto torneo del 1915 e della Prima Categoria 1921-1922), la fase conclusiva del campionato italiano di calcio. Essa metteva a confronto il miglior club dell'Italia settentrionale contro la corrispettiva squadra del Centro-Sud (quest'ultima premiata col titolo di \"Campione dell'Italia centrale e meridionale\").\nL'istituzione della finalissima e, conseguentemente, del torneo meridionale avvenne con l'intento di allargare il campionato per includervi tutti i club della penisola. All'atto pratico, tuttavia, le sfide che videro Nord contro Sud furono appuntamenti protocollari in quanto, salvo rare eccezioni, le squadre dell'Italia peninsulare non furono all'altezza di contendere il titolo nazionale ai sodalizi provenienti dal Triangolo industriale e dall'Emilia. La finalissima cess\u00f2 di esistere nel 1926, con la soppressione della Lega Sud e l'ammissione delle tre migliori squadre del Mezzogiorno al nuovo campionato di Divisione Nazionale assieme alle compagini del Settentrione.\nStoria.\nAntefatto: le finali Nord-ovest contro Nord-est.\nSebbene alcune storiche societ\u00e0 di calcio si siano formate lungo l'intera penisola italiana verso la fine dell'Ottocento (ad esempio il Florence Football Club nel 1898 e il Palermo nel 1900), solo nel \"Triangolo Industriale\" si cre\u00f2 una concentrazione di squadre di \"football\" tale da permettere la nascita di un campionato.\nI primi tornei tricolori erano strutturati su un sistema a eliminazione diretta, in cui i primi turni erano a carattere regionale per poi passare, in caso di qualificazione, a un livello nazionale. La manifestazione si concludeva con una finale a due per l'assegnazione del titolo. Col passare degli anni si cominci\u00f2 a modificare la formula sostituendo alle gare secche una serie di gruppi eliminatori. In ogni caso ciascuna fase, indipendentemente dal fatto che si trattasse di un raggruppamento o di una sfida a due, prendeva il nome di girone: vi erano quindi ad esempio un \"Girone Eliminatorio\", un \"Girone Semifinale\" e un \"Girone Finale\". In questo periodo, visto l'esito delle amichevoli, solo tre regioni potevano schierare squadre in grado di confrontarsi nel campionato in maniera equilibrata: il Piemonte, la Liguria e la Lombardia. Le formazioni delle altre regioni non potevano accedere al torneo, dato che nei vari incontri informali incappavano in pesanti sconfitte da squadre del Nordovest anche non di primo piano.\nNel 1909 la FIGC, da pochi anni ammessa alla FIFA, decise una drastica riforma del campionato. Sul modello della \"English League\", il meccanismo del torneo venne semplificato iscrivendo tutte le nove partecipanti ad un \"Girone Unico\" che si sarebbe concluso con una classifica per determinare a fine stagione la squadra vincitrice del titolo. Secondo il regolamento dei campionati 1909-10, l'Italia era ufficialmente divisa in cinque sezioni separate (Italia Nord-Occidentale, Italia Nord-Orientale, Italia Centrale, Italia Meridionale e Italia Insulare), ma solo i campioni nord-occidentali, in caso di mancata disputa di finali intersezionali con le vincenti delle altre sezioni, avevano diritto al titolo di campione assoluto d'Italia rappresentato dalle Coppe Challenge. La Federazione era per\u00f2 intenzionata ad allargare i confini del torneo, per dargli davvero una valenza nazionale. Ci\u00f2 \u00e8 testimoniato dall'articolo 6 del regolamento dei campionati 1909-10, secondo cui ai campioni della Prima Sezione (Italia Nord-Occidentale) \u00absaranno inoltre assegnate le coppe Challenge esistenti ad essa riservate; queste coppe passeranno in possesso temporaneo a quella squadra che ne risulter\u00e0 vincente in eventuali gare intersezionali, quando la I sezione sar\u00e0 interessata\u00bb. L'articolo in questione afferma dunque che il titolo di Campione d'Italia \u00e8 assegnato al campione nord-occidentale; tuttavia, nel caso si fossero disputate delle finali intersezionali tra il campione nord-occidentale e i campioni delle altre sezioni (sempre di Prima Categoria), il titolo di Campione d'Italia sarebbe stato riassegnato al vincente delle finali intersezionali.\nPer la stagione 1909-10 fu organizzato il campionato di Prima Categoria soltanto per la Prima Sezione (Italia Nord-Occidentale), dunque il campione nord-occidentale si laure\u00f2 campione d'Italia senza dover disputare partite di finale a livello intersezionale. L'anno successivo, tuttavia, la FIGC organizz\u00f2 un campionato di Prima Categoria anche per la seconda sezione (Italia Nord-Orientale), inglobandolo nel torneo nazionale, e ammettendovi tre squadre venete e un'emiliana (il Bologna). Il problema era, come si \u00e8 detto, la netta differenza di valore fra le squadre provenienti dalle diverse parti del Paese. Nel 1911 il e nel 1912 il Venezia sfidarono i campioni occidentali nella gara conclusiva (la Pro Vercelli in entrambi i casi) uscendone nettamente sconfitte, con cinque gol al passivo per i biancorossi e addirittura tredici per i neroverdi lagunari.\nLa finalissima Nord contro Centro-sud.\nLe vittorie piemontesi sulla Lazio e la sospensione del 1915.\nPer garantire la definitiva patente di nazionalit\u00e0 al titolo, la FIGC aveva per\u00f2 bisogno che il campionato coinvolgesse anche il Centro e il Sud. A quei tempi, a eccezione delle due iscritte al \"Campionato meridionale di Seconda Categoria\", le formazioni centro-meridionali disputavano vari tornei regionali inquadrati nella Terza Categoria, livello consono in rapporto alla forza delle squadre del Nord. Per raggiungere l'obiettivo prefissatosi la Federazione attu\u00f2 una specie di \"sfasatura\" tra l'organizzazione calcistica delle due parti del Paese, elevando d'ufficio i tornei del Centro-Sud alla Prima Categoria, pur non essendo tali raggruppamenti paragonabili a quelli del Nord. Dati i differenti valori, il calcio del Nord e quello del Sud furono dunque divisi in due organizzazioni parallele, che si incontravano in occasione della gara per l'assegnazione del titolo nazionale. Dato che contemporaneamente al Nord si era tornati indietro sulla decisione del \"Girone Unico\", ristabilendo i \"Gironi Eliminatori\" regionali propedeutici al \"Girone Finale\", gli incontri conclusivi fra i campioni del Nord e quelli del Sud presero il nome di \"Girone Finalissimo\", o semplicemente di finalissima.\nLa creazione del Campionato del Centro-Sud e della Finalissima fu decisa all'Assemblea Federale del 31 agosto 1912, durante la quale venne approvato il \"progetto Valvassori-Faroppa\", un piano di riforma dei campionati che tra le varie novit\u00e0 prevedeva l'ammissione, per la prima volta, al campionato di Prima Categoria (allora la massima serie) delle squadre del centro-sud. \"La Stampa\" scrisse: \u00abIl rappresentante partenopeo, sig. Bayon, pronunci\u00f2 una calorosa difesa dei clubs meridionali chiedendo che la Federazione madre venga finalmente in loro aiuto... L'ispirato discorso fu salutato da prolungati applausi. Col nuovo regolamento anche l'Italia meridionale avr\u00e0 i suoi campionati regionali, e la squadra che avr\u00e0 vinto le semifinali del Sud si incontrer\u00e0 in due matches finali con la squadra vincitrice del girone finale del Nord\u00bb.\nLa dicotomia lessicale fra la \"finale\" del Nord e la \"finalissima\" nazionale si perpetu\u00f2 negli anni per il fatto che la vera finale del campionato, quella che assegnava \"de facto\" il titolo, era la sfida che concludeva il torneo settentrionale, essendo la finalissima un appuntamento dal risultato scontato, utile solo a dare completezza a un titolo gi\u00e0 in pratica acquisito. Nei fatti, le finalissime non ebbero quasi mai un andamento di gioco che mettesse in dubbio l'esito favorevole ai campioni del Nord. Nel 1912-13, a Genova, la Pro Vercelli ratific\u00f2 la vittoria del titolo sommergendo di sei reti (a zero) la Lazio, campione del Centro-sud, anche se al 78\u00b0 il risultato era ancora sul 2-0 e quattro delle sei reti vercellesi giunsero solo nei dodici minuti finali. Nell'anno successivo fu invece il Casale a travolgere la solita Lazio per un totale di nove reti a uno: a Casale Monferrato i nerostellati, dopo un primo tempo un po' pi\u00f9 sofferto (chiuso in vantaggio per 1-0), dilagarono nella ripresa imponendosi per 7-1; al ritorno a Roma la partita fu pi\u00f9 equilibrata, con il Casale che si impose per 2-0, con una rete per tempo (una delle quali in sospetto fuorigioco). Nel 1915, quando il campionato fu interrotto a causa dello scoppio della Prima guerra mondiale, la Federazione assegn\u00f2 lo scudetto al Genoa, che era in testa al \"Girone Finale\" del Nord al momento della sospensione, senza preoccuparsi del torneo in corso al Sud, ci\u00f2 a testimonianza di come la finalissima fosse considerata un appuntamento quasi protocollare.\nL\"exploit\" toscano e il ritorno delle squadre romane.\nNell'immediato Dopoguerra, tuttavia, la crescita del calcio toscano determin\u00f2 nelle stagioni 1919-20 e 1920-21 la disputa di finalissime pi\u00f9 combattute che i club settentrionali vinsero con difficolt\u00e0 contro le finaliste meridionali. Nel 1919-20 l'Inter affront\u00f2 la finalissima contro il Livorno sul campo neutro di Bologna. Non fu la solita passeggiata contro le sprovvedute formazioni centro-meridionali, perch\u00e9 l'essere importante sede portuale aveva attratto nella citt\u00e0 toscana numerosi giovani inglesi che avevano dato un forte contributo allo sviluppo del calcio locale. Ciononostante, l'esito della sfida fra nerazzurri ed amaranto non fu mai in discussione, tranne che nei minuti conclusivi, a causa della parziale rimonta dei labronici. Tale fu il giudizio del quotidiano torinese \"La Stampa\" sulla partita: \"\u00abL'Internazionale F.C. ha arrischiato di farsi mettere in iscacco dall' [...] audace squadra dell'U.S. Livorno, campioni di football dell'Italia centro-meridionale. L'U.S. Livorno dev'essere tornata piena di orgoglio ai propri lari. Cedere di misura ad una squadra come quella dei nero azzurri, per due goals contro tre, dopo di aver giuocato due terzi della partita con dieci uomini, pu\u00f2 essere considerato dai livornesi come una mezza vittoria. Essi dovettero il brillante risultato alla loro resistenza e ad una grande tenacia di tutti i loro elementi, sorretti da un meraviglioso entusiasmo\u00bb\". La cronaca della \"Stampa\" prosegue notando un calo di forma dell'Inter, a causa della lunghezza spossante del campionato. I meneghini, nondimeno, chiusero il primo tempo in vantaggio per 3-0 con doppietta di Agradi al 12' e al 34' e gol di Aebi al 44', complice anche l'infortunio al 7' del terzino avversario Innocenti I: il difensore infatti, dopo aver tentato di proseguire l'incontro, fu costretto a uscire definitivamente dal campo al 29', obbligando il Livorno a giocare il resto della partita in 10. Secondo la cronaca del quotidiano livornese \"Il Telegrafo\", comunque, i labronici non meritavano tale passivo, dato che avevano creato ma non concretizzato numerose occasioni da gol (tra cui un rigore fallito sullo 0-0). Il giornale, inoltre, sostenne che il gol del 3-0 nerazzurro fu siglato \u00abin evidente posizione di off-side\u00bb: questa circostanza, tuttavia, non \u00e8 confermata dalla \"Stampa\". Nella ripresa, tuttavia, sempre secondo la cronaca della \"Stampa\", i milanesi, ormai esausti, \"\u00abdevono subire una superiorit\u00e0 effettiva da parte di coloro i quali sono stati fino allora dominati\u00bb\". A riequilibrare la situazione influ\u00ec anche l'infortunio del giocatore nerazzurro Vigan\u00f2 all'8', che ne penalizz\u00f2 il rendimento, malgrado fosse riuscito a rientrare in campo. I gol livornesi arrivarono nel finale: al 38', dopo una palla gol del Livorno sventata in corner da Francesconi, sul successivo calcio d'angolo, battuto da Corte, Magnozzi insacc\u00f2 di testa, accorciando le distanze; quattro minuti dopo, lo stesso Magnozzi, approfittando di una mischia in area neroazzurra, provoc\u00f2 l'autorete del portiere neroazzurro Piero Campelli, portando il risultato sul 3-2 (alcune fonti attribuiscono proprio a Magnozzi il gol). A quel punto, il Livorno sfior\u00f2, secondo \"Il Telegrafo\", la rete del pareggio con Jacoponi ma non riusc\u00ec nell'intento: l'Inter, perci\u00f2, conquist\u00f2, anche se con pi\u00f9 fatica del previsto, la vittoria del suo secondo scudetto.\nL'anno successivo fu invece il a dare filo da torcere alla blasonata Pro Vercelli, perdendo per 2-1 una partita molto contestata dai pisani che accusarono l'arbitro dell'incontro, Olivari di Genova, di aver favorito la vittoria della Pro, non espellendo il vercellese Rampini per fallo su Gnerucci (che fu costretto a uscire per infortunio lasciando la squadra in dieci), convalidando il gol della vittoria vercellese in netto fuorigioco e espellendo un giocatore pisano, Viale, per aver protestato per la convalida del gol (il Pisa fu costretto cos\u00ec a giocare in 9 contro 11). I gol della Pro Vercelli furono segnati da Ceria al 39\u00b0 e da Rampini al 63\u00b0, mentre il gol del momentaneo pareggio pisano fu siglato da Sbrana su rigore al 47\u00b0. Il Pisa present\u00f2 reclamo alla Federazione chiedendo la ripetizione della gara, condizionata a loro dire sia dall'arbitraggio avverso sia dalla scelta inappropriata di Torino come \"campo neutro\" per la partita, ma ci\u00f2 non ebbe effetto. Secondo la \"Stampa\" di Torino invece l'arbitraggio fu regolare e la vittoria della Pro Vercelli meritata date le numerose occasioni da gol create, molte delle quali sventate dalle parate del portiere del Pisa Gianni, la cui prestazione venne molto lodata.\nProprio per il fatto di non aver sfigurato nella finalissima ma anche per loro richiesta (alle toscane risultavano pi\u00f9 agevoli le trasferte al Nord che non nel Lazio o in Campania), le compagini toscane furono a quel punto accorpate al Nord: la finalissima torn\u00f2 da quel momento ad essere una formalit\u00e0, nonostante i progressi mostrati nelle amichevoli dalle compagini laziali e campane. Nel 1921-22 si tennero due campionati paralleli, un torneo minore gestito dalla FIGC e uno di maggior prestigio organizzato dalla CCI: solo in quest'ultimo si tenne una finalissima Nord-Sud, nella quale la Fortitudo di Roma perse 3-0 in casa e 5-2 in trasferta con la Pro Vercelli. In tale occasione la Lega Sud defin\u00ec la \"finalissima\" Nord-Sud un incontro di propaganda. Nel 1922-23 il campionato ritorn\u00f2 a essere unitario sotto l'egida della FIGC, e la Lazio perse per 4-1 a Genova e 2-0 in casa la finalissima contro il Genoa.\nL'impresa sfiorata dal Savoia e le due sconfitte dell'Alba.\nFino a quell'anno i Campioni dell'Italia Centromeridionale avevano sempre perso contro le squadre settentrionali. Puntualmente, ci\u00f2 si verific\u00f2 anche nella partita di andata tra e , disputatasi a Genova il 31 agosto 1924. Il punteggio finale fu di 3-1 per i rossobl\u00f9.\nL'incontro di ritorno si disput\u00f2 al Campo Oncino di Torre Annunziata il 7 settembre 1924. Qui il fu accolto tra l'entusiasmo generale dei tifosi, e furono ricevuti dal Sindaco Francesco Galli de' Tommasi. Tutto si decise nel secondo tempo, quando Moruzzi realizz\u00f2 un gol fantasma su una corta respinta di Visciano dopo un tiro dalla distanza di Catto. Passati appena due minuti arriv\u00f2 il pari dei biancoscudati con Mombelli, che su passaggio di Bobbio fulmin\u00f2 il portiere della Nazionale De Pr\u00e0. Il Savoia fin\u00ec l'incontro all'attacco alla ricerca della vittoria, che avrebbe dato la \"bella\" in campo neutro ai bianchi.\nCon questo risultato il Savoia vicecampione entr\u00f2 nella storia del calcio italiano, in quanto fu la prima squadra dell'Italia centromeridionale a terminare invitta un match contro una squadra dell'Italia settentrionale. In seguito, secondo fonti oplontine, l'arbitro Augusto Rangone riconobbe che la rete di Moruzzi non andava convalidata e che l'aveva concessa soltanto perch\u00e9 non riteneva il Savoia capace di costringere il Genoa allo spareggio.\nNella stagione 1924-25 il club centromeridionale che ottenne la qualificazione alla Finalissima fu l', sebbene tale impresa risult\u00f2 viziata da una presunta \"combine\" di cui sarebbe stato protagonista il portiere della Pasquarelli in occasione di uno degli scontri diretti fra i capitolini e i metelliani. In ogni caso, l'Alba pot\u00e9 affrontare il Bologna, perdendo 4-0 a Bologna e 2-0 a Roma. Il quotidiano romano \"L'Impero\" giustific\u00f2 in parte la sconfitta per 4-0 all'andata con il fatto che l'Alba fosse fuori forma, dato che non disputava partite ufficiali da quasi due mesi. Lo stesso giornale ritenne poi immeritata la sconfitta casalinga per 2-0 al ritorno, lamentandosi con l'arbitro Pinasco che convalid\u00f2 al Bologna il gol di Della Valle che aveva sbloccato il risultato, nonostante la sospetta posizione di fuorigioco dell'autore dell'assist (Schiavio), e non vide un gol fantasma dell'Alba (il portiere felsineo Gianni aveva parato dentro la porta una conclusione violentissima dell'albino Rovida). Secondo \"L'Impero\", nella partita di ritorno le due squadre si erano equivalse, e il vero Bologna si era visto soltanto per una decina di minuti nella ripresa, anche a causa della prestazione dei giocatori albini Berti, Rovida e Delle Fratte, i quali avevano fermato sul nascere pi\u00f9 volte gli assalti felsinei avviando il contrattacco; lo stesso giornale aggiunse che i due gol felsinei (di Della Valle al 30\u00b0 e di Rubini all'80\u00b0) furono propiziati da due errori del portiere albino Zancanaro, che tuttavia nella stessa partita aveva parato tiri ben pi\u00f9 difficili e insidiosi.\nNella stagione 1925-26 l'Alba si qualific\u00f2 di nuovo alla Finalissima contro la Juventus battendo per 6-1 e 1-1 l'Internaples. Nel frattempo, con la Carta di Viareggio del 2 agosto 1926, fu abolita la separazione tra un campionato del Nord e un campionato nel Sud ammettendo tre squadre del Sud, Alba, Internaples (ribattezzato Napoli nell'estate 1926) e Fortitudo in Divisione Nazionale, un campionato finalmente unificato tra Nord e Sud. L'ammissione di ben tre squadre meridionali al nuovo massimo campionato non manc\u00f2 di suscitare proteste tra i club del Nord, che non ritenevano le squadre del Sud sufficientemente competitive per giocare insieme alle grandi del Nord; ritenevano al contrario che nella Seconda Divisione Nord vi erano squadre non meno degne delle tre del Sud di giocare nella massima divisione. \"La Stampa\", pur non mettendo assolutamente in dubbio la vittoria della Juventus (diversi giornali la davano gi\u00e0 per campione d'Italia, suscitando le proteste della stampa capitolina), fece notare che nell'Alba giocavano comunque giocatori di un certo livello, molti dei quali (i sei undicesimi) avevano militato nella rappresentativa romana che solo due mesi prima, il 4 giugno, era riuscita addirittura nell'impresa di battere la Juventus in amichevole per 2-1. \"La Stampa\" stessa present\u00f2 la finalissima come banco di prova per le tre squadre del Sud neo-ammesse: se la migliore di esse, l'Alba, avesse perso contro la Juventus con un eccessivo divario, allora, ci\u00f2 avrebbe significato che per tutte le tre rappresentanti del Sud salvarsi dalla retrocessione sarebbe stato molto complicato. La gara di andata della Finalissima si disput\u00f2 a Torino e fu subito dominata dalla Juventus: portatisi subito in vantaggio, i bianconeri premettero per segnare una seconda rete, ma una serie di parate del portiere dell'Alba, Ricci (definito un \"meraviglioso portiere\" nella cronaca de \"La Stampa\"), sventarono numerose palle gol create dai bianconeri. Nell'unica palla gol creata dai romani in tutta la partita, anzi, l'Alba riusc\u00ec addirittura a raggiungere il beffardo pareggio, di Loprete, al 22\u00b0 del primo tempo. Sempre per merito del portiere dell'Alba, che svent\u00f2 numerose altre palle gol create dai bianconeri, il punteggio si mantenne sull'1-1 fino ai minuti finali del primo tempo, quando la Juventus segn\u00f2 il 2-1. Nella ripresa i bianconeri dilagarono segnando altre cinque reti e vincendo 7-1. Al ritorno, disputato a Roma, non ci fu storia e i bianconeri dominarono l'incontro vincendolo per cinque reti a zero. I giornali del Nord si chiesero giustamente se la FIGC avesse fatto bene ad ammettere tre squadre del Sud al massimo torneo, se la migliore di esse in due gare aveva incassato dodici gol (a uno) contro la Juventus.\nL'abolizione della finalissima.\nDopo questa Finalissima, si chiuse un'era. Con la Carta di Viareggio del 1926 il governo fascista riorganizz\u00f2 il campionato cancellando la divisione fra nord e sud, inaccettabile dal punto di vista degli ideali nazionalistici del regime. La Lega Sud fu di conseguenza abolita e tre sue formazioni, l', la e il , furono ammesse alla nuova Divisione Nazionale; dieci societ\u00e0 costituirono il Gruppo Sud della divisione cadetta, rinominata Prima Divisione, mentre tutte le altre furono inserite in Seconda Divisione (il terzo livello nazionale) da cui la Federazione aveva preso i sodalizi meridionali nel 1912.\nIn seguito alla \"debacle\" albina, le societ\u00e0 del Nord escluse dalla massima divisione colsero l'occasione per protestare presso la Federazione per aver ammesso ben tre squadre della Lega Sud nel massimo campionato, sostenendo che l'esito schiacciante della finalissima contro la Juventus provava che esse non erano degne di competere nella Divisione Nazionale; il loro scopo era di convincere la FIGC a ridurre il numero di centro-meridionali ammesse al massimo campionato. Anche le societ\u00e0 del Nord gi\u00e0 certe del posto in Divisione Nazionale, tuttavia, protestarono, temendo che gli incontri interni contro le societ\u00e0 centromeridionali sarebbero stati disertati dal pubblico perch\u00e9 privi di ogni interesse effettivo, con conseguenti perdite di incassi, e lamentando le ingenti spese per viaggiare in treno fino a Roma o a Napoli. La Federazione, comunque, fedele al proposito di rendere il campionato davvero nazionale, non diede minimamente ascolto a tali proteste, anche se acconsent\u00ec a cambiare la formula per la Prima e la Seconda Divisione strutturandole su raggruppamenti di dieci squadre.\nContestualmente, la Finalissima cess\u00f2 di esistere, ma il termine rimase in voga nel linguaggio giornalistico a indicare una finale di particolare importanza."}
{"id": "1074224", "revid": "964734", "url": "https://it.wikipedia.org/wiki?curid=1074224", "title": "Castelli (Croazia)", "text": "Castelli (in croato \"Ka\u0161tela\", : ; in italiano anche \"Sette Castelli\", desueti) \u00e8 una citt\u00e0 di 38.474 abitanti della Croazia, appartenente alla regione spalatino-dalmata.\nLa citt\u00e0 \u00e8 situata sulla costa della Dalmazia centrale fra Tra\u00f9 e Spalato, nella baia dei Castelli. Lungo la costa nel XV e nel XVI secolo furono costruiti numerosi castelli come difesa contro gli attacchi dei turchi, nel tempo intorno ai castelli sorsero dei villaggi che attualmente costituiscono parte del territorio di Castelli ed ai quali la cittadina deve il nome.\nOspita la \"Marina Kastela\", uno dei principali porti di barche a vela, sede di numerose agenzie di charter.\nGeografia antropica.\nFrazioni.\nLa citt\u00e0 di Castelli \u00e8 suddivisa in sette frazioni (\"naselja\"):\nLa sede comunale \u00e8 posta nella localit\u00e0 di Castel San Giorgio."}
{"id": "1074225", "revid": "2519", "url": "https://it.wikipedia.org/wiki?curid=1074225", "title": "Ka\u0161tela", "text": ""}
{"id": "1074232", "revid": "125377691", "url": "https://it.wikipedia.org/wiki?curid=1074232", "title": "Imoschi", "text": "Imoschi () \u00e8 una citt\u00e0 della Croazia di , situata nell'entroterra della Regione spalatino-dalmata, ai piedi di una collina, ai confini con l'Erzegovina.\nLa Madonna degli Angeli (\"Gospa od An\u0111ela\") \u00e8 la patrona della citt\u00e0 e la si festeggia ogni 2 agosto.\nGeografia fisica.\nNei pressi di Imoschi, si trovano i pittoreschi laghi blu e rosso, creatisi grazie al collasso di due grotte carsiche, a seguito di un sisma.\nStoria.\nIl territorio di Imoschi \u00e8 stata popolato fin dal neolitico. Al tempo degli Illiri e dei Romani era conosciuto come \"Emotha\" e poi \"Imota\". Fu menzionato per la prima volta con il nome odierno dall'imperatore bizantino Costantino Porfirogeneto nel X secolo. Nelle fonti storiche medievali \u00e8 stata citata come importante fortezza.\nLa citt\u00e0 fu posseduta dai turchi fino al 1717 quando entr\u00f2 nei possedimenti della Repubblica di Venezia. Nell'aprile del 1717 fu costruita una chiesetta, dedicata alla Madonna degli Angeli, in onore della vittoria contro gli ottomani. Da allora la Madonna degli Angeli \u00e8 stata onorata come patrona di Imoschi e del suo territorio. Nell\"'ottocento\" e nel \"novecento\" la citt\u00e0 fece parte del Regno di Dalmazia all'interno dell'Impero austriaco. In seguito fu annessa al Regno dei Serbi, Croati e Sloveni, poi stato federato della Jugoslavia, per poi passare alla Croazia indipendente nel 1991.\nSociet\u00e0.\nLa presenza autoctona di italiani.\nVi fu in passato una presenza storica di italiani autoctoni che abitarono per secoli, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Imoschi \u00e8 quasi scomparsa in seguito agli esodi che hanno seguito la prima e la seconda guerra mondiale.\nCentro a maggioranza croata, fece parte del cosiddetto \"Acquisto Nuovissimo\", che ospit\u00f2 a partire dal XVIII secolo, una minoranza italiana, discendente di quegli impiegati, medici, notai, militari che la Repubblica di Venezia aveva qui inviato a controllare le frontiere contro l'Impero ottomano. Nel 1895 vi fu aperta una sede della Lega Nazionale. Alla Conferenza di pace di Parigi, nel 1919, le famiglie italiane della citt\u00e0 inviarono ai delegati un appello per l'annessione della Dalmazia al Regno d'Italia.\nGeografia antropica.\nLocalit\u00e0.\nLa citt\u00e0 di Imoschi ( ab.) \u00e8 suddivisa nelle 6 frazioni (\"naselja\"). Tra parentesi il toponimo in lingua italiana."}
{"id": "1074238", "revid": "36426", "url": "https://it.wikipedia.org/wiki?curid=1074238", "title": "Saab Bofors Dynamics", "text": "Saab Bofors Dynamics (in precedenza Bofors) \u00e8 una impresa che opera nella produzione delle armi - in particolare di artiglieria - fondata in Svezia nel 1646 con sede attualmente e in Karlskoga.\nNel 1999, la Saab acquis\u00ec il Celsius Group, all'epoca proprietario della Bofors. Nel settembre 2000, la United Defense Industries (UDI) ha acquisito la divisione per le armi pesanti Bofors Weapons Systems, mentre la Saab ha mantenuto la parte che si occupa di missili. Nel 2005 la British Aerospace ha acquisito la United Defense e la collegata Bofors.\nStoria.\nIl proprietario pi\u00f9 famoso dell'impresa fu Alfred Nobel che possedette la compagnia dal 1894 fino alla sua morte nel dicembre 1896. In quel periodo, Nobel ebbe un ruolo decisivo nel trasformare la ditta da produttrice di ferro a industria moderna del settore chimico e costruttore di cannoni.\nA partire dal secondo dopoguerra, la Bofors ha perso buona parte della sua reputazione in Svezia anche a causa di vari affari che hanno attirato sospetti, tra i quali il pi\u00f9 controverso \u00e8 stato lo scandalo relativo alle accuse non provate di irregolarit\u00e0 per aggiudicarsi contratti con l'esercito indiano nel 1986.\nAttivit\u00e0.\nIl nome Bofors \u00e8 molto noto ed associato con il cannone antiaereo da 40 mm basato su un progetto della ditta svedese, ma prodotto e utilizzato da entrambi gli schieramenti durante la seconda guerra mondiale e spesso chiamato semplicemente \"il cannone Bofors\". Il cannone fu adottato dalle truppe di terra e in mare, e assunse una tale notoriet\u00e0 da diventare quasi sinonimo di cannone antiaereo.\nUn altro cannone molto conosciuto prodotto dalla Bofors fu il cannone anticarro da 37mm, un'arma standard per uso controcarro anch'essa utilizzata da molti eserciti nella fase iniziale del secondo conflitto mondiale. Veniva costruito su licenza in Polonia e negli USA e fu anche utilizzato come arma principale di molti carri armati, compreso il carro 7TP e l'M3A3 Stuart.\nOrganizzazione.\nA seguito dell'acquisizione britannica, \u00e8 stata divisa in due parti:"}
{"id": "1074241", "revid": "1699560", "url": "https://it.wikipedia.org/wiki?curid=1074241", "title": "George Hilton", "text": "Biografia.\nNato e cresciuto in Uruguay, divenne famoso grazie alle sue partecipazioni a numerosi spaghetti western. Inizi\u00f2 la carriera lavorando in radio, mentre nel 1955 si trasfer\u00ec in Argentina, dove adott\u00f2 lo pseudonimo di Jorge Hilton e cominci\u00f2 ad apparire in diversi fotoromanzi e in produzioni cinematografiche destinate al mercato interno del paese.\nNel 1963 giunse in Italia seguendo l'esempio di altri attori sudamericani come George Rigaud e Alberto de Mendoza, attirati dalla fiorente industria cinematografica romana. Dopo aver anglicizzato il suo nome in George, ottenne il ruolo principale in una pellicola del genere cappa e spada, \"Il corsaro nero nell'isola del tesoro\" del 1965, mentre nello stesso anno interpret\u00f2 un emulo di 007 nel film comico \"Due mafiosi contro Goldginger\" con Franco e Ciccio.\nVenne lanciato nel genere western dal regista Lucio Fulci col film \"Le colt cantarono la morte e fu... tempo di massacro\" (1966), al fianco di Franco Nero, e in breve divenne un'icona nel genere. L'anno seguente partecip\u00f2 infatti a ben sette produzioni del filone, alimentando la sua fama a livello internazionale ed ottenendo buon seguito soprattutto in Spagna, diventando una delle maggiori star del cinema italiano assieme a Terence Hill, Franco Nero e Giuliano Gemma. I suo personaggi pi\u00f9 famosi sono probabilmente quello del pistolero del west \"Alleluja\", creato insieme al regista Giuliano Carnimeo, e quello di \"Tresette\".\nAffront\u00f2 anche altri generi, dal dramma al film di guerra, approdando infine al giallo con la pellicola di Romolo Guerrieri \"Il dolce corpo di Deborah\" (1968). Dotato di un fascino languido e tenebroso, l'attore si adatt\u00f2 perfettamente al genere e cos\u00ec venne chiamato ad interpretare alcuni dei pi\u00f9 noti titoli del filone tra cui: \"Lo strano vizio della signora Wardh\" (1970), \"La coda dello scorpione\" (1971), \"Tutti i colori del buio\" (1972), diretti da Sergio Martino e \"Perch\u00e9 quelle strane gocce di sangue sul corpo di Jennifer?\" (1972) di Giuliano Carnimeo, sempre affiancato da Edwige Fenech.\nPartecip\u00f2 anche a film polizieschi (\"Torino violenta\", 1977), commedie (\"Taxi Girl\", 1977) e fanta-avventurosi (\"I predatori di Atlantide\", 1983), ma dagli anni ottanta le sue apparizioni si fecero sempre pi\u00f9 sporadiche. Lavor\u00f2 in film per la televisione (\"A cena col vampiro\", 1988), telefilm (\"College\", 1989), il sequel di \"Abbronzatissimi\", intitolato \"Abbronzatissimi 2 - Un anno dopo\" (1993), e la miniserie \"Tre addii (\"1999). Nel 2007 prese parte al film \"Natale in crociera\", di Neri Parenti, nel ruolo del comandante della nave.\n\u00c8 morto il 28 luglio 2019 a Roma.\nDoppiatori italiani.\nNelle versioni in italiano dei suoi film, George Hilton \u00e8 stato doppiato da:"}
{"id": "1074243", "revid": "30610", "url": "https://it.wikipedia.org/wiki?curid=1074243", "title": "Sette vizi capitali", "text": ""}
{"id": "1074245", "revid": "30610", "url": "https://it.wikipedia.org/wiki?curid=1074245", "title": "Peccati capitali", "text": ""}
{"id": "1074247", "revid": "1793900", "url": "https://it.wikipedia.org/wiki?curid=1074247", "title": "Virginia Polytechnic Institute and State University", "text": "La Virginia Polytechnic Institute and State University meglio nota come Virginia Tech, \u00e8 un'importante universit\u00e0 di Blacksburg, Virginia, negli Stati Uniti d'America.\nFondata nel 1872 durante la presidenza di Ulysses S. Grant come centro di insegnamento di materie agrarie e meccaniche, i suoi corsi principali riguardano ingegneria, architettura, scienza, economia e agraria. Fa parte del \"land grant\", un raggruppamento di atenei che ricevono fondi per la ricerca sulle scienze agricole e del suolo.\nIl 16 aprile 2007 il campus dell'ateneo \u00e8 stato teatro del cosiddetto \"Massacro del Virginia Tech\". Tale episodio - il secondo per gravit\u00e0 in fatto di massacri scolastici nella storia degli USA dopo il massacro della Bath School - \u00e8 costato la vita a trentadue persone (escluso l'omicida), mentre altre ventinove hanno riportato ferite di diversa entit\u00e0."}
{"id": "1074248", "revid": "29774", "url": "https://it.wikipedia.org/wiki?curid=1074248", "title": "Virginia Tech", "text": ""}
{"id": "1074249", "revid": "119765000", "url": "https://it.wikipedia.org/wiki?curid=1074249", "title": "Ballo al Moulin Rouge", "text": "Ballo al Moulin Rouge \u00e8 un dipinto del pittore francese Henri de Toulouse-Lautrec, realizzato nel 1889-90 e conservato al museo d'arte di Philadelphia.\nDescrizione.\nLa Goulue e Valentin.\nToulouse-Lautrec amava intensamente la vita ed era affascinato dallo spettacolo umano che, ogni sera, gli ferveva intorno al Moulin Rouge, celebre locale notturno del quartiere di Montmartre inaugurato nel 1890 e universalmente apprezzato dai parigini. I maggiori artefici del successo di questo tempio dell'eccesso e della lussuria furono, in particolare, la Goulue e Valentin le D\u00e9soss\u00e9. La prima era una contadina di origini alsaziane che, giunta a Parigi alla ricerca di notoriet\u00e0, si lasci\u00f2 suggestionare dalle luci di Montmartre e si ingaggi\u00f2 come ballerina presso il Moulin Rouge. Il successo che ebbe fu sfolgorante: illuminata da \u00abquel poco di bruttezza, che la salva[va] dalla perfezione\u00bb, per usare le parole dello stesso pittore, Louis Weber (soprannominata \u00abGoulue\u00bb per il suo appetito insaziabile) sapeva combinare mirabilmente la sua eccentricit\u00e0 e la sua sfrontatezza con una grazia quasi fanciullesca. L'impressione che gli indiavolati can-can intrapresi dalla Goulue avevano sui parigini si pu\u00f2 facilmente intuire dal seguente commento, pubblicato sul \"Figaro illustr\u00e9\" del 1891:\nLa carriera della Goulue, purtroppo, \u00e8 stata s\u00ec intensa, ma meteorica. La sua proverbiale golosit\u00e0, infatti, le stronc\u00f2 prematuramente la linea: questo ingrassamento le fu fatale, siccome erano molte le giovani ballerine pronte a rimpiazzare una star dalla bellezza sfiorita che faticava ormai ad attrarre il pubblico. La stessa Goulue, dopo aver tentato una carriera nel mondo circense, si lasci\u00f2 vincere dall'alcolismo e mor\u00ec di stenti. Altro celebre protagonista della folle vita notturna del Moulin Rouge era Valentin le d\u00e9soss\u00e9, un gentiluomo della Terza Repubblica che, ogni notte, ballava gratuitamente sotto i riflettori del locale, riscuotendo applausi furiosi: il soprannome (le d\u00e9soss\u00e9) derivava dalla sua fisionomia dinoccolata e longilinea.\nToulouse-Lautrec e il suo dipinto.\nToulouse-Lautrec si sentiva veramente a suo agio nell'ambiente del Moulin Rouge: l\u00ec, infatti, poteva essere autenticamente se stesso, siccome nessuno si curava n\u00e9 della sua malattia, n\u00e9 delle sue origini aristocratiche. Con questo \"Ballo al Moulin Rouge\", in particolare, il pittore intende cogliere l'ordinaria follia e l'ambiguit\u00e0 di una notte di Montmartre.\nSi tratta questa di una delle tele pi\u00f9 complesse lasciateci da Toulouse-Lautrec. I protagonisti dell'opera, ovviamente, sono proprio la Goulue e Valentin le d\u00e9soss\u00e9: li troviamo in fondo a sinistra. Valentin si sta cimentando in un vorticoso cancan enfatizzato dall'equilibrata scioltezza delle sue articolazioni asustanziate. La Goulue, a differenza del compagno, \u00e8 una figura di carne e di sangue, e presenta le gambe avvolte in una svolazzante sottogonna bianca e inguaiate in peccaminose calze rosse: anche lei si sta scatenando in un can-can indiavolato, reso pi\u00f9 armonioso dal \u00absuo modo speciale di rialzare fino all'ombelico la sua veste di tulle con una grazia infantile\u00bb. In primo piano, poi, il ballo viene silenziosamente osservato da una misteriosa donna abbigliata con un abito rosa e particolarmente appariscente: si tratta di una nobile aristocratica, prestatasi per una notte alle follie del Moulin Rouge, o forse di una prostituta? Chi frequentava assiduamente il locale non avrebbe esitato nel riconoscervi una \"fille de maison\": il sorriso discreto, la posa da conquistatrice, l'abbigliamento pateticamente lussuoso sono dettagli tanto silenziosi quanto eloquenti. Galvanizzati dal turbinoso fascino della Goulue e di Valentin, poi, sullo sfondo sono visibili molti degli avventori del Moulin Rouge: \u00e8 la \"com\u00e9die humaine\" di Parigi, e comprende gentiluomini in tuba, inservienti, donne, e persino un uomo con bombetta dal volto grottesco di uno scheletro. Quest'umanit\u00e0 s\u00ec benestante e redditizia, ma anche anonima e un po' ottusa, risulta essere compressa sullo sfondo alla maniera di un fregio antico ed \u00e8 venuta nel locale tanto per ammirare la turbolenza del can-can ballato in sala quanto per la possibilit\u00e0, dietro le scene, di effettuare intriganti incontri erotici.\nLa luce, proveniente dai lampadari elettrici, accarezza tutti gli avventori del locale creando talvolta vistose ombre verdi (si rammentino le ombre colorate, illustre retaggio impressionista). Le pennellate sono cariche di trasporto e sono perlopi\u00f9 fluide e sinuose: si guardino, in tal seno, le gambe di Valentin, oppure la veste fluente della prostituta in primo piano, dove il colore \u00e8 stato applicato in maniera talmente calligrafica e diluita da presentare la scorrevolezza dell'inchiostro. Basandosi su una rigorosa preparazione disegnativa, poi, Toulouse-Lautrec ricorre a una tavolozza composta da terra d'ombra, giallo limone, cremisi di alizarina, giallo di cadmio, rosso winsor, terra di Siena bruciata, nero, blu indaco, verde smeraldo, terra bruciata, bianco titanio e ocra gialla."}
{"id": "1074250", "revid": "7", "url": "https://it.wikipedia.org/wiki?curid=1074250", "title": "Massacro del Virginia Tech", "text": ""}
{"id": "1074258", "revid": "14691", "url": "https://it.wikipedia.org/wiki?curid=1074258", "title": "Cacciatori di Alieni", "text": ""}
{"id": "1074259", "revid": "93436", "url": "https://it.wikipedia.org/wiki?curid=1074259", "title": "Nicolas Roeg", "text": "Biografia.\nNicolas Roeg nacque a Londra il 15 agosto 1928. Dopo il servizio militare, durante il quale fece da proiezionista di film per la sua unit\u00e0, senza aver frequentato scuole o corsi di cinema, ottenne un lavoro come duplicatore di film presso il Marylebone Studio dove impar\u00f2 anche le tecniche di montaggio. Nel 1950 pass\u00f2 ai Borehamwood Studios della MGM dove lavor\u00f2 come assistente operatore e familiarizz\u00f2 con la fotografia; la svolta nella sua carriera avvenne quando fu assunto come direttore della seconda unit\u00e0 di fotografia nel film di David Lean \"Lawrence d'Arabia\" (1962), che lo rese noto nell'ambiente cinematografico inglese fino alla chiamata di Roger Corman che lo volle come direttore della fotografia in \"La maschera della morte rossa\" (1964). Seguirono poi altri film nei quali cur\u00f2 la fotografia ottenendo molte menzioni di merito: \"Dolci vizi al foro\" (1966) di Richard Lester, \"Fahrenheit 451\" (1966) di Fran\u00e7ois Truffaut, \"Via dalla pazza folla\" (1967) di John Schlesinger e \"Petulia\" (1968).\nRoeg spos\u00f2 nel 1957 Susan Stephen: il matrimonio dur\u00f2 vent'anni. Nel 1980 diresse Theresa Russell nel film \"Il lenzuolo viola\": si innamor\u00f2 e la spos\u00f2 (1982), creando un sodalizio privato e artistico che dur\u00f2 anni. Dopo il divorzio dalla Russell, spos\u00f2 Harriet Harper nel 2004. Mor\u00ec a 90 anni il 24 Novembre 2018.\nDirettore della fotografia.\nIl primo incarico di rilievo Roeg lo ottiene nel 1956 sul set di \"Sangue misto\" di George Cukor, come assistente di Freddie Young. Con gli anni sessanta la carriera di Roeg subisce una svolta importante tanto da lavorare come operatore sul set de \"I nomadi\" di Fred Zinnemann, su quello di \"Il garofano verde\" di Ken Hughes e su quello di \"Lawrence d'Arabia\" di David Lean. Le sue prime direzioni della fotografia vanno dal 1961 al 1963 e tra le altre cose includono pi\u00f9 di un film del regista inglese Robert Lynn, tra cui \"Dr. Crippen\", ispirato ad un fatto di cronaca nera del periodo edoardiano, il primo dei due film insieme a Clive Donner, \"The Caretaker\", scritto da Harold Pinter e l'ultimo dei suoi film fotografati in bianco e nero, \"The System\", diretto da Michael Winner. Il primo film a colori fotografato da Roeg \u00e8 \"La Maschera della morte rossa\" di Roger Corman dopo il quale si susseguono una serie di titoli importanti tra cui spicca \"Petulia\" di Richard Lester che anticipa aspetti tematici e stilistici pi\u00f9 tipici del suo cinema. Roeg diriger\u00e0 la fotografia anche per i suoi primi film come regista, ovvero nel 1970 per \"Sadismo\", l'anno successivo per \"L'inizio del cammino\" e nel 1972 per \"Glastonbury Fayre\", film concerto la cui regia fu condivisa insieme a Peter Neal e che registra l'atmosfera, lo spirito e la vitalit\u00e0 dell'edizione 1972 del festival di Glastonbury. Glastonbury Fayre \u00e8 anche la prima collaborazione tra Roeg e il direttore della fotografia Anthony B. Richmond, con il quale collaborer\u00e0 in seguito per altre sue regie.\nLa regia.\nAll'et\u00e0 di 40 anni decise di provare a dirigere un film, progettando \"L'inizio del cammino\" (1971), tratto da un romanzo di Edward Bond, ma nello stesso periodo lo scrittore e artista Donald Cammell, legato a Roeg da un'antica amicizia, lo chiam\u00f2 a collaborare per un altro progetto; nacque cos\u00ec \"Sadismo\" (1970), film che esplora l'identit\u00e0 e le relazioni che si vengono a creare tra Chas, un giovane criminale in fuga dalla legge e gli inquilini della casa in cui trova rifugio, Turner (interpretato da Mick Jagger), un cantante affermato in cerca di riaccendere il proprio talento e le sue due amanti bisessuali. La distribuzione del film ritard\u00f2 due anni a causa di contenuti tab\u00f9 quali l'uso di droghe allucinogene e la presenza di comportamenti sessuali devianti e quando usc\u00ec nelle sale nel 1970 era privo di alcune scene; nonostante il discreto successo all'epoca, il film \u00e8 diventato negli anni un vero e proprio \"cult\" e Roeg ebbe modo di sperimentare alcuni elementi di regia che saranno poi un punto costante della sua filmografia: allusioni visive, echi, rimandi, sovrimpressioni e la scelta di un montaggio frenetico ed evocatore. Nel 1971 realizz\u00f2 quindi \"L'inizio del cammino\", la storia di una ragazza e del giovane fratello che, abbandonati nel deserto australiano, incontrano un aborigeno durante il proprio walkabout, un rito di passaggio all'et\u00e0 adulta in cui il giovane si allontana dalla propria comunit\u00e0 per sopravvivere da solo nel deserto; il film indaga i principi della vita che sono oscurati dalla civilizzazione e che la ragazza impara a conoscere durante il walkabout che suo malgrado \u00e8 obbligata a compiere. In concorso al Festival di Cannes, il film non riusc\u00ec a ottenere la Palma d'oro. Nel 1973 usc\u00ec \"A Venezia... un dicembre rosso shocking\", che otterr\u00e0 ben otto candidature ai British Academy of Film and Television Arts Awards (BAFTA Awards), vincendo il premio solo per la miglior fotografia curata dal talentuoso Anthony B. Richmond, e in parte dallo stesso Roeg, non accreditato, che dopo questo film lascer\u00e0 completamente ad altri il compito che lo rese celebre nel panorama cinematografico e che considerava tra i pi\u00f9 importanti:I can't think how anyone can become a director without learning the craft of cinematography. I was very glad later when I was directing that I wasn't in the hands of a cinematographer and hoping that he would do it well. I would know what he was doing, and we could discuss how that scene would look. It was just lucky in a way that I didn't go to film school and just learned all this on the floor.Una caratteristica che accomuna i personaggi principali dei film di Roeg \u00e8 la loro immersione in un ambiente percepito come alieno puntando l'attenzione sulle strane relazioni che essi hanno con la maggior parte delle altre persone; questa caratteristica \u00e8 portata all'estremo nel suo successivo lavoro \"L'uomo che cadde sulla Terra\" (1976), la storia di un alieno (interpretato da David Bowie) che giunge sulla terra per trovare una soluzione ai problemi che minacciano di distruggere il suo pianeta ma finisce con l'assorbire i costumi e i vizi terrestri ed essere incapace di farvi ritorno. Sempre dal mondo della musica scelse il protagonista del suo film successivo: \"Il lenzuolo viola\" (1980); Art Garfunkel interpret\u00f2 il ruolo di Alex Linden, uno psicoanalista americano a Vienna che si innamora perdutamente di una ragazza, Milena (Theresa Russell), che diventa per lui una vera e propria ossessione. Il film gli valse il premio come miglior regista dell'anno ai London Critics Circle Film Awards (ALFS) e il People's choice awards al Toronto International Film Festival (TIFF).\nEureka e il periodo di declino.\n\"Eureka\" (1983), la storia di un cercatore d'oro che dopo la scoperta di un giacimento preziosissimo che lo rende uno degli uomini pi\u00f9 ricchi al mondo non riesce pi\u00f9 a trovare uno scopo nella sua vita, \u00e8 considerato da parte della critica il suo capolavoro, eppure la sua distribuzione incontr\u00f2 diverse difficolt\u00e0 e l'uscita nelle sale avvenne con due anni di ritardo; da questo momento i suoi film incontrarono difficolt\u00e0 notevoli ad essere distribuiti: \"La signora in bianco\" (1985), l'incontro in una stanza d'albergo nella stessa notte di Albert Einstein, Marilyn Monroe, Joe Di Maggio e Joseph McCarthy, fini subito nell'oblio nonostante il premio speciale per la tecnica ottenuto al festival di Cannes. Seguirono poi \"Castaway, la ragazza Venerd\u00ec\" (1987), storia di una coppia che passa un anno su un'isola deserta per un esperimento lanciato da una rivista, \"Aria\" (1987), l'unione di dieci brevi storie basate su celebri arie d'opera ognuna diretta da un regista diverso tra cui oltre a Roeg, autore del segmento \"Un ballo in maschera\", figurano anche Robert Altman e Jean-Luc Godard, e \"Mille pezzi di un delirio\" (1988), una riproposizione della storia di Edipo in un contesto moderno. Dopo \"Chi ha paura delle streghe?\" (1990) una favola dell'orrore adatta a bambini e ad adulti, usc\u00ec il dramma psicologico \"Oscuri presagi\" (1991) e \"Morti oscure\" (1995) in cui durante una cena un rinomato dottore racconta ai suoi ospiti la propria ossessione sessuale verso la governante, mentre all'esterno \u00e8 scoppiata una rivolta civile che contribuisce a rendere l'atmosfera della serata ancora pi\u00f9 cupa.\nFilm per la televisione.\nRoeg diresse anche alcuni film per la televisione:\"La dolce ala della giovinezza\" (1989), tratto da un dramma di Tennessee Williams, \"Cuore di tenebra\" (1993), tratto dall'omonimo romanzo di Joseph Conrad, \"Il massaggio dell'anima\" (1995), un dramma dalla forte componente erotica e \"Sansone e Dalila\" (1996), sul famoso episodio biblico. Dopo aver ricevuto due riconoscimenti alla carriera nel 1999 al British Indipendent Film Awards (BIFA) e al Raindance Film Festival e un altro nel 2005 al Copenaghen International Film Festival, Roeg torn\u00f2 dietro la macchina da presa nel 2006 con il thriller soprannaturale \"Puffball - L'occhio del diavolo\" (2007), uscito in Italia solo all'inizio del 2010, direttamente in DVD e tratto dal romanzo della scrittrice femminista Fay Weldon che conferma l'interesse di Roeg per le tematiche di genere, affrontate lungo tutto il suo cinema.\nStile.\nIl significato dell'opera cinematografica di Roeg \u00e8 legato innanzitutto all'utilizzo, in sede di montaggio, della tecnica narrativa detta, in Inglese, \"cut-up\" (o \"fishbowling\"), per cui un testo o una serie di riprese vengono collazionate in modo aleatorio per creare e riarrangiare il materiale d'origine. Conseguenza di questa tecnica, accompagnata da una spiccata sensibilit\u00e0 per l'espressivit\u00e0 dell'immagine, \u00e8 l'adozione di linee narrative non convenzionali e significati suggestivi. Accade spesso che Roeg organizzi il materiale in forme semicoerenti, riservandosi di ricomporre il senso generale nelle sequenze finali dei film, in cui si addensano informazioni cruciali per lo sciogliersi dei nodi della trama. Queste tecniche narrative e la sensibilit\u00e0 di Roeg per i \"presentimenti\" che l'immagine reca in s\u00e9 hanno influenzato profondamente registi quali Ridley Scott e Fran\u00e7ois Ozon. ma soprattutto autori che hanno lavorato con l'idea di tempo e sequenza come Atom Egoyan, Denis Villeneuve, e molti autori britannici tra cui David Hare, Peter Medak, Simon Rumley, autore quest'ultimo per il quale Roeg ha offerto l'ultima prova della sua carriera, come produttore esecutivo di \"Crowhurst\" (2017)."}
{"id": "1074260", "revid": "1543377", "url": "https://it.wikipedia.org/wiki?curid=1074260", "title": "Ottmar Mergenthaler", "text": "Venne definito \"il secondo Johannes Gutenberg\" perch\u00e9 la sua invenzione, la linotype (1886), rivoluzion\u00f2 l'arte della stampa, consentendo di impostare i caratteri mobili in una pagina in modo facile e veloce.\nBiografia.\nPrima dell'invenzione della linotype, nessun giornale aveva pi\u00f9 di otto pagine, in quanto il procedimento di composizione manuale di una pagina richiedeva ore di lavoro. Tale invenzione, insieme a quella della rotativa, acceler\u00f2 enormemente i tempi della stampa, contribuendo alla diffusione di libri e giornali come prodotti di massa, e stimolando di conseguenza il diffondersi dell'alfabetizzazione in strati sempre pi\u00f9 vasti della popolazione dei paesi industrializzati.\nMergenthaler nacque a Hachtel, nel Baden-W\u00fcrttemberg, in Germania.\nEra il terzo figlio di un insegnante, e fin da giovanissimo dimostr\u00f2 interesse e talento per la meccanica, convincendo il padre a sistemarlo come apprendista presso un orologiaio di nome Hahl. Questo apprendistato gli diede le nozioni tecniche necessarie per la sua futura attivit\u00e0 di inventore. Nel 1872 emigr\u00f2 negli Stati Uniti e and\u00f2 a lavorare a Washington presso la bottega di August Hahl, figlio del suo maestro orologiaio. Era molto ingegnoso e creativo, e a 20 anni ottenne il suo primo brevetto. In breve tempo divenne comproprietario della bottega. Il 17 agosto 1876 un uomo di nome Charles Moore, che aveva sentito parlare del suo talento, entr\u00f2 nella bottega e gli parl\u00f2 di una sua invenzione, una macchina da scrivere per giornali che avrebbe dovuto, nelle sue intenzioni, sostituire la pratica della composizione manuale della pagina; la sua macchina in realt\u00e0 non funzionava, ed egli gli propose di crearne un modello migliore.\nMergenthaler vide subito cosa non funzionava nella macchina costruita da Moore, e si mise subito al lavoro per migliorarla, ma ci vollero dieci anni prima che raggiungesse il risultato desiderato. Il 3 luglio 1886 Mergenthaler present\u00f2 la sua invenzione al New York Tribune, il cui proprietario, Whitelaw Reid, aveva per anni incoraggiato i suoi studi. Gli azionisti del giornale e i sindacati, invece, si opposero dapprima violentemente a questa innovazione. Infine, per\u00f2, l'importanza della sua invenzione fu riconosciuta, e per Mergenthaler arrivarono il successo e gli onori meritati in tanti anni di instancabile lavoro.\nDopo pochi anni Mergenthaler si ammal\u00f2 di tubercolosi, ma continu\u00f2 a lavorare incessantemente alle sue invenzioni fino alla morte prematura, avvenuta all'et\u00e0 di 44 anni."}
{"id": "1074261", "revid": "8211357", "url": "https://it.wikipedia.org/wiki?curid=1074261", "title": "Nicholas Roeg", "text": ""}
{"id": "1074262", "revid": "287204", "url": "https://it.wikipedia.org/wiki?curid=1074262", "title": "Leone d'oro - Il peggio di Leone di Lernia", "text": "Leone d'oro - Il peggio di Leone di Lernia \u00e8 una raccolta del 2005 di Leone Di Lernia."}
{"id": "1074263", "revid": "146136", "url": "https://it.wikipedia.org/wiki?curid=1074263", "title": "Vulpes vulpes vulpecula", "text": ""}
{"id": "1074264", "revid": "146136", "url": "https://it.wikipedia.org/wiki?curid=1074264", "title": "Vulpes vulpes macroura", "text": ""}
{"id": "1074265", "revid": "146136", "url": "https://it.wikipedia.org/wiki?curid=1074265", "title": "Vulpes vulpes alticola", "text": ""}
{"id": "1074266", "revid": "146136", "url": "https://it.wikipedia.org/wiki?curid=1074266", "title": "Vulpes vulpes anatolica", "text": ""}
{"id": "1074267", "revid": "146136", "url": "https://it.wikipedia.org/wiki?curid=1074267", "title": "Vulpes vulpes atlantica", "text": ""}
{"id": "1074268", "revid": "2179843", "url": "https://it.wikipedia.org/wiki?curid=1074268", "title": "University of Central Florida", "text": "L'Universit\u00e0 della Florida Centrale (in inglese: University of Central Florida), nota anche con la sigla UCF, \u00e8 un'universit\u00e0 pubblica con sede a Orlando in Florida.\nStoria.\nFondata il 10 giugno 1963 con il nome Florida Technological University, assunse il nome corrente il 6 dicembre 1978."}
{"id": "1074269", "revid": "113330253", "url": "https://it.wikipedia.org/wiki?curid=1074269", "title": "Il ponte giapponese", "text": "Il ponte giapponese \u00e8 un dipinto realizzato a olio su tela nel 1899 circa dal pittore francese Claude Monet. Misura cm 89,5x115,3.\nIl soggetto \u00e8 ispirato al giardino in stile giapponese del pittore presso Giverny, dove egli coltivava diverse piante esotiche che decoravano un ponticello di legno. Lo dipingeva in varie ore del giorno per vedere la luce del sole come cambiava. Le pennellate sono veloci, intense e in direzioni diverse in modo da dare l'impressione del movimento. La luce si riflette sulle foglie degli alberi e le ombre diventano colorate. Questo dipinto trasmette dei sentimenti forti e contrastanti attraverso il giallo ed il rosso.\nCollegamenti esterni.\nMoMA, Museum of Modern Art \u2013 Sito Ufficiale "}
{"id": "1074270", "revid": "124475493", "url": "https://it.wikipedia.org/wiki?curid=1074270", "title": "Servizi segreti greci", "text": "I servizi segreti greci si identificano oggi con il Servizio nazionale per l'informazione (EYP) (in greco Ethniki Ypiresia Pliroforion, \u0395\u03b8\u03bd\u03b9\u03ba\u03ae \u03a5\u03c0\u03b7\u03c1\u03b5\u03c3\u03af\u03b1 \u03a0\u03bb\u03b7\u03c1\u03bf\u03c6\u03bf\u03c1\u03b9\u03ce\u03bd, \u0395.\u03a5.\u03a0) che ha sede ad Atene 10177, via Panaghioti Kanellopoulou 4.\nL'\u0395\u03a5P \u00e8 attualmente la principale e la pi\u00f9 nota branca dei servizi segreti della Grecia, l'agenzia ufficiale che concentra ed elabora le informazioni per poi distribuirle agli aventi diritto. Essa \u00e8 stata istituita con la legge 1645 del 1986 e risponde al ministro per l'ordine pubblico. Naturalmente l'EYP non \u00e8 il solo ente che raccoglie e gestisce informazioni riservate ed anche il Ministero degli Affari Esteri greco appare dotato di analoga, potente struttura, almeno a giudicare dagli eventi del febbraio 1999, correlati alla cattura di Abdullah \u00d6calan che sconvolsero la vita politica del paese.\nStoria dei servizi segreti greci.\nIl 9 maggio 1953 fu istituito il Servizio centrale per l'informazione (in greco \"Kentrik\u00ec Ypiresia Plirofori\u00f2n, KYP\").\nLa nascita dell'agenzia avvenne con il sostegno e il contributo finanziario della CIA e dei suoi agenti di stanza ad Atene negli anni del secondo dopoguerra. Tom Karamesinis, uno statunitense oriundo greco ne fu il primo direttore (1950-1954).\nNegli anni seguenti gli Stati Uniti annullarono ogni tentativo greco di costituire un ente di servizi segreti che potesse funzionare in accordo con gli interessi nazionali e il KYP non fu che un'agenzia d'oltremare della CIA, a questa completamente asservito.\nNel primo decennio di vita le attivit\u00e0 del KYP furono, almeno apparentemente, di modesta entit\u00e0 e i suoi sforzi furono tesi ad impedire qualsiasi relazione della Grecia con i confinanti stati balcanici al tempo sotto regimi comunisti.\nSi crede che il KYP sia stato il promotore del complotto che port\u00f2 all'assassinio del deputato di sinistra Grigoris Lambrakis avvenuto a Salonicco nel 1963 ma non esistono documenti comprobanti.\nNell'aprile del 1967 la Grecia cadde sotto la dittatura militare. Molti degli ufficiali promotori del colpo di Stato tra cui Giorgio Papadopoulos e Nikolaos Markezinis potevano vantare una lunga militanza nel KYP. \u00c8 opinione diffusa che il regime militare in Grecia sia stata voluto dagli americani per consentire i rifornimenti USA ad Israele in vista della Guerra dei sei giorni, scoppiata nel giugno successivo ma anche in questo caso non sono stati estratti dagli archivi documenti a sostegno dell'ipotesi.\nNegli anni del regime militare (1967-1974) il KYP controll\u00f2 e sched\u00f2 l'attivit\u00e0 di quei greci che, dissentendo dal regime, avevano preferito riparare all'estero. Intensa fu, in questo senso, l'attivit\u00e0 del KYP in Italia e molti dei suoi agenti che operavano su suolo italiano strinsero rapporti molto stretti con il principe Junio Valerio Borghese, promotore del cosiddetto Golpe Borghese destinato a fallire sul nascere.\nCon il ripristino della democrazia nel paese (1974), il potere dell'agenzia fu decurtato e ancora di pi\u00f9 lo fu quando i socialisti guidati da Andreas Papandreou vinsero le elezioni. Nel 1986 i socialisti vararono la legge 1645/86 che elaborava un nuovo statuto dei servizi segreti e provvedeva altres\u00ec a rinominare l'agenzia in \"EYP\".\nA capo dei servizi fu posto il deputato socialista Kostas Tsimas che aveva contribuito alla redazione del testo di legge che riformava i servizi.\nDa quel momento in poi la nuova agenzia si \u00e8 concentrata soprattutto sugli alleati della NATO turchi, secondo le nuove priorit\u00e0 greche in tema di sicurezza nazionale.\nStoria recente.\nIl caso Steven John Lalas.\nIl 3 maggio 1993 le autorit\u00e0 americane arrestarono Steven John Lalas, un impiegato del dipartimento di stato che per 16 anni aveva sistematicamente trafugato informazioni militari e conversazioni \"top secret\" anche tra il presidente degli Stati Uniti e l'ambasciatore americano ad Atene per consegnarle regolarmente ad un agente dell'EYP, Anacsagoras Spit\u00e0s (\"in greco: \u0391\u03bd\u03b1\u03be\u03b1\u03b3\u03cc\u03c1\u03b1\u03c2 \u03a3\u03c0\u03b9\u03c4\u03ac\u03c2\").\nAssistenza ai serbo-bosniaci.\nSecondo il professore C. Wiebes dell'Universit\u00e0 di Amsterdam, i servizi segreti greci hanno sistematicamente sabotato le operazioni NATO in Bosnia nel triennio 1992-1995, in un tentativo di aiutare i nazionalisti serbo-bosniaci che la Grecia aveva generalmente sostenuto durante la guerra civile jugoslava. Nel suo rapporto al governo dei Paesi Bassi dal titolo \"Intelligence en de oorlog in Bosnie 1992-1995\", il professore denuncia che l'EYP trafug\u00f2 piani di intervento militare NATO (ai quali la Grecia, in qualit\u00e0 di membro dell'alleanza, ha diritto di accesso) per poi passarli ai serbo-bosniaci e soprattutto al loro capo, il generale Ratko Mladi\u0107. I fatti avvennero nell'estate del 1995. In considerazione delle affermazioni contenute nel rapporto Wiebes, la NATO precluse l'accesso delle autorit\u00e0 greche alle sue informazioni riservate.\nCattura di Abdullah \u00d6calan.\nIl 15 febbraio 1999 Abdullah \u00d6calan fu catturato dai Servizi segreti turchi (MIT) mentre usciva dalla sede dell'ambasciata greca a Nairobi dove l'avevano condotto agenti dell'EYP nell'estremo tentativo di sottrarlo al piano di cattura elaborato dai loro rivali turchi.\nScandalo delle intercettazioni telefoniche nel biennio 2004-2005.\nL'agenzia si trov\u00f2 ancora una volta nell'occhio del ciclone in seguito allo Scandalo delle intercettazioni telefoniche 2004-2005. Lo scandalo scoppi\u00f2 per il suicidio di un ingegnere software della Vodafone, \"Costas Tsalikidis\", sospettato di aver fornito assistenza a servizi segreti stranieri per l'installazione di un programma di monitoraggio nei computer della sede centrale della compagnia di telefonia mobile. Il programma permetteva di intercettare le chiamate personali del Primo Ministro greco e di numerosi personaggi politici e ufficiali militari, compreso il capo dell'EYP, durante i Giochi olimpici tenutisi in Grecia nel 2004.\nAltri numeri spiati erano quello del presidente dell'organizzazione \"Stop the War\", quelli di numerosi giornalisti, cos\u00ec come quelli appartenenti a Musulmani ed Arabi residenti in Grecia.\nUna successiva inchiesta governativa scopr\u00ec che le antenne che ricevevano le intercettazioni erano installate in appartamenti nei pressi dell'Ambasciata degli Stati Uniti.\nL'EYP fu costretto ad assumersi le sue responsabilit\u00e0 per il suo insuccesso nel proteggere la privacy dei governanti del paese.\nArresto di Islamici.\nPi\u00f9 o meno nello stesso periodo l'EYP ha ricevuto altra pubblicit\u00e0 negativa quando membri della comunit\u00e0 pachistana in Grecia si sono fatti avanti e hanno accusato agenti dei servizi greci di essere stati arrestati ed interrogati in segreto in merito a potenziali legami con il fondamentalismo islamico all'estero.\nGli arresti, che sarebbero avvenuti prima dei Giochi olimpici tenutisi in Grecia nel 2004 e probabilmente erano legati a problemi di sicurezza dell'evento, hanno avuto una vasta eco in Grecia, specialmente grazie al fatto che alcuni degli arrestati hanno sostenuto di essere stati torturati e minacciati con armi cariche durante gli interrogatori.\nNel settembre 2006 i pachistani avrebbero identificato i luoghi in cui sarebbero avvenuti gli interrogatori a Halkoutsi (Attica orientale), Aspropyrgos (a ovest di Atene), sul Monte Parnete (a nord di Atene) e ad Aghia Paraskevi (zona a nord-est del centro di Atene). Almeno una di queste localit\u00e0 si ritiene faccia parte di una base militare greca. Nonostante le forti accuse l'EYP ha negato ogni responsabilit\u00e0 negli arresti e ha rifiutato di fare ulteriori commenti sulla vicenda.\nRuolo nel programma di deportazione clandestine della CIA.\nSecondo informazioni pubblicate dal giornale greco \"To Pontiki\", l'EYP ha fornito assistenza alla CIA per il suo programma di deportazioni clandestine dal 2002 in poi. Secondo quanto riportato sarebbero almeno tredici i voli della CIA che portavano prigionieri deportati clandestinamente cui \u00e8 stato permesso di fare scalo in Grecia in quel periodo.\nMissione.\nL'obbiettivo del Servizio Nazionale per l'Informazione E.Y.P \u00e8 la sicurezza nazionale. L'agenzia adempie a questa funzione in tre modi principali:\nPersonale.\nL'attuale direttore generale dell'EYP \u00e8 Ioannis Korandis, un diplomatico che ha preso il posto di Pavlos Apostolidis, ex segretario generale del ministero degli affari esteri fino al 3 marzo 1999.\nL'EYP impiega le seguenti categorie di personale:\nTra gli agenti \"segreti\" greci, saliti alla ribalta delle cronache e quindi destituiti dal loro incarico sono:"}
{"id": "1074272", "revid": "465169", "url": "https://it.wikipedia.org/wiki?curid=1074272", "title": "Scenotecnica", "text": "La scenotecnica, ovvero \"tecnica della scenografia\", comprende la totalit\u00e0 delle discipline necessarie al pieno sviluppo dell'azione drammatica. \u00c8 l'applicazione artistica e tecnica per la costruzione dei macchinari di qualsiasi sorta, da utilizzarsi nella realizzazione di uno spettacolo teatrale o la messa in scena di un film.\nAmbiti di attivit\u00e0.\nLa scenotecnica comprende le arti della:\nAppartengono al settore della Scenotecnica anche i tecnici che in laboratorio realizzano praticamente le scenografie: falegnami, fabbri e scenografi realizzatori (detti a volte \"pittori di scena\").\nLa scenotecnica \u00e8 un'arte subalterna e non fine a s\u00e9 stessa: essa \u00e8 asservita al gusto ed alle esigenze dello scenografo, il quale indica nel suo progetto l'effetto visivo destinato esprimere un suo pensiero artistico, dopodich\u00e9 spetta ad un'altra maestranza il compito di creare un \u201cqualcosa\u201d in grado di restituire questa suggestione. Non \u00e8 solo attraverso la progettazione e l'assemblaggio dei macchinari pi\u00f9 vari, ottenuti combinando diverse piccole entit\u00e0 meccaniche a s\u00e9 stanti (argani, verricelli, guide, carrucole, funi, catene, ingranaggi, rondelle, pesi, botole ecc.), che si concretizza il pensiero dello scenografo, ma tutto pu\u00f2 essere utile e di tutto ci\u00f2 che si ha sottomano bisogna saper far uso.\nCome indicato da Bruno Mello nel suo trattato di scenotecnica contemporanea, tale maestranza ricopre parecchi ambiti.\nAnche se fino a pochi decenni fa lo scenografo era la medesima persona che si occupava anche dell'ideazione dei macchinari necessari alla realizzazione delle proprie scenografie, oggi, lo scenotecnico \u00e8 solo colui che si occupa della progettazione e dell'invenzione di tali strumenti. \nPer fare ci\u00f2 necessit\u00e0 di un vasto bagaglio di conoscenze provenienti da diversi ambiti: ingegneristico, architettonico, storico, teatrale ed infine anche legale, poich\u00e9 tutte le attrezzature progettate devono essere conformi alle norme di sicurezza stabilite in Italia dalla ex legge 626, ora legge 81/08).\nTali forme di sapere non sono sufficienti da sole a fornire la base per questo lavoro: a tutto va aggiunta una considerevole dose di immaginazione e fantasia, elemento fondamentale e non secondario poich\u00e9 come tutto ci\u00f2 che ha a che fare con l'invenzione e l'arte non pu\u00f2 trascendere dalla dimensione dalla fantasia."}
{"id": "1074273", "revid": "78273", "url": "https://it.wikipedia.org/wiki?curid=1074273", "title": "Museo Belliniano", "text": ""}
{"id": "1074274", "revid": "1656773", "url": "https://it.wikipedia.org/wiki?curid=1074274", "title": "Hello Kitty", "text": " \u00e8 un personaggio immaginario prodotto dall'azienda giapponese Sanrio.\nIl personaggio.\nNata nel 1974 per mano della designer Yuko Shimizu, \u00e8 caratterizzata da un fiocco rosso sopra l'orecchio sinistro (talvolta il fiocco \u00e8 rimpiazzato da un fiore a cinque petali o sono presenti entrambi, pi\u00f9 raramente indossa altri accessori) e dall'assenza della bocca, eccezione fatta per la serie animata, in cui invece la bocca \u00e8 visibile. Il suo nome completo \u00e8 Kitty White (nome ispirato al gatto Kitty del libro fantasy Attraverso lo specchio), \u00e8 inglese e vive a Londra, \u00e8 del segno dello Scorpione, ama le torte di mele, ha una sorella gemella, frequenta la terza elementare, quindi ha circa 8 anni.\nIntorno al personaggio di Hello Kitty ruota un universo di pupazzi dalle fattezze infantili. Creata nel 1974 a Tokyo e registrata nel 1976, Hello Kitty \u00e8 attualmente un marchio molto forte, che genera un fatturato annuale di 1 miliardo di dollari attraverso un merchandising variegato, buona parte del quale su licenza, il quale ogni anno vede moltiplicarsi le offerte attraverso una gran variet\u00e0 di prodotti.\nSuccesso internazionale.\nLa prima apparizione di Hello Kitty negli Stati Uniti risale al 1976. Dal 1983 ha il ruolo di ambasciatore dell'UNICEF presso i bambini. Il successo, fino a farne un vero oggetto di culto, ebbe avvio a partire dalla seconda met\u00e0 degli anni novanta, quando celebrit\u00e0 come Mariah Carey l'adottarono come status symbol.\nSeguirono altre celebrit\u00e0 americane che contribuirono al suo successo: Britney Spears, Ricky Martin, Mariah Carey, Mandy Moore, Raven-Symon\u00e9, Varla Jean Merman, Lady GaGa, Paris e Nicky Hilton, tutti fotografati con oggetti che ritraggono Hello Kitty. La cantante Lisa Loeb, che \u00e8 la testimonial della chitarra rosa Hello Kitty Stratocaster le ha dedicato un intero album chiamato \"Hello Lisa\".\nNel 2009 la Sanrio ha stipulato un accordo pubblicitario esclusivo con il noto musicista giapponese Yoshiki Hayashi (X Japan) per la creazione di una serie di gadget ritraenti un Hello Kitty con le sue sembianze, chiamato \"Yoshikitty\". Yoshiki Hayashi comporr\u00e0 tra il 2012 e il 2013 la nuova theme song di Hello Kitty.\nGadget.\nSebbene in origine indirizzata ad un pubblico di ragazzine, attualmente il logo di Hello Kitty accompagna prodotti di diverse tipologie. Parte del merchandising \u00e8 rappresentata da beni di uso comune (matite, quaderni, orologi, bracciali); altri spaziano dai computer agli aeroplani, al punto che la Fender ha prodotto una chitarra Stratocaster modello Hello Kitty (Hello Kitty Stratocaster). In Giappone non \u00e8 pi\u00f9 considerata adatta solo alle ragazzine: infatti, sono in vendita capi di biancheria intima per adulti e persino abiti da sposa. Negli USA il fenomeno \u00e8 meno accentuato, ma il numero di prodotti in commercio \u00e8 in costante crescita.\nIl primo prodotto in assoluto a portare l'immagine di Hello Kitty fu un portamonete in vinile venduto per 240 yen (circa \u20ac1,84).\nCartoni animati.\nIl target dei cartoni animati di Hello Kitty \u00e8 rappresentato dai bambini. Nei film animati prodotti da Sanrio tra il 1977 e il 1985, Hello Kitty compare in cameo.\nLa prima serie animata di cui Hello Kitty \u00e8 protagonista fu trasmessa negli Stati Uniti nel 1987. Chiamata \"Hello Kitty's Furry Tale Theatre\" (inedita in Italia) e prodotta da Sanrio in cooperazione con DiC Entertainment, era la parodia di alcune famose fiabe e film di successo di quel periodo.\nDal 1989 in Giappone vennero realizzati per il mercato home video una decina di film ispirate ad altre fiabe famose aumentando la qualit\u00e0 e la durata. Questa serie in Italia s'intitola \"Le favole di Hello Kitty\".\nNel 1991 in Giappone venne realizzato per il mercato home video la serie \"Hello Kitty and Friends\" trasmessa negli USA nel 1993. Questa serie in Italia s'intitola \"Le fiabe di Hello Kitty\".\nNel 1993 esce la serie giapponese \"Daisuki! Har\u014d Kiti\", prodotta da Sanrio/Enoki Films, con 39 episodi di 22 minuti ciascuno. La serie viene proposta in Italia due anni dopo, nel 1995, su Rai 2 col nome di Hello Kitty.\nDal 1994 in Giappone \u00e8 uscito per il mercato home video in VHS \"Hello Kitty to Issho\": una serie a sfondo educativo. In Italia la serie fu importata dalla Dynit con il titolo \"Imparando con Hello Kitty\".\nIn Giappone, Hello Kitty fu protagonista della serie \"Hello Kitty's Paradise\": 16 episodi trasmessi tra il 1999 e il 2011. Questa versione fu trasmessa negli USA nel 2000.\nNel 2000 in Giappone \u00e8 uscito per il mercato home video \"Hello Kitty's Animation Theatre\". In Italia la serie \u00e8 andata in onda nel 2007 con il titolo \"Hello Kitty - Il teatrino delle fiabe\".\nNel 2001, Nicola Bartolini Carrassi acquista per Fox Kids/Jetix una seconda serie in lingua italiana, composta da 32 episodi di 11 minuti l'uno. In entrambe le serie la voce di Kitty \u00e8 della doppiatrice Tatiana Dessi. Sempre Carrassi proporr\u00e0 con 20th Century Fox un nuovo adattamento di \"Hello Kitty's Paradise\", con la protagonista, questa volta doppiata da Federica Valenti.\nNel 2006 in Giappone \u00e8 uscita una serie animata di pongo dal titolo \"Hello Kitty's Stump Village\". In Italia \u00e8 andata in onda nel 2007 con il titolo \"Il villaggio di Hello Kitty\".\nNel 2006 in Giappone \u00e8 uscita una serie animata realizzata in computer grafica intitolata \"The Adventures of Hello Kitty &amp; Friends\". In Italia la serie \u00e8 andata in onda nel 2008 con il titolo \"Le avventure di Hello Kitty\".\nDal 2006 al 2008 Sanrio ha trasmesso su TV Tokyo la trilogia di \"Hello Kitty: Ringo no M\u014dri\". In Italia sono andate in onda dal 2009 al 2010 con i seguenti titoli: \"Hello Kitty - Alla ricerca delle mele magiche\", \"Hello Kitty - Il bosco dei misteri\" e \"Hello Kitty - Parallel Town\".\nVideogiochi.\nHello Kitty \u00e8 protagonista di diversi videogiochi, ma pochi sono stati pubblicati al di fuori del Giappone. \nDi seguito la lista in ordine cronologico (parziale) dei videogiochi con titolo, console supportate e anno di uscita.\nAltri media.\nManga.\nTra il 2007 e il 2008 sono stati pubblicati due manga di Hello Kitty, entrambi serializzati per la rivista giapponese Ribon. I loro titoli sono \"Hello Kitty Doki\" (pubblicato tra dal Maggio 2007 all'Aprile 2008) e \"Hello Kitty Peace\" (pubblicato nel Giugno 2008).\nNel Marzo 2016, Sanrio ha pubblicato il manga online \"Ichigoman\", dove Hello Kitty diventa una supereroina con un vestito a tema fragola (\"ichigo\" significa fragola in giapponese). Il manga \u00e8 stato creato da Toshiki Inoue e Shakua Sinkai e ha avuto anche una versione fisica, la cui diffusione \u00e8 stata solamente limitata in Giappone.\nInoltre strisce a fumetti su Hello Kitty vengono pubblicate su \"The Strawberry News\", rivista mensile (stampata solo per il Giappone) a cura della Sanrio.\nMusica.\nIl 7 ottobre 2008 l'etichetta discografica Lakeshore Records pubblica l'album \"Hello Kitty - Hello World\" ispirato al personaggio della Sanrio. L'album conta i brani di vari artisti: Keke Palmer, Cheryl Yie, Mandy Ventrice, Gen, Anijel Emme, Jennifer Marks, Lindsay Dennis, The Seventeens, Emma Hunton e Cori Yarckin."}
{"id": "1074330", "revid": "4711", "url": "https://it.wikipedia.org/wiki?curid=1074330", "title": "Comandante in Capo", "text": ""}
{"id": "1074333", "revid": "1216132", "url": "https://it.wikipedia.org/wiki?curid=1074333", "title": "Miro (software)", "text": "Miro, un tempo conosciuto sotto il nome di Democracy Player, Democracy o DTV, \u00e8 un lettore multimediale open source e multipiattaforma sviluppato dalla Participatory Culture Foundation (PCF). Pu\u00f2 automaticamente scaricare e visualizzare successivamente i filmati dai canali basati su RSS, pu\u00f2 gestire poi i file scaricati e categorizzarli secondo cartelle. \u00c8 basato su XULRunner, ed \u00e8 software libero distribuito sotto la licenza GPL. Miro pu\u00f2 girare sotto GNU/Linux, macOS e Windows; integra il supporto al formato RSS aggregator, un client BitTorrent ed il player VLC media player (o Xine Media Player sotto GNU/Linux). Miro fa parte della piattaforma \"Democracy TV\", che include Broadcast Machine e Video Bomb.\nIl cambio del nome da Democracy Player in Miro \u00e8 avvenuto il 17 luglio 2007, in occasione della distribuzione della versione 0.9.8, per presentarsi col nome aggiornato al momento della distribuzione della versione 1.0.\nLe novit\u00e0 pi\u00f9 importanti della versione 2.0 sono la rinnovata interfaccia grafica molto pi\u00f9 adeguata ai tempi, la possibilit\u00e0 di aggiunta di podcast audio, la separazione della finestra video dal programma ed infine l'aggiunta della sezione siti alla barra dei feed.\nCanali.\nCos\u00ec come viene citato dalla pagina principale del sito web, Miro dispone di quasi 5500 canali, numero in costante crescita, di cui poter usufruire liberamente. Molti di questi sono in formato HDTV.\nL'interfaccia di Miro permette una suddivisione dei canali presenti nel database per categorie, popolarit\u00e0, formato video, linguaggio, eccetera. \u00c8 possibile altres\u00ec cercare i canali per nome o per contenuti della loro descrizione."}
{"id": "1074335", "revid": "92723", "url": "https://it.wikipedia.org/wiki?curid=1074335", "title": "Vy\u0161\u010da Liha 2002-2003", "text": "L'edizione 2002-03 del Campionato ucraino di calcio (\"Vy\u0161\u010da Liha\") vide la vittoria finale della .\nCapocannoniere del torneo fu Maksim Shatskix (), con 22 reti."}
{"id": "1074338", "revid": "1776051", "url": "https://it.wikipedia.org/wiki?curid=1074338", "title": "Trasporti in Portogallo", "text": "Questa voce raccoglie le principali tipologie di trasporti in Portogallo.\nTrasporti su rotaia.\nRete ferroviaria.\nIn totale: 2.790\u00a0km di linee ferroviarie (dati 2006)\nReti metropolitane.\nLa metropolitana di Lisbona \u00e8 in funzione nella capitale del Portogallo dal 1959 mentre nella citt\u00e0 di Porto dal 2002 funziona una linea di metropolitana leggera, con percorso in parte sotterraneo.\nReti tranviarie.\nIl servizio tranviario, a trazione elettrica, \u00e8 presente a Lisbona (dal 1901, gestito dal Carris) e nella citt\u00e0 di Porto (dal 1895; attuale operatore: STCP) con due linee turistiche esercitate con tram storici.\nTrasporti su strada.\nRete stradale.\nStrade pubbliche: in totale 72.600\u00a0km (dati 2002)\nReti filoviarie.\nAttualmente i filobus sono presenti solo a Coimbra (dal 1947), gestiti dallo SMTUC su due linee urbane.\nAutolinee.\nTrasporti urbani e suburbani.\nPrincipali operatori che gestiscono in citt\u00e0 linee automobilistiche:\nTrasporti interurbani.\nTra le principali citt\u00e0 del Portogallo, esistono collegamenti rapidi esercitati da un'unica organizzazione, attiva dal 1995: la \"Rede Nacional de Expressos\".\nAziende private gestiscono trasporti tra gli alberghi e le principali mete turistiche.\nIdrovie.\nIn totale il Portogallo dispone di 820\u00a0km di acque navigabili.\nTrasporti aerei.\nIn totale: 66 (dati 1999)\na) con piste di rullaggio pavimentate: 40.\nb) con piste di rullaggio non lastricate: 26.\nAltri progetti.\n "}
{"id": "1074340", "revid": "1543377", "url": "https://it.wikipedia.org/wiki?curid=1074340", "title": "BMW Serie 02", "text": "La Serie 02 (sigla di progetto iniziale: Typ 114) \u00e8 una famiglia di autovetture di fascia medio-alta prodotte dalla BMW tra il 1966 ed il 1977. \nStoria e profilo.\nGenesi del modello.\nDopo aver migliorato la sua situazione economica grazie al successo della gamma Neue Klasse e della piccola 700, la BMW pens\u00f2 ad un modello con caratteristiche sportive, che unisse la meccanica e i brillanti motori delle sue nuove berline a 4 porte con un corpo vettura pi\u00f9 compatto e quindi pi\u00f9 leggero. Si cominci\u00f2 a prendere in considerazione l'idea gi\u00e0 nel corso del 1963: il 26 novembre dello stesso anno venne stabilito in una riunione del direttivo che la nuova vettura, \"sorella minore\" delle gi\u00e0 esistenti \"1500\" e \"1800\", sarebbe stata costruita partendo dal pianale accorciato di queste ultime. In realt\u00e0 non mancarono perplessit\u00e0 da parte di alcuni membri del consiglio di amministrazione, primo fra tutti l'azionista di maggioranza Herbert Quandt, che nel 1964 prov\u00f2 a proporre anche una versione a 4 porte e a passo corto, ma la proposta venne bocciata per ragioi di costi troppo elevati che si sarebbero ripercossi negativamente sul prezzo finale di listino. Il progetto \"Typ 114\" venne quindi avviato il 17 gennaio 1965. La scelta della carrozzeria cadde sulla configurazione 3 volumi a 2 porte, soluzione molto in voga in Germania e nel Nord Europa, la quale avrebbe consentito di ottenere un corpo vettura appunto pi\u00f9 compatto, riproponendo per\u00f2 gli stessi temi stilistici della versione a 4 porte (oggi si chiamerebbe \"family feeling\") per sottolinearne la parentela tecnica, ma anche perch\u00e8 tale impostazione stilistica avrebbe permesso pi\u00f9 facilmente di ottenere consensi presso la clientela, visto il gi\u00e0 evidente successo di vendite della \"Neue Klasse\". \nAncora una volta, il disegno della carrozzeria venne affidato a Giovanni Michelotti, che ripropose le forme introdotte dalla \"Neue Klasse\" ed alla quale pot\u00e8 rifarsi per realizzare le forme del nuovo modello. La progettazione e lo sviluppo della nuova BMW richiese solo 14 mesi, conformemente a quanto imposto dal direttivo. La presentazione della nuova gamma avrebbe dovuto aver luogo in anteprima al Salone di Ginevra del 1966. In realt\u00e0, poich\u00e8 tale presentazione avvene in concomitanza con il cinquantesimo anniversario della casa dell'Elica, il consiglio di amministrazione della BMW decise di posticipare l'appuntamento con la kermesse ginevrina per presentare la nuova nata presso lo stabilimento di Monaco di Baviera, dove veniva assemblata, alla presenza del Presidente della Baviera Alfons Goppel, del sindaco della citt\u00e0 bavarese Jochen Vogel e di altre personalit\u00e0 di spicco. Il giorno dopo, anche la stampa ebbe modo di toccare con mano la nuova vettura di casa BMW. Solo successivamente venne portata alla fiera di Ginevra, dove numerosi visitatori, anche da altri Paesi europei, ebbero modo di ammriare il nuovo modello, che venne presentato ufficialmente come BMW \"1600\". Non si corse il rischio di confondere questo modello con la \"1600\" a 4 porte in quanto quest'ultima venne prontamente tolta di listino proprio al lancio della versione a due porte. Ma in ogni caso, sebbene \"1600\" fosse stata la sua denominazione ufficiale, questo nuovo modello diverr\u00e0 noto come \"1600-2\", dove la cifra \"2\" stava ad indicare la versione a due porte e verr\u00e0 adottata anche dalla casa stessa, a tal punto da essere in seguito integrata nelle denominazioni dei modelli successivi dando luogo appunto alla \"Serie 02\". \nLa BMW \"1600-2\".\nDesign interno ed esterno.\nCome gi\u00e0 accennato in precedenza, la \"1600-2\", primo modello rappresentante della \"Serie 02\", ripropose in forma leggermente aggiornata lo stile delle \"sorelle\" a 4 porte, stile a cui contribu\u00ec anche il \"nostro\" Giovanni Michelotti. Il frontale mantenne quindi il suo disegno proteso in avanti, con una calandra a listelli orizzontali cromati tagliata in due dal \"doppio rene\" BMW e delimitata alle estremit\u00e0 dai due proiettori circolari. Venne mantenuto anche il cofano piatto solcato da tre nervature longitudinali. Anche nella \"1600-2\" vennero inoltre riproposti gli indicatori di direzione anteriori montati nell'angolo fra il proiettore, la battuta del cofano motore e il parafango. La battuta del cofano motore, che anche in questo caso integrava la porzione superiore del parafango, costituiva anche il segmento anteriore della profonda nervatura longitudinale che solcava la fiancata passando sotto la maniglia porta e andando a costituire posteriormente la battuta del cofano bagagli. Sempre lateralmente venne riproposto il montante posteriore con il famoso gomito di Hofmeister, introdotto per la prima volta proprio nella gamma della \"Neue Klasse\". La coda era caratterizzata da un lunotto piuttosto ampio e dai piccoli gruppi ottici circolari uniti fra loro da una profonda scalfatura trasversale.\nL'abitacolo offriva una discreta abitabilit\u00e0 in rapporto agli standard dell'epoca, abitabilit\u00e0 penalizzata solo dall'accesso ai posti posteriori, reso difficoltoso dalla mancanza delle portiere posteriori. I sedili e il divanetto posteriore erano rivestiti in skai con cuciture longitudinali, analogamente ai pannelli porta e ai fianchetti posteriori, questi ultimi dotati fra l'altro anche di posacenere. Il posto guida era dominato da un volante a due razze e da un cruscotto costituito da tachimetro, orologio e un cluster di spie e indicatori di servizio (in particolare: termometro acqua, indicatore livello carburante, spia della dinamo, dell'olio, dgli indicatori di direzione e dei fari abbaglianti). Come in molte auto dell'epoca, era assente una vera console centrale, sostituita da un vano portaoggetti. Un cassetto montato davanti al sedile del passeggero anteriore dava accesso ad un secondo vano portaoggetti. \nStruttura, meccanica e motore.\nLa \"1600-2\" nacque sul pianale utilizzato dai modelli della \"Neue Klasse\", ma accorciato di 5 centimetri, per un corpo vettura complessivamente pi\u00f9 corto per\u00f2 di ben 27 cm e quindi sensibilmente pi\u00f9 leggero rispetto al corrispondente modello a 4 porte di pari motorizzazione, arrivando a circa 100 kg in meno. La \"1600-2\" (o \"1600\", che dir si voglia) attinse quindi a piene mani dalla banca organi della \"1600\" a 4 porte. Vennero quindi riproposti gli stessi schemi relativi a sospensioni (con avantreno di tipo MacPherson e retrotreno a bracci oscillanti), all'impianto frenante misto (anteriori a disco e posteriori a tamburo) e allo sterzo a vite e rullo. Anche il motore M10 da 1573 cm3 derivava dalla gamma motori delle versioni a 4 porte. Alimentato mediante un carburatore monocorpo, questo motore erogava una potenza massima di 83 CV. La \"1600-2\" raggiungeva i 160 km/h di velocit\u00e0 massima e garantiva una discreta brillantezza (lontana comunque dalla grinta delle contemporanee Alfa Romeo di pari cilindrata), tra le principali concorrenti della \"Serie 02\", ma anche della \"1600\" a 4 porte. Anche il cambio manuale a 4 marce era lo stesso della \"1600\" della \"Neue Klasse\" appena pensionata.\nL'evoluzione.\nI primi anni.\nLa produzione della \"1600-2\" fu avviata nel mese di aprile del 1966 presso lo stabilimento di Monaco di Baviera. Per poco pi\u00f9 di un anno non vi furono particolari aggiornamenti ad una gamma costituita da un solo modello. La vettura riscosse comunque fin da subito un buon successo di vendite: l'affidabilit\u00e0, la qualit\u00e0 costruttiva e la linea piacevole garantirono alla \"1600-2\" un buon successo. Scarse le vendite solo in pochi Paesi, come ad esempio l'Italia, sia per la carrozzeria con due sole porte, sia per la diretta concorrenza con la pi\u00f9 potente e sportiva Alfa Romeo Giulia Super e con la coeva Fiat 125, simile per prestazioni, ma con prezzo inferiore. Il successo commerciale della \"1600-2\" incoraggi\u00f2 comunque la BMW ad evolvere il prodotto. Fu cos\u00ec che nel settembre del 1967 la Casa bavarese introdusse la \"1600Ti\", con motore potenziato a 105 CV grazie all'adozione di due carburatori doppio corpo. Questo modello fu inoltre caratterizzato da un equipaggiamento pi\u00f9 completo che comprese anche il servofreno, il contagiri, le barre stabilizzatrici sui due assi e i finestrini posteriori apribili. Esternamente, la \"1600Ti\" si distingueva dalla \"1600\" di base per le scritte identificative su coda e calandra, ma anche per la rivisitazione di quest'ultima, che ora non era pi\u00f9 totalmente cromata, ma con sfondo nero e a soli due listelli orizzontali. Tale nuova calandra caratterizzer\u00e0 anche i successivi modelli che seguiranno fino al 1973, data del secondo restyling dell'intera gamma.\nLa \"1600 Cabriolet\" (Typ 114C).\nAl Salone di Francoforte del 1967, la BMW present\u00f2 la \"1600 Cabriolet\", modello di punta provvisorio della gamma, la cui produzione cominci\u00f2 alla fine dello stesso anno e la cui commercializzazione fu avviata all'inizio dell'anno seguente. Tale versione, pensata gi\u00e0 durante le ultime fasi di sviluppo della berlina a due porte, venne realizzata dalla carrozzeria Baur di Stoccarda e commercializzata direttamente dalla Casa dell'Elica. Inizialmente anche la Karmann di Osnabr\u00fcck propose una sua versione cabriolet alla casa bavarese, ma quest'ultima non venne accettata dalla BMW in quanto si trattava di una vettura a due posti secchi, mentre la proposta della Baur dava invece spazio a quattro posti, sebbene quelli poteriori fossero piuttosto sacrificati. La vettura era equipaggiata con lo stesso motore 1.6 da 85 CV della \"1600-2\" di base. Strutturalmente vennero montati dei rinforzi alla scocca, che per\u00f2 non furono sufficienti ad assicurare all vettura la necessaria rigidezza torsionale. Come conseguenza, la vettura si dimostr\u00f2 pi\u00f9 instabile alle alte velocit\u00e0. Un'altra pecca mostrata dalla \"1600 Cabriolet\" fu la sua predisposizione alla ruggine. \nLe BMW \"2002\" e \"2002 Ti\" (E10).\nContemporaneamente al lancio commerciale della \"1600 Cabriolet\" vi fu la presentazione, al Salone di Bruxelles del 1968, della \"2002\", frutto dell'installazione del 4 cilindri monoalbero di 1990\u00a0cm\u00b3 della \"2000\" a 4 porte nel vano motore della \"1600Ti\". Data la convivenza in listino con la \"2000\" a 4 porte, stavolta si decise di tagliare la testa al toro e di battezzare la versione a due porte come \"2002\", secondo un criterio che in seguito avrebbe interessato anche gli altri modelli della gamma. Come gi\u00e0 nella \"2000\", anche il 2 litri montato nella \"2002\" era in grado di erogare una potenza massima di 100 CV, poco meno della potenza erogata dalla \"1600ti\". In realt\u00e0, rispetto a quest'ultima, la \"2002\" normale vantava doti prestazionali migliori grazie al suo maggior apporto di coppia motrice che le consentiva un miglior spunto da fermo. In ogni caso, gi\u00e0 nel settembre del 1968 venne inserita in listino la \"2002 Ti\", anch'essa alimentata con un carburatore doppio corpo ed in grado quindi di raggiungere una potenza massima di 120 CV. La \"2002\" fu la versione di maggior successo dell'intera gamma \"02\", basti pensare che nel primo anno di vendita vennero prodotti ben 29 mila esemplari e che dopo appena sei mesi di commercializzazione, per soddisfare una clientela che desiderava una maggior brillantezza anche dalla \"2002\" di base, venne proposto a richiesta anche un nuovo cambio manuale a 5 marce. Nel giugno del 1969, la \"2002\" venne proposta a richiesta anche con il cambio automatico a 3 rapporti che gi\u00e0 era disponibile nella lista optional del modelli \"1800\" e \"2000\" a 4 porte.\nIl restyling del 1971.\nNell'autunno del 1970, tutta la gamma venne dotata di impianto frenante a doppio circuito, un aggiornamento che fece da preludio al prim dei due restyling della gamma \"02\". Nel febbraio del 1971 la gamma fu infatti sottoposta ad un lieve aggiornamento estetico che and\u00f2 ad includere esternamente solo i paraurti rivestiti parzialmente in gomma e le modanature laterali cromate. All'interno dell'abitacolo venne montato un nuovo volante a tre razze e un cruscotto aggiornato con nuove scalature e nuove spie di servizio (riserva carburante, freno a mano azionato e acceleratore a mano azionato). Vennero inoltre montate nuove e pi\u00f9 lunghe spazzole tergicristallo ed un nuovo motorino per il loro azionamento, nuovi sincronizzatori per il cambio e nuove rapportature per le prime tre marce. Per quanto riguarda la gamma, la \"1600-2\" si uniform\u00f2 alla \"2002\" e alla \"2002ti\", cambiando cos\u00ec la sua denominazione in \"1602\", ma con motore invariato. Nel corso della primavera, la gamma si arricch\u00ec poi con l'arrivo della \"1802\", della \"2002 Cabriolet\" e della \"2002 Tii\". Venne anche introdotta la Serie 02 Touring, derivata dalla \"Serie 02\", ma con un'inedita carrozzeria di tipo hatchback a tre porte.\nLa BMW \"1802\" (Typ 114).\nLa \"1802\" fu lanciata nel febbraio del 1971 contestualmente all'introduzione del restyling dell'intera gamma \"02\". La vettura era equipaggiata con un motore appartenente sempre alla gamma \"M10\", con cilindrata di 1766 cm3, alimentazione a carburatore e potenza massima di 90 CV. Tale versione rappresent\u00f2 il compromesso ideale fra la \"1602\", pi\u00f9 economica ma meno prestante, e la \"2002\", pi\u00f9 brillante ma anche pi\u00f9 impegnativa nei costi di gestione. Anche per questa versione, a richiesta, era disponibile il cambio automatico a 3 rapporti gi\u00e0 previsto coma optional anche per la \"2002\".\nLa 2002 Cabriolet (E10C).\nSempre durante la primavera del 1971, ma ad aprile, fece il suo debutto la nuova versione \"scoperta\" della gamma, ossia la \"2002 Cabriolet\". Realizzata sempre dalla Baur di Stoccarda, la \"2002 Cabriolet\" non fu di fatto una vera e propria cabriolet (come avveniva con la precedente \"1600 Cabriolet\"), ma piuttosto una vettura di tipo targa, con un robusto roll-bar integrante i montanti posteriori e con tanto di cornici dei finestrini laterali. Ci\u00f2 fu dovuto alla gi\u00e0 citata scarsa rigidezza torsionale rilevata nella \"1600 Cabriolet\", da cui la necessit\u00e0 di conservare alcuni elementi strutturali presenti nella normale berlina a 2 porte. La copertura sopra i sedili anteriori era costituita da un hard-top, mentre quella posteriore consisteva in una capote in tela. Ciononostante, un lotto di 200 esemplari venne comunque prodotto con la meno stabile ma pi\u00f9 affascinante carrozzeria cabriolet dotata di una vera capote in tela come nella vecchia \"1600 Cabriolet\". La \"2002 Cabriolet\" montava in ogni caso il motore a carburatore monocorpo delle \"2002\" con carrozzeria chiusa, della potenza di 100 CV.\nLa \"2002 Tii\" (E10).\nNel mese di maggio del 1971, la gamma venne ulteriormente ampliata con l'arrivo della \"2002 tii\", prima ed unica versione della \"Serie 02\" a montare l'alimentazione ad iniezione meccanica Kugelfischer. Grazie a tale sistema di alimentazione, la potenza massima crebbe fino a 130 CV, garantendo alla vettura un allungo massimo di 190 km/h, al vertice della gamma \"02\", almeno fino all'arrivo della \"2002 Turbo\". Nonostante queste prestazioni molto brillanti per l'epoca, la \"2002 Tii\" si rivel\u00f2 relativamente economa se guidata ad andature tranquille e senza esagerare con il gas. In questo caso, si arrivava a percorrere 100 km con 9 litri di carburante, che in quegli anni e con quelle tecnologie di alimentazione di un motore endotermico a benzina, era un risultato di rilievo. Sfruttando pi\u00f9 a fondo le potenzialit\u00e0 del motore, per\u00f2, si arrivava a consumare anche 13 litri per coprire la stessa distanza. La \"2002 tii\" fu concepita per sostituire la \"2002 Ti\", ma in realt\u00e0 durante il primo anno di commercializzazione la affianc\u00f2 semplicemente per poi sostituirla nella primavera del 1972.\nIl restyling del 1973 e gli ultimi anni di produzione.\nNell'agosto 1973 la \"Serie 02\" venne sottoposta ad un moderato restyling: mascherina anteriore in plastica nera (anzich\u00e9 in metallo cromato), luci posteriori rettangolari anzich\u00e9 tonde e modifiche di dettaglio agli interni, tra cui l'arrivo dei poggiatesta anteriori e delle cinture di sicurezza. La gamma non sub\u00ec aggiornamenti di sorta, tranne che per l'arrivo della nuova e definitiva top di gamma, ossia la \"2002 Turbo\", la cui produzione dur\u00f2 solo due anni, ma che entr\u00f2 comunque nel novero dei modelli immortali della casa di Monaco. Nel 1974 la \"1602\" e la \"2002\" a carburatore furono rese disponibili anche nel ricco allestimento \"L\", comprendente inserti in radica su cruscotto e pannelli porta, sedili, pavimento, cappelliera e fondo del bagagliaio rivestiti in velluto, pomello del cambio in legno, bracciolo centrale posteriore e anteriore lato guida, cinture di sicurezza autoavvolgenti, lunotto termico e tergicristallo con funzione intermittente. \nAll'inizio del 1975 viene introdotta la \"1502\" berlina, caratterizzata da un allestimento spartano e dal motore della \"1602\" depotenziato a 75 CV. Nel corso dello stesso anno, con l'introduzione della \"Serie 3 E21\" la gamma della \"Serie 02\" venne ridotta alla sola versione \"1502\", che rimarr\u00e0 in listino fino al 1977 e per la quale il preparatore italiano Romeo Ferraris proporr\u00e0 un'interessante versione, capace di ben 147 CV DIN ottenibili dal suo motore da 1,6 litri. Sempre del 1975 \u00e8 l'introduzione dell'allestimento \"Schwarze Serie\", riconoscibile esternamente per i doppi fari circolari.\nLa \"2002 Turbo\" (E20).\nLa 2002 Turbo pu\u00f2 essere considerata l'antesignana delle successive generazioni di M3. La storia della \"2002 Turbo\" affonda le sue radici nel 1971, quando in occasione delle Olimpiadi di Monaco la Casa bavarese avvi\u00f2 lo studio e la realizzazione di un prototipo da esposizione consistente in una berlinetta dalla linea assai sportiva, frutto di una capace collaborazione tra il reparto tecnico della BMW ed il suo centro stile, capeggiato dal francese Paul Bracq. Il risultato finale, per\u00f2, fu presentato solo nel 1972 con il nome di \"BMW Turbo\". La Turbo rappresentava all'epoca il meglio della BMW in fatto di tecnologie e stile. Anche la carrozzeria era realizzata in materiale plastico a deformazione programmata, sia per ridurre il peso del corpo vettura, sia per dimostrare i passi avanti compiuti dal punto di vista della sicurezza. Era equipaggiata da una versione sovralimentata del 2 litri delle BMW \"2002\" di serie. In questo caso, il motore raggiungeva una potenza massima di 280 CV.\nDa tale prototipo deriv\u00f2 nel giro di un anno la \"2002 Turbo\", praticamente una \"2002 Tii\" dotata di turbocompressore, che in questa nuova configurazione raggiungeva i 170 CV di potenza massima. Essa fu la prima vettura turbocompressa europea prodotta in serie. Presentata al Salone dell'automobile di Francoforte del 1973 e considerata la prima vettura stradale turbo di serie europea, la \"2002 Turbo\" nacque dal progetto \"E20\" e suscit\u00f2 scalpore fin dai primissimi periodi della sua commercializzazione, poich\u00e9 si dimostrava assai impegnativa nella guida. All'epoca non vi erano dispositivi sul controllo della trazione e ci\u00f2, sommato ai 1035 kg di massa in ordine di marcia e ai rapporti di trasmissione corti rappresentava una vera miscela esplosiva, in grado di trasformare la \"2002 Turbo\" in una belva solo per esperti, vista anche l'inspiegabile assenza di freni a disco posteriori. In compenso, quelli anteriori erano a dischi autoventilanti. La velocit\u00e0 massima era di 211\u00a0km/h, con accelerazione da 0 a 100\u00a0km/h in soli 7\"64 secondi. Anche dal punto di vista estetico la \"2002 Turbo\" si distaccava dal resto della \"Serie 02\": la sua carrozzeria, disponibile solo nei colori bianco, argento e nero, era infatti molto caratterizzata (verniciatura in bianco o argento metallizzato, strip adesive laterali \"Motorsport\", parafanghi allargati, alettone posteriore, bandelle laterali, assenza dei paraurti, ruote in lega specifiche, sedili sportivi) e recava lungo le due fiancate e sul frontale delle strisce adesive dei colori della Motorsport, rosso, blu e azzurro. In particolare, tali strisce portavano una caratteristica per qualcuno provocatoria: la scritta \"2002 Turbo\" speculare sullo spoiler anteriore, in modo tale che chi si trovava davanti, attraverso lo specchietto retrovisore poteva leggere il nome della vettura e lasciare strada libera; la scritta scomparir\u00e0 presto nelle vetture di produzione e si ebbe quasi subito l'idea della scritta AMBULANZA speculare sulle autolettighe, per poterla leggere correttamente nel retrovisore e lasciare cos\u00ec libera la strada a quei veicoli di soccorso, soluzione tuttora in uso. Alcuni problemi di affidabilit\u00e0 unitamente alla galoppante crisi petrolifera decretarono la fine del modello, tolto di produzione dopo appena 1672 esemplari e due anni. Oggigiorno sta riscuotendo nuovamente consensi presso gli appassionati.\nLa BMW \"1502\" (Typ 114).\nLa \"1502\" fu lanciata nel gennaio del 1975 e secondo alcune fonti, doveva sostituire la \"Serie Touring\", anche se ci\u00f2 pare inverosimile considerando il tipo di carrozzeria e le motorizzazioni della gamma uscente. La \"1502\" non era infatti altro che una \"1602\" con allestimento semplificato, della quale venne ripreso il motore da 1573 cm3, ma con potenza ridotta da 85 a 75 CV, grazie all'utilizzo di componenti meno performanti e quindi meno costose (per esempio i pistoni a cielo piatto). Per quanto riguarda la tecnica, tale modello montava inoltre un impianto frenante a singolo circuito frenante, cerchi in lamiera con canale da 4,5 pollici anzich\u00e8 da 5, una batteria da 36 Ah anzich\u00e8 44. Esternamente, la \"1502\" si riconosceva per l'assenza totale di cromature, per il deflettore anteriore fisso e non pi\u00f9 regolabile e per i copricerchi presi dalle prime \"1600-2\" di quasi dieci anni prima. All'interno, per\u00f2, l'equipaggiamento rimase piuttosto completo, con la chicca del volante a quattro razze ripreso nientemeno che dalle prime \"Serie 5\", ormai in listino dal 1972. La \"1502\" fu posta in vendita ad un prezzo di 11.390 DM, quando nello stesso periodo una \"1602\" costava 1.000 DM in pi\u00f9 ed una Opel Manta 1.6 richiedeva un sovrapprezzo di 2.000 DM.\nFine produzione.\nQuasi l'intera gamma venne tolta di produzione nel luglio del 1975: rimasero in listino la \"2002 Cabriolet\" (solo per pochi mesi) e, come gi\u00e0 detto, solo la \"1502\" che avrebbe affiancato la prima generazione della \"Serie 3\", la quale avrebbe avuto come motorizzazione di base proprio un'unit\u00e0 derivata da quella delle ultime \"1602\". La produzione della \"1502\" termin\u00f2 invece il 20 luglio 1977, quando dallo stabilimento di Monaco di Baviera usc\u00ec l'ultimo esemplare. Al suo posto, in maniera del tutto analoga, venne proposta la BMW \"315\", appartenente sempre alla gamma delle prime \"Serie 3\" ed equipaggiata a sua volta con un 1.6 depotenziato. Sulla produzione totale, le fonti sono discordi: alcune dichiarano 863.203 esemplari (comprese le versioni \"Touring\"), altre ne dichiarano invece 861.242 di cui 30.213 di versioni \"Touring\". In questa sede si preferisce fare affidamento al sito dell'archivio della casa tedesca, secondo cui la produzione totale ammonta a 861.940 esemplari comprese le \"Touring\", oppure 831.734 se escludiamo queste ultime, la cui produzione ammont\u00f2 invece a 30.206 esemplari.\nTabella tecnica riassuntiva.\nBMW Serie 02 \nPrototipi e fuoriserie.\nBMW 2002 Hommage.\nNel maggio 2016 la BMW ha introdotto la concept car \"2002 Hommage\" al Concorso d'Eleganza di Villa d'Este 2016. La vettura \u00e8 un omaggio all'antenata \"2002 Turbo\" degli anni '70. Le linee esterne richiamano e modernizzano il design della sua antenata, mentre per la verniciatura esterna la BMW ha scelto un colore chiamato \"Space Race Metal\", una vernice simil perlaceo che cambia colore in funzione della luce ambientale, variando da una tonalit\u00e0 grigia a una pi\u00f9 azzurra. Il design della \"BMW 2002 Hommage\" richiama e trattiene alcuni degli stilemi della celeberrima \"2002 turbo\", ma viene grossomodo stravolto e attualizzato alle odierne BMW. Esteticamente si nota molto il ridotto sbalzo tra l'asse anteriori e posteriori della \"BMW 2002 Hommage,\" il passo molto pi\u00f9 lungo rispetto alla progenitrice, la griglia frontale anteriore orizzontale anzich\u00e9 verticale che ricorda la tipica forma delle BMW pi\u00f9 sportive degli anni 70 e 80 a naso \"di squalo\u201d e i proiettori anteriori molto piccoli dalla forma squadrata che emettono una luce gialla come sulle vetture da corsa. La carrozzeria presenta inoltre passaruota molto sporgenti che portano alla memoria quelli della 2002 turbo, in cui gli ingegneri dovettero ingrandire per incrementare le carreggiate a causa della maggiore potenza del motore per poterla omologare per l'uso stradale e che sulla Hommage svolgono una funzione puramente estetica, molteplici appendici aerodinamiche, un profilo in fibra di carbonio sulla fiancata laterale che si rif\u00e0 a quello cromato presente sull'antenata che separa le due parti inferiore e superiore della vettura verniciate in maniera differente rispettivamente in opaco per tetto, cofano anteriore e posteriore e lucido nella restante parte. Dalla doppia tonalit\u00e0 bicolore grigia sono anche i cerchi in lega delle ruote, da 20 pollici, con una doppia trama doppiata a 5 petali, composta da 20 razze sottilissime. Al Concorso d'Eleganza di Pebble Beach 2016, per festeggiare il centenario dalla nascita della BMW, la casa bavarese presenta una nuova versione con livrea da corsa della \"2002 Hommage,\" dalla doppia colorazione arancio-nera, che fa riferimento alla omonima antenata 2002 che gareggiava negli Anni 70 che aveva come principale sponsor Jagermeister\".\"\nBMW Turbo.\nBerlinetta su base \"2002 tii\", ma con motore sovralimentato mediante turbocompressore. Presentata nel 1972 ai Giochi Olimpici di Monaco, fu il banco di prova in vista di una possibile realizzazione di una \"2002 Turbo\", poi di fatto concretizzatasi nel 1973.\nBMW \"1602 Elektro\".\nI Giochi Olimpici di Monaco fecero da cornice anche per la presentazione della \"1602 Elektro\", un prototipo a trazione elettrica il cui progetto risale al 1969 partendo da due scocche utilizzate per le sperimentazioni e i test del caso. Il motore elettrico era alimentato da un pacco batterie costituito da dodici accumulatori al piombo. Questo motore era in grado di spingere la vettura fino ad una velocit\u00e0 massima di 100 km/h, con una accelerazione da 0 a 50 km/h coperta in 8 secondi ed un'autonomia di 60 km a 50 km/h costanti.\nBMW \"2002 TI Garmisch\".\nElegante berlina realizzata come concept car sulla base della \"2002 tii\" e presentata a Ginevra nel 1970. La sua carrozzeria venne disegnata da Marcello Gandini per Bertone, incaricato della definizione delle sue linee e fece da apripista per il nuovo corso stilistico che si sarebbe rivisto nei modelli successivi, in particolare la prima generazione della \"Serie 5\", nata due anni dopo.\nEverytimer ETA 02-Cabrio.\nIl preparatore tedesco Everytimer con sede ad Augusta realizza nel 2019 alcuni esemplari di una vettura che riprende molto da vicino gli stilemi della \"1602 Cabriolet\". Realizzata sulla base meccanica di una ben pi\u00f9 recente Serie 1 Cabrio, la \"ETA 02-Cabrio\" (questo il nome della vettura), \u00e8 stata resa disponibile su ordinazione con qualunque motorizzazione prevista per la \"Serie 1 Cabrio\", sia a benzina che a gasolio. Tra le caratteristiche salienti, vanno ricordati gli pneumatici con spalla ribassata e la capote ad azionamento elettrico, ma anche il frontale che riprende quasi perfettamente quello della \"Serie 02\" storica, nonch\u00e8 il cofano motore dal taglio identico compresi gli indicatori di direzione incastonati sotto la battuta del cofano stesso, ed infine i gruppi ottici posteriori di forma circolare. I gruppi ottici anteriori sono del tipo a led.\nVersioni Alpina.\nAlpina \"2002 Tii\".\nQuesta pu\u00f2 essere considerata la prima vettura completa realizzata dalla Alpina. Completa nel senso che il preparatore di Buchloe non si limit\u00f2 a vitaminizzare solo il motore, che in questo caso erogava 170 CV, ma intervenne anche in tutti gli altri comparti meccanici. L'assetto venne ribassato ed irrigidito utilizzando ammortizzatori Bilstein e barre antirollio sia davanti che dietro, l'impianto frenante venne dotato di dischi autoventilanti all'avantreno, il cambio utilizzato fu un 5 marce e venne montato anche un differenziale a slittamento limitato. Nell'abitacolo vennero montati sedili anteriori sportivi ed un pomello del cambio in legno, mentre anteriormente venne montato uno spoiler. La Alpina \"2002 Tii\" fu prodotta nel biennio 1972-73.\nKit motoristici.\nNumerosi furono a suo tempo anche i kit motoristici messi a disposizione per la \"Serie 02\" dalla Alpina di Buchloe. Trattandosi di vetture strettamente imparentate con la \"Neue Klasse\", molti di questi kit sono praticamente identici a quelli previsti per le versioni a 4 porte, con particolare riferimento ai kit per motori 1.6 e 1.8 con carburatore monocorpo, nonch\u00e8 ai kit per tutti i motori aspirati da 2 litri. Per le \"1600-2\" e le \"1602\", i kit consistevano praticamente nella sostituzione del carburatore monocorpo con due doppio corpo, in sostanza ottenendo lo stesso motore della \"1600 Ti\". Anche per quest'ultima venne predisposto un kit di elaborazione in cui i due doppio corpo Solex vennero sostituiti da due doppio corpo Weber, il rapporto di compressione venne innalzato da 9,5:1 a 11:1 e l'asse a camme originale venne sostituito da uno dalla profilatura pi\u00f9 spinta. La potenza sal\u00ec in questo modo da 105 a 140 CV. Oltre che alla \"1600 ti\" questo kit era applicabile anche alla 1600 GT, derivata dalla produzione Glas, in quanto equipaggiata con il medesimo propulsore della \"1600 Ti\". Una \"chicca\" particolare fra i kit previsti dal preparatore di Buchloe per il 1.6 \"M116\", era quella dedicata al 1.6 depotenziato della \"1502\" e nota ai tecnici Alpina con la sigla \"A0\": ferme restando alcune caratteristiche tipiche di questo motore, come ad esempio i pistoni a cielo piatto e l'asse a camme specifico, vennero montati due carburatori doppio corpo Solex 40 DDH, che contribuirono ad innalzare la potenza fino a 95 CV, ottenuti fra l'altro ad un regime di 6200 giri/min contro i 5800 giri/min del motore di serie.\nGi\u00e0 si \u00e8 accennato al fatto che i kit Alpina previsti per le unit\u00e0 da 2 litri corrispondevano a quelle previste per le \"2000\" sia a carburatore che ad iniezione. Vale comunque la pena riepilogarle anche in questa sede:\nAttivit\u00e0 sportiva.\nLa Alpina \u00e8 stata, specialmente nei suoi primi anni di attivit\u00e0, profondamente legata al mondo delle corse. Oltre ai kit motoristici appena descritti, ve ne furono infatti di ben pi\u00f9 spinti che vennero utilizzati in campo agonistico. Le elaborazioni Alpina per i motori M05 (2 litri) da destinare alle competizioni raggiungevano spesso potenze comprese fra i 195 e i 220 CV. I modelli della \"Serie 02\" costituirono la spina dorsale dell'attivit\u00e0 di aziende come la Alpina, ma anche di altri preparatori, fra cui Schnitzer, Koepchen o anche GS-Tuning. Tra la fine degli anni '60 e l'inizio del decennio seguente, si giunse anche a montare per la prima volta la sovralimentazione mediante turbocompressore, una soluzione che, come gi\u00e0 visto, nel 1973 trover\u00e0 il suo sbocco commerciale con il lancio della \"2002 Turbo\" stradale e che in queste prime elaborazioni da gara raggiungevano potenze nell'ordine dei 240 CV.\nI modelli della \"Serie 02\" vennero impiegati principalmente nel Deutsche Rennsport Meisterschaft (Campionato tedesco di corsa su pista), nei rally e nelle cronoscalate. Su pista, fra il 1973 e il 1976 il preparatore GS-Tuning colse importanti affermazioni nell'ambito del Campionato Tedesco, trionfando nei tracciati di Diepholz, Mainz-Finthen, Norisring, N\u00fcrburgring e Hockenheim. Artefici di tali successi furono nomi illustri dell'automobilismo tedesco di quegli anni, come Joachim St\u00fcck, Dieter Basche e J\u00f6rg Obermoser, tutti al volante di BMW \"2002 Ti\" messe a punto dal preparatore di Friburgo. Uno dei risultati pi\u00f9 eclatanti fu il doppio titolo ottenuto da Dieter Quester nel Campionato europeo turismo e relativo alle stagioni 1968 e 1969, rispettivamente su \"2002\" aspirata e su \"2002\" sovralimentata mediante turboompressore, una delle prime progenitrici della futura \"2002 Turbo\" stradale. Rimanendo nell'ambito delle competizioni su circuito, nel 1973 la BMW \"2002 Tii\" di Kelleners/Pilette ottenne la vittoria nella classe fino a 2000 cm3 alla 1000 km del N\u00fcrburgring.\nPer quanto riguarda i rally, nel 1970, la \"2002 Ti\" dell'equipaggio Bein/Mehmel si aggiudic\u00f2 il Campionato Tedesco di Rally, successo bissato l'anno seguente dall'equipaggio Warmbold/Mehmel, sempre su \"2002 Ti\". Ancora pi\u00f9 incredibile il titolo tedesco di rally ottenuto nel 1972 da Reiner Zweib\u00e4umer su BMW \"1602\"."}
{"id": "1074345", "revid": "767487", "url": "https://it.wikipedia.org/wiki?curid=1074345", "title": "Rosario Magr\u00ec", "text": "Neurologo, per molti anni \u00e8 stato primario in un grande ospedale di Milano.\nAccanto all'attivit\u00e0 medica ha svolto l'attivit\u00e0 di scrittore, ottenendo fama per una serie di romanzi polizieschi incentrati dapprima sulla figura del celebre medico pergameno Claudio Galeno, ed in seguito sul capo dei \"vigiles\" di Ostia Ponzio Epafrodito, pubblicati negli anni Ottanta e Novanta del XX secolo; si tratta di quattro romanzi ambientati nel II secolo: \"Il medico delle isole\", \"La statua d'oro\" (successivamente ripubblicato con il titolo \"Il medico dell'imperatore\"), \"Il sale in bocca\" e \"Indagine sulla morte di uno schiavo\".\nNel primo libro, un giovane Claudio Galeno \u00e8 il protagonista; nel secondo ritroviamo il medico ma in tarda et\u00e0, e si affaccia per la prima volta Ponzio Ep\u00e0frodito. Gli ultimi due titoli vedono il solo Ponzio all'opera. Dal 2002 i primi due sono stati ristampati da Edizioni Ares (con delle minori modifiche tipografiche), che ha per\u00f2 cambiato il titolo del secondo libro da \"La statua d'oro\" a \"Il medico dell'imperatore\".\nContemporaneamente Magr\u00ec ha scritto anche romanzi non polizieschi, come \"Prima della notte. Stilicone\" e \"Finis. Onore e morte di Stilicone\", entrambi basati sulle vicende di Stilicone, generale che difese Roma contro le invasioni delle popolazioni germaniche."}
{"id": "1074346", "revid": "339392", "url": "https://it.wikipedia.org/wiki?curid=1074346", "title": "BO-105", "text": ""}
{"id": "1074347", "revid": "339392", "url": "https://it.wikipedia.org/wiki?curid=1074347", "title": "MBB Bo-105", "text": ""}
{"id": "1074348", "revid": "339392", "url": "https://it.wikipedia.org/wiki?curid=1074348", "title": "Bo-105", "text": ""}
{"id": "1074349", "revid": "339392", "url": "https://it.wikipedia.org/wiki?curid=1074349", "title": "MBB Bo105", "text": ""}
{"id": "1074350", "revid": "339392", "url": "https://it.wikipedia.org/wiki?curid=1074350", "title": "MBB BO105", "text": ""}
{"id": "1074351", "revid": "92723", "url": "https://it.wikipedia.org/wiki?curid=1074351", "title": "Vy\u0161\u010da Liha 2001-2002", "text": "L'edizione 2001-02 del Campionato ucraino di calcio (\"Vy\u0161\u010da Liha\") vide la vittoria finale dello .\nCapocannoniere del torneo fu Serhij \u0160y\u0161\u010denko (Metalurh Donec'k), con 12 reti."}
{"id": "1074354", "revid": "1043", "url": "https://it.wikipedia.org/wiki?curid=1074354", "title": "Portoricano", "text": ""}
{"id": "1074355", "revid": "438678", "url": "https://it.wikipedia.org/wiki?curid=1074355", "title": "The Lost City (film 2005)", "text": "The Lost City \u00e8 un film del 2005 coprodotto, diretto ed interpretato da Andy Garc\u00eda (autore anche della colonna sonora) e scritto dallo scrittore esule cubano Guillermo Cabrera Infante, ambientato nell'Avana di fine anni cinquanta, durante i turbolenti eventi della rivoluzione cubana che abbatt\u00e9 la dittatura di Fulgencio Batista e port\u00f2 all'instaurazione del regime comunista di Fidel Castro.\nTrama.\nFico Fellove \u00e8 il proprietario di El Tropico, un nightclub de L'Avana. Al potere c'\u00e8 il dittatore Fulgencio Batista e i fratelli minori di Fico, Ricardo e Luis, si uniscono rispettivamente all'opposizione extraparlamentare comunista (il Movimento del 26 luglio fondato da Fidel Castro) e a quella democratica. Il padre, Federico, \u00e8 invece un importante docente universitario e sostiene l'opposizione parlamentare.\nCon lo scoppio della rivoluzione cubana, che porta alla deposizione di Batista ad opera dei castristi, Fico si vede limitare sempre pi\u00f9 la sua attivit\u00e0 di gestore del locale, in quanto gli vietano di usare il sassofono e lo obbligano a suonare solo determinate melodie e canzoni. Ci\u00f2 provoca in lui una sorta di rancore verso il movimento comunista cubano, al contrario della vedova del fratello Luis, Aurora, la quale invece sembra essere favorevole. Fico sar\u00e0 poi costretto a chiudere il locale, a causa delle statalizzazione messa in atto dal regime comunista, e prender\u00e0 in seguito la decisione di lasciare definitivamente L'Avana, in quanto la considera una \"Citt\u00e0 Perduta\" e illiberale. Emigra quindi negli Stati Uniti, a New York, dove trova lavoro come lavapiatti in un locale, anche se poi il gestore gli proporr\u00e0 di rimettersi a suonare il pianoforte, sua grande passione. Riguardando i filmati della sua vita a Cuba, Fico si immagina di ritornare nella Cuba libera di un tempo, e di riascoltare la musica del suo locale: riuscir\u00e0 ad aprire un locale a New York chiamato proprio El Tropico, facendo il tutto esaurito.\nProduzione.\nIl film \u00e8 stato girato a Santo Domingo, nella Repubblica Dominicana.\nCuriosit\u00e0.\nAndy Garcia, regista, attore protagonista, produttore esecutivo e autore delle musiche, \u00e8 nato a Cuba e, in seguito, ha vissuto negli U.S.A. come, alla fine del film, il personaggio che interpreta. Anche l'attore Tomas Milian \u00e8 nato a Cuba."}
{"id": "1074356", "revid": "1043", "url": "https://it.wikipedia.org/wiki?curid=1074356", "title": "Portoricane", "text": ""}
{"id": "1074358", "revid": "1650990", "url": "https://it.wikipedia.org/wiki?curid=1074358", "title": "Kastoria (unit\u00e0 periferica)", "text": "L'unit\u00e0 periferica di Kastoria () \u00e8 una delle 4 unit\u00e0 periferiche in cui \u00e8 divisa la periferia della Macedonia Occidentale. Il capoluogo \u00e8 la citt\u00e0 di Kastoria.\n\u00c8 situata all'estremit\u00e0 occidentale della Macedonia greca al confine con l'Albania; confina con le altre prefetture di Florina a nordest, Kozani ad est, Grevena a sud e Giannina a sudovest.\nPrefettura.\nKastoria era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Kastoria era suddivisa in dodici comuni e tre comunit\u00e0."}
{"id": "1074363", "revid": "2056951", "url": "https://it.wikipedia.org/wiki?curid=1074363", "title": "Roma Sub Rosa", "text": "Roma Sub Rosa \u00e8 una serie di romanzi scritti dall'autore statunitense Steven Saylor, incentrati sulla figura dell'investigatore romano Gordiano il cercatore. I romanzi sono ambientati nella prima met\u00e0 del I secolo a.C. e vedono il protagonista impegnato insieme a famosi personaggi realmente esistiti, quali Marco Tullio Cicerone e Lucio Cornelio Silla."}
{"id": "1074364", "revid": "1043", "url": "https://it.wikipedia.org/wiki?curid=1074364", "title": "Puerto Rico", "text": ""}
{"id": "1074368", "revid": "15756", "url": "https://it.wikipedia.org/wiki?curid=1074368", "title": "Repubblica di San Marco", "text": "La Repubblica di San Marco fu uno Stato costituito a Venezia il 22 marzo del 1848, durante la prima guerra di indipendenza italiana, a seguito dell'insurrezione della citt\u00e0 avvenuta il 17 marzo dello stesso anno, contro il governo austriaco. Ideatore della rivolta e figura chiave della Repubblica fu l'avvocato veneziano Daniele Manin. L'episodio \u00e8 uno dei pi\u00f9 significativi nel contesto dei moti insurrezionali del 1848 che coinvolsero numerose citt\u00e0 italiane ed europee. Sopravvisse fino al 22 agosto 1849 quando, dopo una strenua resistenza, la citt\u00e0 torn\u00f2 sotto il dominio asburgico.\nLo scoppio della rivolta e la proclamazione della Repubblica.\nLa giornata del 17 marzo 1848.\nLa mattina del 17 marzo, fomentata dalle notizie che giungevano da Vienna su un'insurrezione popolare nella capitale asburgica che aveva costretto il Cancelliere di Stato Metternich a dimettersi, una grande folla si raccolse in Piazza San Marco chiedendo la liberazione di Daniele Manin, Niccol\u00f2 Tommaseo, e di altri patrioti arrestati a gennaio in seguito all'inasprimento della repressione austriaca contro i sospetti sovversivi. Il governatore della citt\u00e0, il conte ungherese Aloisio Palffy, preoccupato dalle notizie che giungevano da Vienna e impressionato dall'intensit\u00e0 della manifestazione, ordin\u00f2 l'immediato rilascio dei detenuti. Manin, ancora in parte ignaro dei fatti e delle ragioni per cui era stato liberato, in un discorso improvvisato afferm\u00f2:\nDurante il suo periodo di detenzione Manin, fino a quel momento fermo su posizioni moderate di lotta legale, era infatti giunto alla conclusione che il momento storico richiedesse un'azione insurrezionale come unico modo di garantire la libert\u00e0 di Venezia. Questa analisi della situazione non era per\u00f2 condivisa n\u00e9 dal Tommaseo, convinto che una rivoluzione fosse prematura, n\u00e9 dagli altri amici e simpatizzanti di Manin. Il gruppo di persone che si raccoglieva intorno a Manin rappresentava uno dei due principali centri di attivit\u00e0 cittadina. L'altro era quello legato alla congregazione municipale presieduta dal podest\u00e0 Giovanni Correr (1798-1871). Costituita da membri dell'aristocrazia e dell'alta borghesia cittadina, la municipalit\u00e0 era ostile a qualunque soluzione insurrezionale ed era orientata a sfruttare il momento di crisi del governo austriaco per chiedere una costituzione e maggiori libert\u00e0.\nLa giornata prosegu\u00ec con ulteriori scontri nel pomeriggio tra gruppi di manifestanti e soldati che causarono numerosi feriti.\nL'istituzione della guardia civica.\nLa mattina seguente un gruppo di soldati croati spar\u00f2 su una folla di dimostranti che si era riunita in piazza San Marco causando la morte di otto persone e nove feriti.\nA questo punto Manin apparve come la principale figura politica di riferimento a cui il governatore Palffy si rivolse per chiedere consiglio sul modo in cui garantire il mantenimento dell'ordine pubblico. Una delegazione guidata da Manin si rec\u00f2 dal governatore per chiedere l'immediata istituzione di una guardia civica, ossia di gruppi di cittadini armati da impiegare nel mantenimento dell'ordine pubblico. Palffy per\u00f2 rifiut\u00f2 tale proposta che avrebbe consentito la formazione di bande di veneziani armati su cui non avrebbe avuto controllo. Manin si rivolse allora alla municipalit\u00e0 che esercit\u00f2 anch'essa pressioni sul governatore, preoccupata che la situazione in citt\u00e0 potesse precipitare. Persino il patriarca di Venezia, il cardinale Jacopo Monico, forte sostenitore della casa d'Asburgo, appoggi\u00f2 la proposta. Sotto queste pressioni Palffy, il pomeriggio del 18 marzo, acconsent\u00ec alla fine che duecento cittadini fossero armati nei due giorni seguenti e si mettessero al servizio del Municipio per il mantenimento dell'ordine pubblico. Si tratt\u00f2 di una fondamentale vittoria per Manin. Questi non vedeva nella guardia civica solo un'arma di difesa dell'ordine sociale contro eventuali eccessi \"anarchici\" delle classi meno abbienti, ma una condizione indispensabile per supportare un'eventuale azione insurrezionale. Confidava infatti, come poi effettivamente avvenne, che la guardia avrebbe appoggiato il suo progetto rivoluzionario e che i soldati italiani in forza all'esercito austriaco avrebbero solidarizzato con esso.\nIl progetto insurrezionale di Manin.\nLa stessa sera del 18 marzo, da Trieste giunse un proclama da Vienna (che era stato emanato il giorno 15), in cui si annunciava che in Lombardia e in Veneto sarebbero state concesse una carta costituzionale e la libert\u00e0 di stampa. Questa notizia fu accolta con grande giubilo sia da ampi strati della societ\u00e0 veneziana, convinti che queste concessioni esaurissero gli obiettivi del movimento italiano, sia dagli austriaci che credettero svanita ogni ipotesi di insurrezione popolare. Il Palffy manifest\u00f2 la sua soddisfazione per essere il primo governatore costituzionale della citt\u00e0 e la sera gli austriaci vennero accolti con gli applausi dal pubblico del teatro La Fenice. Nei tre giorni seguenti, anche a causa della pioggia persistente che scoraggi\u00f2 ulteriori dimostrazioni di piazza, la situazione sembr\u00f2 tornare alla normalit\u00e0 e non vi furono eventi significativi.\nMalgrado queste concessioni, Manin non intendeva seguire una linea moderata di collaborazione col governo austriaco, persuaso che ogni tentativo di compromesso fosse ormai impraticabile. Egli era convinto peraltro della necessit\u00e0 di prevenire una probabile azione repressiva che gli austriaci avrebbero potuto mettere in atto una volta ripreso il controllo della situazione. Decise quindi di organizzare al pi\u00f9 presto un'insurrezione che avesse l'obbiettivo di cacciare gli austriaci e di proclamare la repubblica. A tale scopo aveva preso segretamente contatti con gli operai dell'Arsenale e con alcuni ufficiali della Marina Imperiale che in gran parte era costituita da italiani. Contando anche sull'appoggio della guardia civica, il piano era di occupare l'Arsenale e costringere gli austriaci, che a Venezia potevano contare su un solo reggimento, ad abbandonare la citt\u00e0. Era inoltre persuaso che, nonostante l'apparente calma, i veneziani non avessero dimenticato i fatti sanguinosi del giorno 18. Il 21 marzo, inoltre, cominciarono ad arrivare le prime informazioni precise sulla insurrezione di Milano e si diffuse in citt\u00e0 la falsa notizia che gli austriaci volessero bombardare Venezia.\nLa capitolazione austriaca e la proclamazione della Repubblica.\nLa mattina del 22 marzo gli operai dell'Arsenale uccisero a sprangate il conte Giovanni Marinovich, odiato comandante dell'Arsenale. Manin, confortato anche dalle notizie che giungevano da Milano, comprese che era giunto il momento di agire e, tempestivamente, a capo di un gruppo di amici e di molti membri della guardia civica, occup\u00f2 senza sforzo l'Arsenale. Nel frattempo all'esterno cominciarono ad affluire soldati del reggimento Wimpffen e fanti della marina. Ma i molti veneti in forza all'esercito austriaco si rifiutarono di aprire il fuoco contro le guardie civiche e si ammutinarono. Manin costrinse il viceammiraglio Antonio Stefano Martini, ispettore generale dell'Arsenale, a consegnare le chiavi dei depositi di armi. In questo modo gli arsenalotti e molti cittadini accorsi sul luogo furono tempestivamente armati.\nFrattanto altri gruppi di guardie civiche occuparono la sede della guardia austriaca in piazza San Marco (presidiata da soldati italiani che non opposero resistenza) e l'ingresso del palazzo del governo.\nRaggiunti dalle notizie di quanto stava accadendo i membri della Municipalit\u00e0 decisero di inviare una delegazione, guidata dall'avvocato Giovanni Francesco Avesani, al palazzo del governatore. Avesani chiese a gran voce che Palffy rimettesse i suoi poteri alla municipalit\u00e0. Questo allo scopo sia di evitare ulteriori conflitti che avrebbero potuto ulteriormente alimentare la rivoluzione in corso, sia in un estremo tentativo di impedire che Manin proclamasse la Repubblica. Palffy a questo punto decise di rimettere il potere decisionale nelle mani del governatore militare, il tenente colonnello conte Ferdin\u00e1nd Zichy, il quale alle ore 18 del 22 marzo firm\u00f2 la capitolazione che prevedeva che le truppe straniere (circa 3000 uomini) avrebbero abbandonato pacificamente la citt\u00e0, senza dover consegnare le armi, mentre i soldati italiani in forza all'esercito imperiale (all'incirca altri 3000 uomini) sarebbero rimasti. La flotta navale, le fortezze della laguna, e tutti gli equipaggiamenti militari in esse presenti, restavano nelle mani del citt\u00e0.\nPoco prima Manin aveva tenuto un discorso in piazza San Marco in cui aveva affermato:\nQuella stessa sera si insedi\u00f2 un governo provvisorio, composto da soli membri della Municipalit\u00e0, guidato da Avesani. Da questo governo Manin era stato escluso poich\u00e9 giudicato su posizioni troppo radicali. Tuttavia la notizia di tale esclusione caus\u00f2 l'immediata e imponente protesta popolare sicch\u00e9 gi\u00e0 il giorno seguente, il 23 marzo, si ebbe un nuovo governo provvisorio guidato da Manin e cos\u00ec composto: Daniele Manin (Presidente e Affari Esteri); Nicol\u00f2 Tommaseo (Istruzione e Culto); Jacopo Castelli (Giustizia); Francesco Camerata (Finanze); Francesco Solera (Guerra); Antonio Paulucci (Marina); Pietro Paleocapa (Costruzioni); Leone Pincherele (Commercio); Carlo Trolli (Interno); Angelo Toffoli (Ministro senza portafoglio) Si trattava di un esecutivo di matrice decisamente liberalmoderata, estranea a posizioni mazziniane.\nLa nuova Repubblica di San Marco richiamava nel nome l'antica Serenissima, scomparsa mezzo secolo prima.\nI primi provvedimenti della Repubblica.\nDurante i primi giorni della neonata Repubblica Manin si trov\u00f2 a dover fronteggiare il gravoso problema del rapporto tra le varie classi sociali veneziane. La rivoluzione era stata di fatto appoggiata soprattutto dai militari e dalla classe lavoratrice, mentre il grosso della borghesia e della nobilt\u00e0 cittadina fu, con tutta probabilit\u00e0, ostile al progetto insurrezionale.\nManin intendeva in primo luogo rassicurare la borghesia cittadina sulla natura moderata del governo e sul mantenimento dell'ordine sociale. Proprio questa esigenza aveva dettato la scelta dei membri dell'esecutivo composto da soli membri della borghesia moderata e da cui erano state escluse le componenti che avevano avuto un ruolo attivo nella insurrezione. Anche i primi provvedimenti del governo ne sottolinearono la natura sostanzialmente borghese. Vennero proclamate la libert\u00e0 di stampa, l'uguaglianza di tutti i cittadini di fronte alla legge, e l'indipendenza dell'amministrazione della giustizia. Con un decreto del 27 marzo furono inoltre escluse dalla guardia civica le componenti pi\u00f9 popolari.\nDa un punto di vista economico vennero elargiti aiuti ai piccoli mercanti che si trovarono penalizzati dalla rivoluzione. Fu inoltre decretato che i presidenti delle camere di commercio del Veneto venissero eletti dai membri delle stesse e non fossero pi\u00f9 funzionari governativi. Furono aboliti i dazi sul cotone e sui manufatti in cotone come primo passo in vista di una liberalizzazione dei rapporti commerciali.\nSull'altro fronte d'innanzi alle forti agitazioni sociali il governo fu costretto a fare numerose concessioni alle classi lavoratrici. Agli arsenalotti che avevano contribuito in maniera decisiva all'azione insurrezionale, venne elargito un compenso economico. Venne inoltre concesso che formassero una loro guardia all'interno dell'Arsenale.\nVennero fatti sgravi fiscali su attivit\u00e0 come la pesca e aumenti salariali per i netturbini. Il prezzo del sale venne diminuito di un terzo. Furono inoltre restituiti oltre centomila oggetti depositati nel Monte di piet\u00e0.\nLa Repubblica coni\u00f2 anche alcune monete.\nLa rivolta nelle province.\nI fatti di Venezia ebbero subito larga eco in tutto il Veneto. Anche nella terraferma, si vennero cos\u00ec a creare due diverse fazioni tra coloro che volevano evitare il conflitto con gli austriaci, e che ritenevano soddisfacente la concessione della costituzione, e coloro che erano pronti a dar battaglia per cacciare lo straniero. Del primo gruppo facevano parte i membri delle municipalit\u00e0 delle principali citt\u00e0 venete, appartenenti tutti alla aristocrazia e alle fasce pi\u00f9 ricche della borghesia, spesso con anni di fedele servizio presso le istituzioni austriache. Queste, preoccupate che la situazione potesse degenerare, si affrettarono ad istituire guardie civiche conformandosi al decreto del vicer\u00e9 del Lombardo-Veneto Giuseppe Ranieri, emanato il 19 marzo, che ne autorizzava la istituzione. Queste guardie avevano il principale scopo di assicurare le propriet\u00e0 delle classi pi\u00f9 ricche da possibili attacchi delle classi meno abbienti. Per tale ragione si fece in modo che fossero numericamente limitate e costituite solo da cittadini \"scelti\", per lo pi\u00f9 possidenti, commercianti e professionisti. Anche nelle campagne si istituirono guardie civiche, ma queste avevano un carattere pi\u00f9 popolare ed erano spesso numericamente pi\u00f9 consistenti. Alla guida di tali guardie si trovavano sovente uomini della stessa municipalit\u00e0 e addirittura membri del clero rurale. Questa diversa natura dei due corpi rispecchiava la radicata ostilit\u00e0 verso gli austriaci delle zone rurali, sottoposte dal governo di Vienna ad una forte pressione fiscale. La causa nazionale si intrecciava in tali zone con la speranza di abbassamento del carico fiscale e di migliori condizioni economiche.\nTuttavia la repentina rivoluzione veneziana e lo stato di sbandamento in cui si trov\u00f2 l'esercito austriaco fecero s\u00ec che quasi ovunque nelle province le autorit\u00e0 civili e militari austriache seguissero l'esempio di Palffy e Zichy a Venezia e abbandonassero le citt\u00e0 senza che vi fu necessit\u00e0 di conflitti a fuoco. Anche nelle province si vennero cos\u00ec a formare dei governi provvisori che, immediatamente, inviarono i loro emissari a Venezia. L'atteggiamento di questi governi nei confronti della repubblica veneziana fu tuttavia da subito molto diffidente, sia per via della forma di governo repubblicana assunta; sia per il timore che la citt\u00e0 lagunare volesse tornare al suo antico isolazionismo, tradendo cos\u00ec la causa italiana; sia per il ricordo, ancora vivo, dell'antico dominio della vecchia Repubblica di Venezia sulle citt\u00e0 della terraferma. Comunque gi\u00e0 il 24 marzo Manin invit\u00f2 formalmente le province a far parte della neonata repubblica. Per rassicurare i membri dei governi egli scrisse:\nGli emissari dei vari governi giunti a Venezia poterono inoltre constatare la natura moderata degli esponenti della nuova Repubblica e furono ulteriormente rassicurati sull'atteggiamento che questa intendeva perseguire nei confronti delle province e sull'appoggio alla causa della unit\u00e0 nazionale. Per assicurarsi inoltre l'appoggio del popolo Manin fece seguire due decreti con i quali aboliva la tassa personale e riduceva di un terzo l'imposta sul sale. Questi decreti destarono grande entusiasmo in tutto il Veneto. Cos\u00ec tra il 24 e il 29 marzo Treviso, Padova, Belluno, Rovigo, Udine e Vicenza aderirono alla Repubblica.\nL'inizio della prima guerra d'indipendenza italiana e l'annessione al Regno di Sardegna (marzo-luglio 1848).\nLa operazioni militari del Regno di Sardegna.\nLe insurrezioni contemporanee di Venezia e, soprattutto, di Milano avevano costretto l'esercito austriaco, comandato dal feldmaresciallo Josef Radetzky, a ripiegare verso le Fortezze del Quadrilatero, un sistema difensivo a forma di quadrilatero ai cui vertici si trovavano le fortezze di Peschiera del Garda, Mantova, Legnago e Verona, comprese fra il Mincio, il Po, e l'Adige.\nIl 23 marzo 1848, all'indomani della cacciata degli austriaci da Venezia e Milano, re Carlo Alberto di Savoia, dopo lunghi ripensamenti dichiar\u00f2 guerra all'Austria. Aveva cos\u00ec inizio la prima guerra d'indipendenza italiana. L'annessione del lombardo-veneto al Regno di Sardegna era un'antica ambizione del Casato di Savoia. La decisione fu presa dal re sotto la pressione dell'opinione pubblica, e a seguito dell'arrivo a Torino, la sera del 23 marzo, del conte Enrico Martini, che dopo aver comunicato l'esito vittorioso delle cinque giornate di Milano consegn\u00f2 al Re la richiesta d'aiuto del neonato governo provvisorio di Milano. Una rivolta nata dal popolo e alimentata in maniera consistente da componenti democratiche e repubblicane faceva nascere una guerra regia che si sarebbe sviluppata in parallelo. E proprio la volont\u00e0 di scongiurare sul nascere una svolta in senso repubblicano delle agitazioni lombarde e venete fu indubbiamente una delle ragioni che indusse al fine il Piemonte ad intervenire contro l'Austria.\nNonostante la diffidenza di alcuni democratici intransigenti, tra cui il milanese Carlo Cattaneo, la decisione del Piemonte di entrare in guerra suscit\u00f2 in tutta Italia un'ondata di entusiasmo che spinse migliaia di volontari da ogni parte della penisola a raggiungere il Veneto e la Lombardia per appoggiare la causa italiana.\nAnche la solidariet\u00e0 degli altri Stati italiani non tard\u00f2 ad arrivare. Il Granducato di Toscana, guidato da un governo moderatamente liberale presieduto da Cosimo Ridolfi, invi\u00f2 verso la Lombardia un contingente di circa 7000 uomini, tra cui molti volontari. Anche lo Stato pontificio acconsent\u00ec all'arruolamento dei volontari e invi\u00f2 un cospicuo contingente al comando del generale Giovanni Durando e una seconda divisione al comando del generale Andrea Ferrari. Ma l'aiuto pi\u00f9 consistente sarebbe stato dato dal re di Napoli Ferdinando II di Borbone che invio circa 16.000 uomini verso il Veneto al comando del generale Guglielmo Pepe oltre ad una squadra navale in difesa di Venezia.\nMa l'illusione di una guerra di liberazione nazionale dur\u00f2 poco. I vari sovrani iniziarono presto a temere che un'eventuale sconfitta degli austriaci avrebbe al fine avvantaggiato solo il Piemonte che avrebbe potuto assumere una posizione egemone sulla penisola. Particolarmente imbarazzante era poi la posizione di Pio IX che si ritrovava in conflitto contro una grande potenza cattolica. Il 29 aprile il papa fece un'improvvisa retromarcia e con una allocuzione annunci\u00f2 il ritiro delle sue truppe. Pochi giorni dopo anche il granduca Leopoldo II di Toscana ritir\u00f2 il suo appoggio. A met\u00e0 maggio fu la volta di Ferdinando di Borbone.\nAgli ordini di ritiro delle truppe da parte dei propri Stati seguirono per\u00f2 molte diserzioni. Tra queste quelle dei generali pontifici Durando e Ferrari, e quella del generale napoletano Guglielmo Pepe. Le truppe pontificie disobbedirono al Papa e si ritrovarono, quasi intatte, a difendere il Veneto dalla controffensiva austriaca. Quelle napoletane, invece, obbedirono al loro Re e tornarono quasi tutte indietro. Solo alcuni reparti rimasero in Italia settentrionale e si batterono al fianco dei piemontesi e dei veneti.\nA peggiorare le cose vi fu la condotta negligente della guerra da parte di re Carlo Alberto. Questi si mosse in maniera lenta e poco organizzata non inseguendo tempestivamente gli austriaci nel momento di difficolt\u00e0 e lasciando loro il tempo di riorganizzarsi. Il Re si mostr\u00f2 pi\u00f9 preoccupato di procedere a frettolose annessioni dei territori liberati che a proseguire con le operazioni militari. Inoltre la paura della rivoluzione repubblicana e la diffidenza verso i governi di Milano e Venezia lo indussero ad utilizzare poco e male l'apporto dei volontari.\nLa questione dell'annessione al Regno di Sardegna.\nL'ingresso in guerra del Regno di Sardegna animato dalla volont\u00e0 di annettere il lombardo-veneto e creare un unico Regno dell'Alta Italia, poneva il gravoso problema di come i governi provvisori delle varie citt\u00e0 che si erano liberate, in parte o del tutto, dalla occupazione austriaca senza l'aiuto dell'esercito piemontese dovessero ora comportarsi nei confronti di Carlo Alberto. La questione suscit\u00f2 un animato dibattito reso ancor pi\u00f9 complesso dalle molteplici, e spesso inconciliabili, posizioni su cui si trovavano molti dei protagonisti delle rivolte. Vi erano, ad esempio, repubblicani intransigenti, come i milanesi Cattaneo e Giuseppe Ferrari, che mal guardavano all'intervento regio. Ma anche repubblicani, come Mazzini o Garibaldi, che erano, almeno temporaneamente, disposti ad appoggiare Carlo Alberto anteponendo la lotta per l'indipendenza nazionale a quella per la repubblica. C'erano poi le posizioni dei moderati in maggior parte favorevoli all'annessione.\nSul governo provvisorio milanese, composto prevalentemente da moderati, si esercitarono subito le pressioni in senso annessionista dei piemontesi. Queste indussero il governo, che inizialmente cerc\u00f2 di prendere tempo, a indire, con un proclama annunciato il 12 maggio, un plebiscito tra tutti i cittadini maschi maggiorenni per decidere sulla fusione al Regno di Sardegna. I risultati del plebiscito, comunicati l'8 giugno, diedero esito positivo.\nLa posizione di Manin sull'annessione.\nLa questione dell'annessione al Regno di Sardegna si poneva a Venezia in termini alquanto diversi da Milano. Il moto insurrezionale veneziano aveva infatti portato immediatamente alla proclamazione della repubblica. Inoltre vi fu nel Veneto un contrasto tra Venezia e le citt\u00e0 di provincia assai pi\u00f9 acuto che in Lombardia. Ci\u00f2 anche perch\u00e9 il governo veneziano disilluse in gran parte le promesse fatte al momento di annettere le altre province venete. Manin si era convinto che la causa nazionale dovesse essere anteposta a quella per la repubblica. Assunse cos\u00ec un atteggiamento in parte ambiguo: non rinneg\u00f2 la scelta repubblicana, che tanti malumori aveva suscitato nel governo milanese oltre che, naturalmente, in Piemonte, ma non si sforz\u00f2 neppure di rafforzarla. Ritenne invece opportuno, per non compromettere l'unit\u00e0 delle forze nazionali in funzione antiaustriaca, allinearsi all'atteggiamento assunto dal governo milanese: qualunque decisione sulla forma di governo da assumere e sulle modalit\u00e0 di amministrazione del potere sarebbero state prese solo a guerra finita. Decise cos\u00ec di rinviare la promessa assemblea costituente delle province venete sostituendola temporaneamente con una semplice consulta che avrebbe avuto solo poteri consultivi. Questa decisione cre\u00f2 molti malumori tra le citt\u00e0 di provincia restie ad allinearsi all'atteggiamento attendista assunto da Manin. Esse si mostrarono, fin dai primi di aprile, propense all'immediata fusione col Piemonte e a legare il proprio destino a quello della Lombardia. Questo anche per via del fatto che in Veneto la controffensiva austriaca non tard\u00f2 ad arrivare e molte citt\u00e0 furono in tutto o in parte rioccupate. Questa situazione di estremo pericolo minacciava nell'immediato pi\u00f9 le citt\u00e0 della terraferma che Venezia e queste dunque speravano in una rapida fusione con i sabaudi che avrebbe loro garantito, cos\u00ec credevano, un pi\u00f9 rapido appoggio da parte di questi.\nL'annessione delle province.\nIl governo di Venezia aveva subito preso contatti sia con quello di Milano, inviandovi l'avvocato Giuseppe Calucci, sia con il comando piemontese attraverso il conte Giovanni Cittadella e l'avvocato Bartolomeo Benvenuti. Gi\u00e0 ad aprile il governo milanese aveva proposto a quello veneziano di preparare la convocazione di un'unica assemblea costituente lombardo-veneta. La proposta aveva suscitato vivaci discussioni e il Manin e il Tommaseo si dichiararono contrari. Si decise allora di riunire separatamente l'assemblea veneta per prendere una decisione sulla fusione con la Lombardia e se questa avesse espresso parere favorevole si sarebbe allora proceduti a convocare un'assemblea unica. Ma i rappresentanti dei comuni di Padova, Treviso, Belluno, Vicenza e Rovigo, allarmati per l'avanzare austriaco in territorio veneto, in una riunione tenutasi a Padova il 26 aprile, giudicarono inopportuna una procedura cos\u00ec lenta e macchinosa, e decisero di accettare la proposta milanese e invitarono Venezia a fare altrettanto. Il governo veneziano allora, nonostante l'opposizione di Manin, decise di accettare la convocazione di un'assemblea comune comunicando questa delibera al governo milanese e a re Carlo Alberto l'11 maggio. Ma proprio il giorno successivo il governo milanese decideva infine per l'istituzione del plebiscito sull'annessione al Regno di Sardegna rendendo di fatto priva di valore la decisione sull'assemblea unica. Nei giorni seguenti anche i comitati delle altre province venete (tranne Belluno che era stata nel frattempo rioccupata dagli austriaci), decisero di indire plebisciti analoghi sull'annessione che diedero tutti esiti positivi. Il 3 giugno il governo veneziano decise di convocare un'assemblea dei deputati della provincia di Venezia, da eleggersi a suffragio universale maschile, per il giorno 18 in cui decidere sulle sorti della citt\u00e0.\nL'annessione di Venezia.\nNel frattempo per\u00f2 l'Austria stava riconquistando le citt\u00e0 della terraferma suscitando un clima di grande agitazione e incertezza. Alla met\u00e0 di giugno con le capitolazioni di Vicenza, Padova e Treviso, il Veneto era tornato di fatto sotto il dominio austriaco. Oltre a Venezia le uniche sacche di resistenza restavano le fortezze di Palmanova e Osoppo. Per questa ragione l'assemblea fu al fine posticipata al 3 luglio. Questo clima aveva fatto s\u00ec che il partito fusionista fosse ormai diventato prevalente anche fra i repubblicani, convinti al fine che solo l'annessione avrebbe potuto garantire il pieno sostegno alla citt\u00e0 da parte delle truppe di Carlo Alberto. Contro la fusione si espresse il Tommaseo che fu il primo a prendere la parola:\nDopo di lui parlarono a favore Pietro Paleocapa e Giovanni Francesco Avesani. Ormai l'orientamento dell'assemblea era chiaro tanto che non fu neppure concesso al Tommaseo di sviluppare ulteriormente le sue tesi contrarie, che pubblic\u00f2 in secondo momento in opuscolo. Prese dunque la parola Manin il quale chiese ai repubblicani di sacrificare, almeno temporaneamente, i propri principi per la causa dell'indipendenza e dell'unit\u00e0 degli italiani:\nIl 4 luglio l'assemblea approv\u00f2 dunque l'annessione della repubblica al regno di Sardegna con 127 voti favorevoli e soltanto 6 contrari in base alla seguente deliberazione proposta da Jacopo Castelli:\nL'ultima parte della delibera, in cui si afferma di voler legare il proprio destino a quello della Lombardia, rivela la preoccupazione, certamente fondata, che il Piemonte potesse chiedere un trattato di pace con l'Austria barattando Venezia e il Veneto con la Lombardia.\nSi procedette allora anche alla nomina di un nuovo governo. Manin, che fu eletto a grande maggioranza come presidente, rifiut\u00f2 l'incarico. Venne allora nominato Jacopo Castelli. Gli altri membri dell'esecutivo furono Francesco Camarata, Giovanni Battista Cavedalis, Leopardo Martinengo, Pietro Paleocapa, Giuseppe Reale. Questi ultimi due furono inviati a Torino per trattare le modalit\u00e0 dell'annessione. Il parlamento piemontese accett\u00f2 la fusione con le stesse modalit\u00e0 con cui, il 28 giugno, era stata approvata la fusione della Lombardia e delle province di Padova, Treviso, Vicenza e Rovigo: Venezia avrebbe fatto parte di una consulta veneta composta da due delegati per ognuna delle province annesse.\nGli sviluppi della guerra nel Veneto (aprile-giugno 1848).\nLa battaglia Montebello e di Sorio.\nIl primo scontro armato tra veneziani e austriaci dopo la rivoluzione ebbe luogo l'8 aprile in una regione a ovest di Vicenza. All'ex ufficiale napoleonico Marco Sanfermo fu affidato il compito di riunire vari gruppi di volontari formatesi in Veneto durante la rivoluzione e di dirigersi con questi verso il Friuli. Questi per\u00f2, ritenendo improbabile una controffensiva austriaca dal Friuli, decise di dirigersi verso Verona dove erano assediate le truppe del feldmaresciallo Radetsky.\nSanfermo giunse a Vicenza al comando di poco pi\u00f9 di 2000 uomini mal equipaggiati. Qui si lasci\u00f2 persuadere dall'entusiasmo dei suoi uomini ad avanzare verso Verona per garantirsi il controllo della zona tra i monti Lessini e i Colli Berici. Il 7 aprile, in una regione tra i comuni di Sorio e Montebello Vicentino, incrociarono un contingente di circa 3000 soldati austriaci al comando del generale Friedrich von Liechtenstein usciti in ricognizione dalla fortezza di Verona. Il primo scontro avvenne la sera stessa e i gruppi di volontari ressero bene all'attacco degli austriaci. Ma il giorno seguente i veneti furono aggirati e, presi dal panico, si dettero ad una disordinata ritirata.\nBench\u00e9 la battaglia di Sorio e Montebello fu cosa di poco conto (tra i volontari vi furono una ventina di morti), essa ebbe tuttavia un forte impatto psicologico poich\u00e9 rappresent\u00f2 il primo successo degli austriaci dopo una lunga serie di sconfitte.\nL'inizio della controffensiva austriaca.\nAll'indomani della rivolta delle citt\u00e0 venete le truppe austriache che si erano arrese si raccolsero a Trieste. Queste furono immediatamente riorganizzate sotto la guida dell'esperto generale Laval Nugent. Questi, anche grazie ad una tempestiva campagna di arruolamento, riusc\u00ec presto a disporre di un cospicuo contingente di oltre 11.000 uomini. Compito del generale era quello di attraversare il Veneto per ricongiungere le sue truppe con quelle del feldmaresciallo Radetzky assediate a Verona.\nRaggiunta Gorizia Nugent volse le sue truppe verso Udine. Sorpresi dalla tempestivit\u00e0 della controffensiva austriaca e a causa di una lunga catena di errori e incomprensioni le citt\u00e0 venete non seppero opporre un'adeguata resistenza. Gi\u00e0 il 22 aprile, dopo aver bombardato la citt\u00e0, Nugent costrinse Udine alla capitolazione.\nGli errori del governo veneziano.\nAlla fine di marzo, con le numerose rivolte scoppiate all'interno dell'impero e con la discesa in campo dell'esercito piemontese, la situazione dell'esercito austriaco appariva particolarmente grave. Questo fatto aveva indotto il governo veneziano a sottovalutare molto il rischio di una tempestiva controffensiva austriaca. La scarsa preparazione militare di Manin e dei suoi consiglieri, unitamente all'atteggiamento attendista da questi assunto per non pregiudicarsi l'aiuto di Carlo Alberto, avevano fatto s\u00ec che il governo veneziano non si preoccupasse in un primo momento di organizzare una seria difesa del Veneto.\nFin dall'inizio vennero poi compiuti una serie di gravi errori che si riveleranno decisivi per le future sorti del conflitto. Gi\u00e0 la decisione di consentire ai soldati austriaci di abbandonare pacificamente le citt\u00e0 insorte, per di pi\u00f9 muniti del loro equipaggiamento, consent\u00ec a Nugent di disporre immediatamente di un cospicuo gruppo di uomini. Inoltre si acconsent\u00ec ai soldati italiani in forza all'esercito austriaco che avevano disertato durante la rivoluzione di tornare alle loro case. Questi avrebbero potuto costituire fin da subito il nucleo di un nascente esercito veneto. Soltanto in secondo momento, quando ormai gli austriaci avevano iniziato la loro riconquista dal Veneto, vennero frettolosamente richiamati.\nIl governo veneziano non si preoccup\u00f2 neppure di recuperare tempestivamente le numerose armi custodite all'Arsenale che furono distribuite alla popolazione il giorno della rivolta. E, nonostante le numerose richieste, si rifiut\u00f2 inoltre di fornire ingenti aiuti in termini di uomini e armamenti alle altre citt\u00e0 insorte. Il ministro della guerra Paolucci riteneva infatti che la maggior parte delle forze difensive dovessero rimanere a Venezia.\nInoltre la scarsa energia nell'organizzare i corpi volontari, unita ad una certa diffidenza nei confronti delle componenti pi\u00f9 popolari che li costituivano, ebbe l'effetto di fiaccare ben presto l'entusiasmo dei tanti uomini pronti a mettersi al servizio della Repubblica e che rappresentavano la pi\u00f9 cospicua risorsa per la difesa del Veneto.\nL'invio di La Marmora e dell'esercito pontificio.\nIl problema della difesa del Veneto venne affrontato concretamente soltanto a partire dal 16 aprile, ad oltre un mese di distanza dalla rivoluzione e quando la minaccia austriaca in Friuli si dimostr\u00f2 concreta. Ci\u00f2 nonostante le misure prese dal governo veneziano furono comunque blande e Manin continuava a confidare nell'aiuto da parte del Piemonte come principale mezzo di difesa del Veneto.\nAlla met\u00e0 di aprile, in risposta ad una richiesta di aiuto del governo, Carlo Alberto invi\u00f2 a Vicenza il generale Alberto La Marmora affidandogli l'organizzazione della difesa del Veneto. La Marmora tuttavia non si rivelo l'uomo adatto ad organizzare le forze popolari della Repubblica, verso cui nutriva una forte diffidenza. Egli fin\u00ec cos\u00ec per scoraggiare ulteriormente la possibilit\u00e0 di costituire un esercito Veneto. Come scrisse al comitato di difesa il 17 aprile:\nNonostante l'invio di La Marmora e le speranze di Manin il Re non aveva alcuna intenzione di inviare le proprie truppe in soccorso del Veneto. Solo le persistenti richieste di aiuto del governo veneziano e la necessit\u00e0 strategica di ostacolare l'avanzata di Nugent lo persuasero, il 24 aprile, ad inviare l'esercito pontificio al comando del generale Giovanni Durando.\nNel frattempo Nugent, il 25 aprile, aveva raggiunto con le sue truppe il fiume Tagliamento dove ad attenderlo trov\u00f2 La Marmora al comando di circa 1300 volontari.\nMa trovandosi di fronte ad un esercito che, grazie ai rinforzi, contava ormai oltre 16000 uomini La Marmora decise di ritirarsi sul Piave. L'intero Friuli occidentale cadde cos\u00ec sotto gli austriaci senza possibilit\u00e0 di combattere.\nSuperato il Tagliamento Nugent con una rapida manovra marci\u00f2 verso Belluno. Dopo un primo tentativo di difesa il comitato provinciale decise che ogni resistenza fosse inutile. La citt\u00e0 venne cos\u00ec riconquistata il 5 maggio.\nLa battaglia di Cornuda.\nRiconquistata Belluno Nugent si diresse verso il Piave. Qui ad attenderlo non trov\u00f2 le poche centinaia di volontari del Tagliamento, ma l'esercito pontificio che nel frattempo aveva raggiunto il Veneto. Durando si era convinto che il grosso dell'esercito austriaco avesse tentato di discendere attraverso la pianura passando per Bassano. Aveva cos\u00ec deciso di posizionarsi l\u00ec con tutti i corpi regolari dell'esercito, circa 11.000 uomini. Per presidiare le altre strade che Nugent avrebbe potuto intraprendere lasci\u00f2 pi\u00f9 a sud, sulla riva destra del Piave sopra Treviso, a circa ventisette chilometri di distanza, il corpo dei volontari pontifici al comando del generale Ferrari per un totale di circa 4.000 uomini. Un altro gruppo di volontari, circa 3.000 uomini tra veneti e pontifici, fu lasciato ancora pi\u00f9 a sud, tra Ponte di Piave e Ponte della Priula, al comando del generale Alessandro Guidotti che aveva nel frattempo sostituito La Marmora richiamato a Venezia.\nContro le previsioni di Durando Nugent, la sera dell'8 maggio, decise di attraversare il Piave a sud, passando per Cornuda nel tentativo di raggiungere Treviso. La sera stessa le truppe di Ferrari ebbero un primo scontro con l'avanguardia delle truppe austriache. Il giorno seguente iniziarono gli scontri a fuoco. Ferrari invi\u00f2 richieste di immediato soccorso a Durando. Ma questi persuaso che l'azione a Cornuda fosse solo un diversivo dopo aver intrapreso la strada decise di tornare indietro. Alle cinque del pomeriggio dopo dodici ore di combattimento Ferrari, visto che nessun aiuto giunse, ordin\u00f2 la ritirata. I corpi volontari ripiegarono allora verso Treviso.\nL'esercito pontificio avrebbe avuto ottime possibilit\u00e0 di arrestare l'avanzata degli austriaci. Nugent infatti si muoveva su un terreno ricco di ostacoli naturali e con una popolazione apertamente ostile, spesso guidata dal clero locale. Ma gli errori del comando e lo scarso contributo in termini di uomini e mezzi fornito dalla Repubblica veneziana risultarono fatali per l'operazione.\nLe conseguenze della sconfitta.\nLe perdite della battaglia di Cornuda furono modeste. Tra i volontari italiani vi furono un centinaio tra morti e feriti, mentre i caduti austriaci furono poche unit\u00e0. Ci\u00f2 non di meno la sconfitta ebbe un impatto psicologico devastante e port\u00f2 gravi conseguenze sul piano politico e militare.\nLa pi\u00f9 immediata fu, come gi\u00e0 visto, quella di far prevalere il partito fusionista all'interno del governo veneziano. Il governo perse inoltre gran parte della fiducia riposta negli uomini a cui aveva delegato la difesa del Veneto, e temeva lo stato di confusione e indisciplina in cui erano precipitate le forze volontarie.\nDa parte loro i volontari persero ogni fiducia in chi avrebbe dovuto organizzarli e guidarli. Si diffuse inoltre, tra le truppe assediate a Treviso, la falsa convinzione che il monarchico Durando avesse tradito la causa della difesa del Veneto per far cadere la Repubblica. In verit\u00e0 proprio nei giorni della battaglia le truppe pontificie decisero di disertare all'ordine di papa Pio IX di abbandonare la guerra contro l'Austria.\nDurando era ancora convinto di poter ostacolare l'avanzata di Nugent verso Verona. Prese allora posizione a Piazzola sulla riva occidentale del fiume Brenta e ordin\u00f2 a Ferrari di raggiungerlo con le sue truppe. Ma il governo veneziano, preoccupato dagli episodi di indisciplina delle truppe di Ferrari e timoroso di perdere anche Treviso, gli ordin\u00f2 di ripiegare sulla citt\u00e0. Questa decisione ebbe la grave conseguenza di lasciare libera la strada verso Verona, principale obbiettivo delle truppe austriache.\nLa difesa di Treviso.\nDopo la vittoria Nugent, malgrado le sollecitazioni di Radetzky a raggiungere al pi\u00f9 presto Verona, decise di dirigersi verso Treviso considerata una tappa fondamentale per la completa riconquista del Veneto. L'11 maggio venne inviata un'intimidazione di resa che fu per\u00f2 respinta dal comitato della citt\u00e0.\nFerrari decise di compiere una ricognizione verso nord ma fu subito intercettato dai cannoni austriaci con gravi perdite. Decise cos\u00ec di abbandonare la citt\u00e0 e di dirigersi verso Mestre. Lasci\u00f2 a difesa di Treviso, in attesa dell'arrivo di Durando, circa 3.600 uomini al comando del generale Guidotti e port\u00f2 con s\u00e9 il resto. Guidotti, credendo necessaria un'azione decisa per ridare morale agli uomini, al comando di una quarantina di volontari, tra cui il frate patriota Ugo Bassi, organizz\u00f2 un'audace sortita contro gli austriaci. L'azione non ebbe successo e lo stesso generale rimase ucciso, ma questo eroico gesto ebbe l'effetto di ridare coraggio alle truppe in difesa della citt\u00e0.\nIl 18 maggio il generale austriaco Wilhelm Thurn, a cui Nugent aveva nel frattempo lasciato il comando per problemi di salute, ricevette un nuovo sollecito da parte di Radetzky a dirigersi immediatamente verso Verona. La sera stessa Thurn obbed\u00ec agli ordini e prese la strada verso Verona proprio mentre stavano sopraggiungendo le truppe pontificie di Durando. Il giorno seguente gli austriaci attraversarono indisturbati il Brenta a Piazzola, dove avrebbe voluto attenderli Durando.\nLa difesa di Vicenza.\nAppena Durando seppe che gli austriaci avevano oltrepassato il Brenta decise subito di muoversi verso Vicenza. La citt\u00e0 era stata frattanto raggiunta, il 20 maggio, dalle truppe di Thurn. Il generale austriaco credeva che Vicenza si sarebbe facilmente arresa come era successo con Udine. Ma la citt\u00e0 aveva difese naturali molto migliori e vi erano giunti molti volontari ad aiutare la guardia civica locale guidata dall'anziano colonnello Domenico Belluzzi, un ex soldato napoleonico. I primi assalti degli austriaci vennero cos\u00ec respinti.\nLa difesa di Vicenza era considerata di vitale importanza e cos\u00ec a difendere la citt\u00e0 giunse anche un cospicuo contingente da Venezia: circa 1.000 uomini a capo dei quali vi erano Daniele Manin e Niccol\u00f2 Tommaseo. Fu questa l'unica volta in cui Manin usc\u00ec dalla citt\u00e0 nei diciotto mesi di rivoluzione. La sua presenza a Vicenza suscit\u00f2 grande entusiasmo nella popolazione. Fra gli uomini giunti da Venezia vi erano anche i volontari italiani provenienti da Parigi guidati dal generale Giacomo Antonini. Anche Durando non tard\u00f2 ad arrivare.\nIl 21 maggio Thurn, dopo i primi fallimentari attacchi del giorno precedente, decise di aggirare la citt\u00e0 e dirigersi verso Verona. Un consiglio di guerra riunitosi in gran fretta decise allora di attaccare subito gli austriaci. Il generale Antonini raggiunse la retroguardia austriaca e ne segu\u00ec un aspro combattimento in cui lo stesso Antonini perse un braccio e Manin e Tommaseo si distinsero per il loro coraggio. La retroguardia austriaca riusc\u00ec comunque a respingere l'attacco e le truppe di Thurn proseguirono verso Verona.\nProprio quando le truppe austriache si trovarono a circa venti chilometri da Verona Radetzky, che tanto aveva sollecitato per l'arrivo dei rinforzi, ordin\u00f2 a Thurn di tentare un nuovo assalto verso Vicenza. Thurn con circa 18.000 soldati torn\u00f2 a Vicenza nella notte tra il 23 e il 24 maggio. Per ostacolarne le manovre i vicentini avevano nel frattempo allagato i territori a nord-ovest della citt\u00e0 distruggendo le dighe del fiume Retrone. Alle cinque del mattino gli austriaci iniziarono il bombardamento di Vicenza. Thurn dispose per un attacco alle due estremit\u00e0 della citt\u00e0, a porta Santa Croce e porta Castello. Ma tutti i tentativi di sfondamento vennero respinti. Thurn decise allora di rinunciare e torn\u00f2 nuovamente verso Verona.\nLa difesa di Vicenza rappresent\u00f2 indubbiamente un grande successo in un momento di estrema difficolt\u00e0 per gli italiani. Ci\u00f2 non di meno gli austriaci avevano raggiunto il loro principale scopo: portare cospicui rinforzi a Radetzky. Questo successo segner\u00e0 una tappa decisiva negli esiti del conflitto.\nLa resistenza del Cadore.\nMentre nel resto del Veneto la situazione militare stava rapidamente precipitando, a resistere tenacemente alle truppe austriache furono gli abitanti del Cadore, una regione montuosa delle Dolomiti orientali nella provincia di Belluno. Il Cadore era un territorio legato a Venezia da una lunga tradizione di lealt\u00e0 verso l'antica Repubblica, e in cui l'ostilit\u00e0 per il governo austriaco era particolarmente acuta.\nNugent aveva inviato in questa regione due battaglioni del suo esercito con lo scopo di aprire la via d'Alemagna, un'importante via di comunicazione considerata strategica per la riconquista del Veneto. Cos\u00ec ai primi di aprile circa 2.000 uomini al comando del maggiore Hablitschek entrarono nel Cadore da nord.\nAd organizzare la difesa della regione il governo veneziano invi\u00f2 Pietro Fortunato Calvi, un giovane ufficiale di grandi qualit\u00e0. Vennero inoltre inviati 5 cannoni e 260 fucili. Con questi pochi armamenti a disposizione Calvi organizz\u00f2 cinque corpi franchi da 80 uomini ciascuno. Organizz\u00f2 inoltre le guardie civiche della regione, armate solo di forconi e vecchi fucili da caccia e reclut\u00f2 nuovi volontari. Presto pot\u00e9 cos\u00ec disporre di circa 4.000 uomini, su una popolazione complessiva di 36.000 abitanti, anche se male o per nulla armati. Sfruttando le accidentalit\u00e0 del terreno montuoso Calvi bas\u00f2 la resistenza della regione su tattiche di guerriglia, attaccando gli austriaci anche con l'ausilio di grossi massi che aveva fatto disporre lungo le pendici che costeggiavano le strade.\nGrazie a queste audaci tattiche i cadorini riuscirono a respingere nelle prime due settimane di maggio diversi attacchi austriaci. Ma Nugent deciso a sedare la resistenza della regione invi\u00f2 un secondo corpo d'armata agli ordini del maresciallo Ludwig von Welden. Il 28 maggio inizi\u00f2 un imponente attacco su pi\u00f9 fronti delle truppe austriache che potevano contare ormai su 8.000 uomini. I volontari di Calvi riuscirono ancora una volta a resistere all'assalto ma ormai scarseggiavano munizioni e generi alimentari. Il 4 giugno al fine gli austriaci riuscirono a piegare la resistenza dei cadorini. Calvi fugg\u00ec a Venezia dove svolger\u00e0 un importante ruolo nella difesa della citt\u00e0.\nLa resistenza del Cadore non ebbe un ruolo centrale nelle sorti della guerra, ma \u00e8 la dimostrazione che le ampie forze volontarie del Veneto se adeguatamente guidate e armate avrebbero potuto giocare un ruolo decisivo nel conflitto.\nLe cadute di Vicenza, Padova e Treviso.\nQuando le truppe di Thurn raggiunsero Verona, Radetzky decise che era giunto il momento di sferrare il proprio attacco contro l'esercito piemontese. Un primo piano di attacco, che prevedeva l'aggiramento del l'esercito sabaudo, fu fermato il 29 maggio dalla inaspettata resistenza dei toscani e napoletani nella battaglia di Curtatone e Montanara.\nRadetzky allora, contando sull'immobilismo di Carlo Alberto, decise di lasciare Verona con il grosso del suo esercito, 30.000 uomini e 124 cannoni, per marciare verso Vicenza e sedare definitivamente la resistenza della citt\u00e0. A Vicenza era restato Durando con 11.000 uomini e 36 cannoni. Il 10 giugno gli austriaci attaccarono sui colli Berici. Dopo un iniziale resistenza i volontari italiani furono infine sopraffatti.\nAlle due del pomeriggio le forze pontificie comandate dai colonnelli Enrico Cialdini e Massimo d'Azeglio tentarono di contrattaccare ma furono respinti con gravi perdite. Durando con le truppe restanti cerc\u00f2 di opporre un ultimo tentativo di resistenza ma furono costretti a ritirarsi dentro la citt\u00e0. Fece allora issare bandiera bianca sulla torre in piazza dei Signori. La guardia civica voleva per\u00f2 continuare a combattere e sostitu\u00ec la bandiera con una rossa. Gli austriaci risposero bombardando la citt\u00e0 per tutta sera e al fine anche la popolazione comprese che non vi era altra possibilit\u00e0 che la resa. Le trattative furono condotte da Durando che ottenne che l'esercito pontificio potesse abbandonare Vicenza con gli onori delle armi a patto che avrebbero interrotto ogni azione contro gli austriaci per tre mesi. Queste concessioni furono generose ma giustificate dal fatto che Radetzky aveva fretta di rientrare a Verona prima che Carlo Alberto decidesse di attaccarla.\nLa conseguenza pi\u00f9 immediata della caduta di Vicenza furono le capitolazioni di Padova e Treviso. Il governo veneziano decise che ogni tentativo di difendere Padova sarebbe stato inutile preferendo tenere tutte le forze a sua disposizione a difesa della citt\u00e0. A Treviso i volontari erano disposti a combattere ma quando gli austriaci iniziarono a bombardare la citt\u00e0 i comandanti militari chiesero la resa.\nDopo aver sedato le ultime sacche di resistenza nella regione a met\u00e0 giugno il Veneto era tornato sotto il dominio austriaco. Oltre a Venezia resistevano ancora solo le fortezze friulane di Osoppo e Palmanova. La fortezza di Palmanova era difesa da ex soldati austriaci disertori, tra cui alcune compagnie della Legione Galateo, al cui comando si era posto il generale Carlo Zucchi che era prigioniero nelle carceri della fortezza. Bench\u00e9 sottoposta a intensi bombardamenti austriaci la fortezza avrebbe potuto resistere a lungo. Ma Zucchi, persuaso che oramai Venezia non avrebbe inviato uomini in suo aiuto decise al fine di arrendersi il 24 giugno.\nOsoppo resistette molto pi\u00f9 a lungo all'assedio austriaco ma il 13 ottobre fu anch'essa costretta ad arrendersi. I superstiti si recarono a Venezia per difendere la citt\u00e0.\nL'assedio austriaco a Venezia.\nIl Piemonte, gi\u00e0 provato dalla battaglia di Custoza del 27 luglio, ritir\u00f2 il suo sostegno dopo l'armistizio Salasco del 9 agosto. L'11 agosto, ad appena quattro giorni dalla nomina, i commissari regi lasciarono Venezia e, nel frattempo, se ne andava la flotta sarda. In questa situazione disperata, Manin assunse la dittatura per quarantotto ore e, il 13 agosto, il potere venne affidato ad un triumvirato formato, oltre che dallo stesso Manin (Questioni civili), da Giovanni Battista Cavedalis (Guerra) e Leone Graziani (Marina).\nUn valido aiuto giunse invece dal generale napoletano Guglielmo Pepe, mandato inizialmente dal suo sovrano a combattere al fianco dei piemontesi, che rifiut\u00f2 di obbedire all'ordine di rientro e si un\u00ec ai veneziani con duemila volontari, prendendo il comando dell'esercito che difendeva la citt\u00e0.\nFrattanto, nonostante l'eroica resistenza dei volontari, la terraferma era stata rioccupata dall'esercito austriaco. Il 4 maggio 1849 gli austriaci iniziarono le ostilit\u00e0 contro forte Marghera, presidiato da 2.500 uomini al comando del colonnello napoletano Girolamo Ulloa. La difesa fu accanita, ma la notte del 26, d'accordo col governo, Ulloa dovette dare l'ordine di evacuare il forte. Gli austriaci avanzarono allora lungo il ponte della ferrovia ma, trovando anche qui una forte resistenza, iniziarono un pesante bombardamento contro la citt\u00e0 stessa. Una prima richiesta di resa da parte del comandante in capo delle forze austriache Radetzky, fu sdegnosamente respinta.\nL'episodio del bombardamento di Venezia del 1849 merita una menzione particolare: infatti in quel frangente, accanto all'artiglieria, gli austriaci impiegarono per la prima volta dei palloni aerostatici nel tentativo di portare a termine un bombardamento aereo. L'uso dei palloni per scopi bellici non era del tutto nuovo, poich\u00e9 fin dal 1794 i francesi avevano costituito una Compagnia aerostieri con palloni ancorati a terra da cavi, con scopi di ricognizione; ma il 2 luglio le mongolfiere austriache furono caricate con bombe incendiarie, collegate a micce a tempo che avrebbero dovuto lasciar cadere l'esplosivo esattamente quando i palloni fossero giunti sopra la citt\u00e0. Tuttavia il vento respinse i palloni, facendoli tornare verso le linee austriache, cosicch\u00e9 il primo tentativo di bombardamento aereo della storia risult\u00f2 fallimentare.\nL'11 luglio 1849 alcuni abitanti di Chioggia tentarono di incendiare la fregata austriaca \"I.R. Venere\" attaccandola con un brulotto al largo della costa.\nAlla lunga, comunque, la situazione della citt\u00e0 divenne insostenibile (a complicare le cose si aggiunse anche un'epidemia di colera), e ai primi di agosto lo stesso Manin, vista l'impossibilit\u00e0 di resistere ad oltranza, inizi\u00f2 a parlare di resa, e offr\u00ec anche di farsi da parte se invece si fosse deciso di combattere fino all'ultimo. L'Assemblea conferm\u00f2 la fiducia al Manin, e gli affid\u00f2 pieni poteri per trattare la resa, che venne firmata il 22 agosto 1849 a villa Papadopoli. Il 27 gli austriaci entravano a Venezia, mentre Manin, Tommaseo, Pepe e molti altri patrioti prendevano la via dell'esilio."}
{"id": "1074372", "revid": "599013", "url": "https://it.wikipedia.org/wiki?curid=1074372", "title": "Balafon", "text": "Il balafon, balafong o balaf\u00f2 \u00e8 uno strumento musicale caratteristico dell'Africa Occidentale sub-sahariana: si tratta di uno xilofono generalmente pentatonico, a volte diatonico. \u00c8 diffuso in particolare presso le etnie Susu, Malinke e Mandingo dell'Africa occidentale (Guinea, Mali, Senegal e Gambia).\nStruttura.\nIl balafon \u00e8 composto da una struttura di base in fasce di legno o bamb\u00f9 in cui vengono posizionate orizzontalmente le zucche (\"calebasse\") che fungono da cassa di risonanza, in numero variabile, solitamente intorno alla dozzina.Pi\u00f9 le zucche sono grandi pi\u00f9 producono un suono grave, pi\u00f9 le zucche sono piccole pi\u00f9 producono un suono acuto. A volte le zucche vengono forate e rivestite con una sottile membrana; tradizionalmente si usava a questo scopo la tela prodotta da alcuni ragni per avvolgere le uova, mentre oggi \u00e8 pi\u00f9 comune l'impiego della carta usata per le sigarette o di pellicole di plastica biele.\nAl di sopra delle zucche si trovano i tasti, fatti di legno, di forma rettangolare posizionati in ordine decrescente; quelli pi\u00f9 piccoli producono i suoni pi\u00f9 acuti. Il numero di tasti varia in base alla dimensione dello strumento. Il balafon diatonico presenta tasti pi\u00f9 spessi ma meno larghi proprio perch\u00e9 deve fornire note pi\u00f9 alte.\nStoria.\nLe prime testimonianze storiche dell'esistenza del balafon risalgono al XII secolo. Una delle fonti pi\u00f9 importanti che attestano l'esistenza del balafon gi\u00e0 in epoca medioevale sono gli scritti del viaggiatore arabo Ibn Battuta (XIV secolo)."}
{"id": "1074374", "revid": "484362", "url": "https://it.wikipedia.org/wiki?curid=1074374", "title": "Obi (sash)", "text": ""}
{"id": "1074376", "revid": "339392", "url": "https://it.wikipedia.org/wiki?curid=1074376", "title": "Rocca Roveresca di Mondavio", "text": ""}
{"id": "1074380", "revid": "122880", "url": "https://it.wikipedia.org/wiki?curid=1074380", "title": "Antonio Garella", "text": "Biografia e opere.\nNasce a Borgo San Luca (Ferrara) il 2 marzo 1863 da Giovanni e Teresa Cairola. Dal matrimonio nascono quattro figli: Margherita, Antonio, Antonio Giuseppe ed Ernesta. A Bologna, Antonio si dedic\u00f2 dapprima agli studi tecnici, quindi si iscrisse alla locale Accademia e studi\u00f2 col professor Tencolini.\nTra il 1882 e il 1886 frequenta l'Accademia di Belle Arti di Firenze ed \u00e8 allievo di Augusto Rivalta, concorrendo in quegli anni al Premio governativo, col modellare un magnifico bassorilievo rappresentante Garibaldi ferito all'Aspromonte.\nNel 1889 tenta il concorso per il monumento a Ugo Foscolo, da erigersi nella chiesa fiorentina di Santa Croce, segnalandosi insieme a Fazzi, Lazzerini e Cassioli.\nIl 21 luglio 1895 lo scultore inaugura il suo primo monumento a Giuseppe Garibaldi a Peretola (Firenze) e l'anno successivo realizza la statua dedicata a Francesco di Marco Datini a Prato e di Bettino Ricasoli.\nNel 1901 lavora insieme al suo maestro Augusto Rivalta al monumento di Domenico Rossetti De Scander a Trieste. Qualche anno dopo verr\u00e0 inaugurata un'altra importante opera dello scultore, il monumento equestre a Giuseppe Garibaldi di Pistoia (1904).\nNel 1910 esegue le statue allegoriche de \"L'architettura\" e \"La musica\" per il Vittoriano.\nInfine e non in ultimo, saranno il progetto e la realizzazione della statua equestre per il Garibaldi alla Spezia, terminato nell'ottobre 1911, che dopo alterne vicende, verr\u00e0 inaugurato il primo giugno 1913, alla presenza di reduci garibaldini, delle principali autorit\u00e0 e di associazioni patriottiche di mutuo soccorso.\nOltre alle sculture dedicate all'Eroe dei Due Mondi, Garella si distinse in numerose creazioni, tra cui si ricordano i diversi monumenti funerari nel Cimitero delle Porte Sante di Firenze e ancora numerosissimi busti di intellettuali, senatori, avvocati, come quelli a Giovanni Rosadi e Isidoro del Lungo ed il busto in bronzo del generale Maza (1911) da spedire in Colombia.\nMolto importante sar\u00e0 anche la sua opera scultorea all'estero. Nel 1914 collabora infatti con l'architetto Guillermo de Heredia per un monumento all'Indipendenza messicana. \nInfine realizza una serie di opere per conto di padre Berthi\u00e8: una statua monumentale di Cristo benedicente (posta di fronte alla cattedrale di Norimberga), una statua raffigurante una Madonna col bambino e altre dei Santi Domenico, Antonio e San Vincenzo de Paoli; oltre ad una statua colossale di \"Cristo\" per la citt\u00e0 di . \nTra le altre sue opere ricordiamo: il \"Monumento al generale Orazio Dogliotti\" ad Asti, la \"Saffo\", busto polimaterico raffigurante la poetessa greca, conservato presso la Fondazione Sgarbi a Ro Ferrarese e il ritratto del pittore rinascimentale Filippino Lippi presso il Museo civico di Prato.\nNel pieno della sua attivit\u00e0 artistica, il 18 dicembre del 1919 lo scultore muore a Firenze a seguito di un tragico incidente."}
{"id": "1074382", "revid": "1226", "url": "https://it.wikipedia.org/wiki?curid=1074382", "title": "Servizi Segreti Greci", "text": ""}
{"id": "1074384", "revid": "77358", "url": "https://it.wikipedia.org/wiki?curid=1074384", "title": "Metallurgia in Africa", "text": ""}
{"id": "1074393", "revid": "21880", "url": "https://it.wikipedia.org/wiki?curid=1074393", "title": "Polyplectron emphanum", "text": ""}
{"id": "1074396", "revid": "1543377", "url": "https://it.wikipedia.org/wiki?curid=1074396", "title": "Grevena (unit\u00e0 periferica)", "text": "L'unit\u00e0 periferica di Grevena () \u00e8 una delle 4 unit\u00e0 periferiche in cui \u00e8 divisa la periferia della Macedonia Occidentale. Il capoluogo \u00e8 la citt\u00e0 di Grevena.\nPrefettura.\nGrevena era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa prefettura \u00e8 stata istituita nel 1967 mediante la scissione della vecchia prefettura di Grevena-Kozani. Situata in territorio montagnoso e scarsamente popolato, la prefettura confina con le altre prefetture di Giannina ad ovest, Kastoria a nordovest, Kozani a nord e ad est, Larissa a sudest e Trikala a sud.\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Grevena era suddivisa in otto comuni e sette comunit\u00e0."}
{"id": "1074398", "revid": "508036", "url": "https://it.wikipedia.org/wiki?curid=1074398", "title": "Iolo", "text": "Iolo o Jolo \u00e8 una frazione del comune di Prato.\nAnticamente chiamata Aiuolo San Piero ed in tempi pi\u00f9 recenti Jolo. Fa parte del comune di Prato ed \u00e8 nella circoscrizione sud.\nConta circa 7.500 abitanti, ed \u00e8 diviso in due parrocchie: la Parrocchia di San Pietro a Iolo, la cui chiesa \u00e8 la pieve di San Pietro, situata in piazza della Pieve, e la parrocchia di Sant'Andrea Apostolo, la cui chiesa \u00e8 la Chiesa di Sant'Andrea a Iolo, situata in Via Gherardacci.\nIolo \u00e8 composto da 4 sub-frazioni: Sant'Andrea, San Pietro, La Garduna e i Palazzi. Sempre parte di Iolo sono: Il Coderino, e parte de Le Risaie di Tavola. La Garduna e Sant'Andrea sono sub-frazioni i cui agglomerati pi\u00f9 antichi risalgono al Medioevo.\nDa ricordare la presenza nel Medioevo di un castello nei pressi della attuale chiesa di Sant'Andrea Apostolo, e la presenza di Case torri, una ancora la si pu\u00f2 notare all'incrocio tra via Traversa di Iolo e via Risorgimento.\nLa localit\u00e0 d\u00e0 anche il nome al fosso che lo lambisce, il Fosso di Iolo, un affluente dell'Ombrone Pistoiese che nasce ai piedi del Monteferrato, a nord di Prato\nNato, da un accampamento romano, da qui \"aiolum\" (aiola o pezzo di terra tra le paludi) notabile anche dalla conformazione della frazione spezzata da due vie principali come i \"decumani\" e cardo\" romani.\nLa frazione si svilupp\u00f2 intorno anche alla Pieve di San Donato del 1040 affiancata poi dalla Pieve di San Pietro di cui si hanno notizie fin dal XII secolo. Per\u00f2 Gi\u00e0 nel 1035 esisteva un castello di Iolo e nel 1055 \u00e8 testimoniata la presenza di un borgo intorno al Vico de Aiolo che crebbe gradualmente a scapito di Tobbiana.\nIn epoca medievale Iolo fu fortificato con fossati per impedire gli attacchi della vicina Pistoia, ma nel 1323 questo non bast\u00f2, le armate ghibelline Lucchesi di Castruccio Castracani degli Antelminelli che con i suoi 600 cavalieri e 3.000 fanti sfond\u00f2 le difese della citt\u00e0 di Prato e riuscirono a sfondare ed a incendiare la zona, distruggendo parzialmente tutto, (per questo, in seguito, venne poi esentata dal pagamento delle tasse comunali) dove divent\u00f2 anche base ed accampamento dello stesso (da qui prende il nome la via che porta al paese da Pistoia).\nNel dopoguerra fu famosa, insieme a Galciana, per ospitare numerosi cenciaioli, artigiani capaci di lavorare gli stracci ed abiti usati.\nOggi, nella zona industriale a sud del paese, \u00e8 sede di molte attivit\u00e0 artigianali del settore tessile e dell'abbigliamento, in maggioranza gestite dalla numerosa comunit\u00e0 cinese.\nLa localit\u00e0 \u00e8 stata in passato considerata pericolosa per via delle attivit\u00e0 banditesche, ed \u00e8 per questo citata anche nei \"Maledetti toscani\" di Curzio Malaparte.\nIl borgo della Garduna, di origine medioevale, prende il suo nome dal probabile stanziamento dell'esercito del generale Raimondo de Cardona, che nel 1512 con il suo spietato esercito mise a ferro e fuoco la citt\u00e0 di Prato macchiandosi di orribili delitti. La Piazza Verzoni \u00e8 stata anche scena del film \"Il signor Quindicipalle\" di e con Francesco Nuti e Sabrina Ferilli. \u00c8 anche stato girato a Iolo uno dei film cult degli anni settanta come \"Berlinguer ti voglio bene\" di e con Roberto Benigni con la regia di Giuseppe Bertolucci.\nI \"Palazzi di Iolo\" (le quattro strade) \u00e8 la parte di pi\u00f9 nuova costruzione nata a partire dagli anni settanta a fronte di una campagna di edilizia popolare inseguita proprio in quegli anni dall'amministrazione comunale pratese.\nNel 2012, il 22 luglio, la sezione locale della Arciconfraternita della Misericordia di Prato ha inaugurato alla presenza del presidente della Provincia di Prato, l'ing. Lamberto Gestri e dell'assessore alla Sanit\u00e0 e alle Politiche sociali del Comune di Prato, dott. Dante Mondanelli, la prima ambulanza per la frazione. Tale data \u00e8 da ritenersi storica, ed \u00e8 da ritenersi un risultato ottenuto alla popolazione, sogno inseguito dalla fondazione, nel 1921 della sezione di Misericordia.\nIl 20 Aprile 2019 il Paese di Jolo si aggiudica la prima edizione della \u201cCoppa Prahdese\u201d, competizione goliardica social tra i quartieri della provincia di Prato, battendo in finale San Paolo.\nEventi.\nIolo In Maschera.\nOrmai da anni si svolge per due domeniche consecutive \"Iolo In Maschera\", un colorito ed apprezzato carnevale con carri allegorici (tutti realizzati da volontari locali), che percorre le vie principali del paese.\nFesta di San Pio Martire.\nNel 1810 arriva da Roma, dalle catacombe di Santa Ciriaca, l'urna contenente le spoglie di san Pio Martire.\nTale urna viene esposta alla popolazione ogni 5 anni nel mese di settembre durante la festa ad esso dedicata.\nLa festa culmina con l'ostensione del Santo nell'urna per le vie principali del paese l'ultimo giorno, la domenica, dei giorni di festa.\nOrasport.\nL' \"Orasport\" \u00e8 una manifestazione sportiva della durata di una settimana, organizzata dalla parrocchia di San Pietro a Iolo. Si svolge solitamente nel mese di giugno ed \u00e8 arrivata alla 10\u00aa edizione. Nella settimana si svolgono tornei di ogni tipo, da pallavolo a calciotennis per passare al podismo.\nGiugno con l'arte.\n\"Giugno con l'arte\" era una manifestazione organizzata negli anni '90 dalla Bottega di Arte Comune, associazione dedita alle arti e alla loro conoscenza e diffusione, nel mese di giugno.\nDurante questa rassegna, in vari spazi del paese venivano adibiti momenti dedicati al cinema, arte, e teatro con una rassegna di quadri e sculture provenienti dagli artisti della zona e non.\nFesta del Volontariato.\nLa \"Festa del Volontariato\" \u00e8 una manifestazione organizzata dalla Misericordia di Iolo, dal 1992 al 1998. Tale manifestazione si svolgeva inizialmente nel mese di giugno. Nel Luglio 2012 \u00e8 stata riorganizzata con evento clou l'inaugurazione della nuova ambulanza a servizio del paese, donata dalla popolazione di Iolo.\nPresepe Vivente.\n\"Presepe vivente\" \u00e8 una manifestazione organizzata dalla Misericordia di Iolo dal 1997 al 1999. Tale manifestazione inizialmente si svolgeva la vigilia della notte di Natale, per le vie del paese con figuranti, stazioni e riproduzioni della nativit\u00e0 del Ges\u00f9.\nIl \"Presepe vivente\" dopo una breve pausa \u00e8 tornato ad essere organizzato nel Dicembre 2012 e tuttora viene organizzato a cadenza biennale dai volontari della locale confraternita di Misericordia con il patrocinio della Provincia e del Comune di Prato nei giorni 26 dicembre e 6 gennaio.\nVie di comunicazione.\nPista ciclabile.\nLa pista ciclabile che transita da Iolo parte dalle cascine di Tavola per raggiungere il parco di Galceti e il Monteferrato.\nStrade provinciali.\nProvenendo dalla provincia di Pistoia si accede al territorio di Iolo solo tramite la Strada Provinciale \"SP7 di Iolo\", (di cui fanno parte via Guilianti e Viale Alessandro Manzoni) realizzata negli anni cinquanta per bypassare il centro del paese e alleggerire l'allora scarsa viabilit\u00e0 territoriale.\nSport.\nRugby.\nLo stadio Enrico Chersoni \u00e8 l'impianto interno dei Cavalieri, squadra di rugby a 15 pratese che partecipa al campionato di Eccellenza e che nella stagione 2011-12 \u00e8 giunta fino alla finale-scudetto. Nell'ottobre 2016 i cavalieri vanno ad allearsi con il puma Bisenzio creando l Unione rugby prato sesto. Un'altra societ\u00e0 la Rugby iolo che cre\u00f2 negli anni ottanta lo stadio, torn\u00f2 clamorosamente a impossesarsene di nuovo nel settembre del 2017. Attualmente \u00e8 ancora nel campo e gemellata con la squadra del Florentia Rugby.\nCiclismo.\nNegli anni cinquanta - settanta, quando era molto popolare il ciclismo, erano presenti varie squadre dilettantistiche e non, le quali organizzavano durante l'anno, numerosi eventi sportivi, tra i quali la famosa Coppa Melani, istituita da leonetto Melani e dall'U.p.C. Iolo, e I.s.a. Iolo, quest'ultima, associazione sportiva che aveva sede nella casa del popolo del paese, tra le cui file un dilettante Fabrizio Fabbri conquist\u00f2 il campionato toscano dilettanti 3\u00ba categoria. Nel 2010 \u00e8 stata riproposta \u00e8 ed arrivata alla 48\u00aa Edizione, nelle ultime 4 edizioni (2002, 2003, 2010 e 2011) \u00e8 stata riservata alla categoria Juniores.\nCalcio.\nA Iolo \u00e8 presente anche due squadra di calcio: l'A.S.D. Iolo Calcio, che milita in Prima categoria, l'A.S.D. Polisportiva S.Andrea che milita attualmente nel campionato eccellenza UISP di Prato ed \u00e8 stata fondata nel 1988."}
{"id": "1074403", "revid": "123452586", "url": "https://it.wikipedia.org/wiki?curid=1074403", "title": "Jean Pr\u00e9vost", "text": " \nBiografia.\nVenne educato dai Gesuiti in Borgogna e in Germania, dedicandosi a studi umanistici e filosofici.\nNel 1604 fu a Padova dove studi\u00f2 medicina diventando allievo dei celebri Ercole Sassonia e Girolamo Fabrici d'Acquapendente che lo volle come \"massaro di anatomia\".\nDivenuto ben presto famoso per la sua abilit\u00e0 di medico, nel 1613 ottenne la cattedra di \"Lettura del III libro di Avicenna\" succedendo a Andrighetto Andrighetti.\nNel 1616 pass\u00f2 alla cattedra di \"Medicina pratica straordinaria in secondo luogo\".\nMorto Prospero Alpini fu nominato \"Prefetto\" dell'orto botanico e gli fu affidato anche l'insegnamento di \"Ostensio simplicium\".\nInfine, nel 1620 pass\u00f2 alla cattedra di \"Medicina pratica in primo luogo\" che tenne fino alla morte che fu causata dall'epidemia di peste che impervers\u00f2 a Padova nel 1631.\nCelebre soprattutto come medico, fu anche un buon botanico tanto che gli venne dedicato il genere \"Praevotia Adans\".\nLe sue opere mediche, molte delle quali pubblicate postume, ebbero molteplici edizioni e larga fama per tutto il '600.\nFu sepolto nella chiesa di Sant'Antonio e la \"Natio Germanica\" fece dipingere il suo stemma al Palazzo del Bo'."}
{"id": "1074404", "revid": "129019", "url": "https://it.wikipedia.org/wiki?curid=1074404", "title": "Llu\u00eds Dom\u00e8nech i Montaner", "text": "Biografia.\nNacque a Barcellona e gi\u00e0 in giovent\u00f9 manifest\u00f2 il suo interesse per l'architettura. Studi\u00f2 quindi all'universit\u00e0 a ricopr\u00ec precocemente una cattedra nel \"Colegio de Arquitectura\" di Barcellona. Da questa posizione pot\u00e9 quindi esercitare una grande influenza sul movimento modernista in Catalogna.\nCome architetto, Dom\u00e8nech realizz\u00f2 edifici in cui si armonizzano razionalit\u00e0 strutturale ed elementi ornamentali straordinari, ispirati alle correnti architettoniche ispano-arabe e alle linee curve proprie del modernismo. Nell'attuale \"Museo de Zoolog\u00eda\", costruito originariamente come ristorante (Castell dels Tres Dragons) per l'Esposizione Universale del 1888, Dom\u00e8nech utilizz\u00f2 strutture di ferro in vista e ceramica, tecnica che pi\u00f9 tardi, nel 1908, perfezion\u00f2 nel Palau de la M\u00fasica Catalana. Questo edificio e quelli che progett\u00f2 pi\u00f9 oltre, incorporano una profusione di mosaici, ceramiche e vetri policromi, disposti con squisita armonia, che dettero loro un aspetto grandioso.\nContrariamente ad altri architetti del modernismo, Dom\u00e8nech tese sempre pi\u00f9 a realizzare edifici maggiormente leggeri, eliminando materiale inessenziale dalle strutture, pur mantenendo l'ornamento come elemento di prim'ordine.\nLa sua realizzazione politica cominci\u00f2 fin da giovane. Fu membro della Giovent\u00f9 Catalana (\"Jove Catalunya\") e del \"Centre Catal\u00e0\", presidente della Lega Catalana (\"Lliga de Catalunya\", 1888) e presidente dell'Unione Catalana (\"Uni\u00f3 Catalanista\", 1892). Fu uno degli organizzatori dell'assemblea che approv\u00f2 le Bases de Manresa, presiedendo la sessione inaugurale. Entr\u00f2 nel Centro nazionale Catalano (\"Centre Nacional Catal\u00e0\", 1899) e pi\u00f9 avanti nella Lega Regionalista (\"Lliga Regionalista\", 1901). Fu uno dei deputati che trionfarono nella candidatura chiamata \"dei quattro presidenti\" (\"dels quatre presidents\") nel 1901, venendo nuovamente eletto nel 1903, fin quando, deluso, abbandon\u00f2 la politica per dedicarsi all'indagine archeologica e alla storia.\nDom\u00e8nech i Montaner mor\u00ec a Barcellona a 73 anni.\nAltre opere realizzate.\nA Barcellona\nA Canet de Mar\nA Reus\nA Comillas"}
{"id": "1074405", "revid": "174925", "url": "https://it.wikipedia.org/wiki?curid=1074405", "title": "Seriola dumerili", "text": "La ricciola (Seriola dumerili Risso 1810) \u00e8 un pesce marino appartenente alla famiglia Carangidae.\nDistribuzione e habitat.\nSi trova nel Mar Mediterraneo, Oceano Pacifico, in prossimit\u00e0 dell'India e nell'Oceano Atlantico, dai 0 a 360 metri di profondit\u00e0, pi\u00f9 spesso tra 20 e 70 metri.\nDescrizione.\n\u00c8 il pi\u00f9 grande pesce della famiglia dei carangidi, potendo raggiungere i 2 metri di lunghezza e 70\u2013100\u00a0kg di peso. \u00c8 un pesce pelagico caratterizzato dalla colorazione argentea azzurra, con una linea longitudinale di colore oro, coda forcuta e due pinne dorsali, la prima corta e la seconda lunga. Presenta una barra bruna obliqua che attraversa l'occhio, anch'esso dorato.\nPesca.\nPrevalentemente la ricciola \u00e8 catturata nell'ambito della pesca sportiva. \u00c8 infatti una delle prede pi\u00f9 ambite per i pescatori sportivi sia di superficie che subacquei. Il metodo di pesca da superficie pi\u00f9 diffuso \u00e8 quello a traina con mulinello, mentre per la pesca subacquea con fucile il metodo pi\u00f9 efficace \u00e8 quello dell'aspetto o agguato con fucile subacqueo ad aria compressa o ad elastico (tipo arbalete). \u00c8 possibile catturarla anche a spinning per\u00f2 raramente esemplari adulti, difatti gli esemplari di taglia tendono ad ignorare le esche artificiali, a meno che non venga utilizzata la tecnica del vertical jigging.\nAllevamento.\nEssendo una specie pelagica e soprattutto molto vorace, quindi sempre in movimento, le ricciole non si prestano facilmente all'allevamento, anche per la notevole quantit\u00e0 di proteine necessarie alla sua crescita, che non rendono economica tale attivit\u00e0. Tuttavia si stanno svolgendo dei tentativi in Sicilia che lasciano prevedere diverse possibilit\u00e0. \u00c8 comunque facilmente adattabile alla vita in acquario. L'Aquarium di Alghero, fin dagli anni '80, ha allevato delle piccole ricciole catturate in mare aperto ed aventi una taglia media di circa 1\u00a0kg di peso e circa 30\u00a0cm di lunghezza, e dopo pochi anni queste sono cresciute con successo fino a circa 20\u00a0kg di peso e circa 1 metro di lunghezza con un'alimentazione di solo pesce.\nComportamento.\nLa ricciola \u00e8 molto pi\u00f9 confidente in fase giovanile, mentre diventa pi\u00f9 scaltra e attenta man mano che cresce. Gli esemplari pi\u00f9 giovani, nella cui livrea sono evidenti sfumature gialle, tendono ad aggregarsi in banchi, mentre gli esemplari pi\u00f9 vecchi sono in genere solitari.\nAlimentazione.\nSi nutre di altri pesci e di invertebrati e anche di plancton."}
{"id": "1074406", "revid": "29244", "url": "https://it.wikipedia.org/wiki?curid=1074406", "title": "Ricciola", "text": ""}
{"id": "1074409", "revid": "119479924", "url": "https://it.wikipedia.org/wiki?curid=1074409", "title": "Sauna", "text": "La parola sauna \u00e8 un'antica parola finlandese dall'etimologia non del tutto chiara, ma che, probabilmente, poteva essere originariamente legata al significato di \"dimora invernale\".\nPer avere una sensazione di maggiore calore veniva prodotto del vapore gettando acqua su pietre gi\u00e0 fatte diventare roventi sul fuoco. Tale accorgimento permetteva di far aumentare la temperatura fino a prevedere l'ovvio, cio\u00e8 che le persone si togliessero gli abiti.\nNelle prime saune le pietre erano riscaldate con un fuoco a legna e il fumo (in finlandese \"savu\") veniva fatto uscire dopo essersi diffuso nella stanza (la \"savusauna\" finlandese rievoca appunto questa usanza).\nCostruzioni utilizzate sia come sauna sia come casa si trovavano ancora in Finlandia fino al XIX secolo anche se come eccezioni dovute principalmente alla povert\u00e0 o all'utilizzo temporaneo di tali costruzioni, poich\u00e9 sin dal XII secolo si possono rintracciare documenti che descrivono la separazione delle saune dalle case.\nIl primo tipo di sauna fu quindi utilizzata principalmente come casa invernale e solo secondariamente per una pratica idroterapica.\nOggi, sauna pu\u00f2 indicare l'ambiente relativo, la pratica idrotermoterapica che consiste nel suo utilizzo, o l'esercizio commerciale o il club che offra quanto necessario al pubblico o ai suoi membri, spesso insieme ad altri trattamenti estetici, idroterapici, o di benessere.\nIn relazione a tale ultima accezione la parola viene oggi in senso ampio a includere anche le pratiche e tradizioni profondamente diverse rappresentate dal hammam e dal bagno turco.\nTampere, la seconda citt\u00e0 pi\u00f9 grande della Finlandia, \u00e8 stata ufficialmente dichiarata la \"capitale della sauna del mondo\".\nAspetti sacri, mitologici e storici.\nSecondo alcune leggende nella sauna vivrebbe un piccolo gnomo (Saunatonttu) che deve essere trattato con rispetto (tenendo acceso il fuoco sacro e lasciando del cibo fuori dalla sauna) per avere la sua protezione e non subire punizioni.\nSecondo altri racconti e leggende la sauna era considerata un luogo sacro (come una vera e propria chiesa) dove si partoriva (tradizione protrattasi fino alla diffusione di adeguate strutture ospedaliere)\nNella rappresentazione sacra il fuoco era visto come un \"dono dal cielo\", il focolare era l'altare e il vapore (\"l\u00f6yly\") ottenuto gettando l'acqua sulle pietre roventi rappresentava lo spirito o la vita (in molte lingue collegate al ceppo finnico - come ad esempio l'estone - ci sono parole corrispondenti a l\u00f6yly con simili significati).\nLa sauna avrebbe svolto un ruolo importante addirittura durante la seconda guerra mondiale, durante gli scontri con la Russia nel 1939 (quando d'inverno la temperatura scende sotto i -20\u00a0\u00b0C) consentendo ai finlandesi di resistere cos\u00ec lungamente davanti a un nemico decisamente superiore.\nLa sauna in Finlandia \u00e8 ormai una parte integrante della cultura e dello stile di vita finlandese: si pensi che c'\u00e8 in media quasi una sauna ogni due abitanti.\nPer i finlandesi la sauna \u00e8 un luogo dove rilassarsi fisicamente e mentalmente, non \u00e8 un lusso ma una necessit\u00e0: tanto che la sauna stessa \u00e8 la prima costruzione tradizionalmente eretta da un contingente militare di pace finlandese.\nQuesta consuetudine deriva dalle origini stesse della popolazione finlandese: la sauna \u00e8 sempre stata la prima costruzione realizzata da chi si spostava. D'altra parte nella sauna si pu\u00f2 vivere, cucinare il cibo sulla stufa, prendersi cura della propria igiene e, come sopra riportato, far partorire in un ambiente abbastanza sterile.\nTerapia e purificazione.\nDal punto di vista idroterapico la sauna finlandese si riallaccerebbe a un'antica tradizione di \"medicina naturale\" che in occidente \u00e8 stata tramandata principalmente attraverso gli insegnamenti di Ippocrate di Coo e Galeno (e successivamente di Sebastian Kneipp e Vincent Priessnitz) e ha conosciuto la sua massima diffusione con il calidarium (laconicum), tepidarium e frigidarium delle terme romane e con il successivo hamam turco (dall'arabo \"scaldare\"), ma di cui si pu\u00f2 trovare traccia anche in altre tradizioni dal \"mushiboro\" giapponese, al \"banja\" russo, alla \"capanna del sudore\" degli eschimesi o degli indiani d'America, al \"temazcal\" messicano.\nAspetti sociali.\nDal punto di vista del costume, invece, la sauna (come gi\u00e0 nelle terme romane e nel hamam turco) \u00e8 sempre pi\u00f9 concepita come un momento di ritrovo socializzante e/o di relax e si sta diffondendo rapidamente nelle strutture adibite alle vacanze, nei centri benessere e perfino nelle palestre.\nQuesta \u00e8 una delle ragioni per cui dalla tradizionale sauna di fumo, o comunque con stufa a legna, si \u00e8 passati alla pi\u00f9 pratica sauna con stufa elettrica e si sta diffondendo addirittura quella a raggi infrarossi, decisamente lontana dalla sauna finlandese originale.\nNudit\u00e0.\nLa sauna, sia per la sua funzione di interazione familiare e sociale che per riceverne i benefici senza correre rischi, \u00e8 stata concepita per essere praticata in totale nudit\u00e0 e in ambienti promiscui. Infatti nella sauna finlandese originale le temperature prossime ai 100 gradi impediscono l'uso di qualsiasi indumento o protezione che comporterebbe tra l'altro il rischio di collasso. Viene infatti cos\u00ec praticata nei paesi di lingua tedesca, e negli altri paesi del mondo che ne hanno correttamente importato l'uso. Nei paesi del nord Europa, le saune pubbliche possono talvolta essere separate per genere, come ambienti o giorni. In altri paesi invece, in contrasto con lo spirito pi\u00f9 originale e profondo di questa pratica, non sempre \u00e8 accettato l'accesso completamente nudi, per una conformit\u00e0 agli usi, al comune senso del pudore ed alle leggi locali; le temperature sono per\u00f2 pi\u00f9 basse in modo da potersi coprire. Nelle saune gestite con maggiore attenzione \u00e8 per\u00f2 vietato utilizzare i costumi da bagno per il rischio di emissioni di sostanze nocive, gassose o meno, dalle fibre sintetiche degli stessi e di reazioni epidermiche; si usano pertanto per coprirsi gli asciugamani o gli accappatoi di cotone.\nTipi di sauna.\nNell'uso moderno della sauna, si distinguono diverse tipologie, a seconda della temperatura e del tasso di umidit\u00e0 a cui vengono tenuti gli ambienti\nSauna finlandese (\"sauna secca\").\n\u00c8 la sauna originale, o propriamente detta, in cui la temperatura pu\u00f2 raggiungere gli 80-100\u00a0\u00b0C, inducendo un'abbondante traspirazione della pelle, mentre l'umidit\u00e0 non supera il 10-20%, a parte quando si getta l'acqua sulle pietre. All'acqua vengono talora aggiunti oli essenziali a effetto balsamico come, ad esempio, essenze di pino o di eucalipto.\nLe stufe utilizzate possono essere a legna o elettriche.\nTipicamente la pratica della sauna prevede di alternare a minuti nella sauna bagni in acqua fredda o docce fredde.\nSanarium o Biosauna (\"sauna media\").\n\u00c8 una tipologia intermedia fra la sauna finlandese e il bagno turco. In questo tipo di sauna la temperatura pu\u00f2 raggiungere i 50-60\u00a0\u00b0C, mentre l'umidit\u00e0 \u00e8 normalmente del 50%.\nLa traspirazione, generalmente meno intensa che nella sauna finlandese, viene pi\u00f9 che compensata da tempi di permanenza generalmente pi\u00f9 lunghi (quindi alla fine si possono perdere pi\u00f9 liquidi).\nTalvolta in questo tipo di sauna viene diffuso vapore generato da erbe essiccate inumidite, cercando di riprodurre le condizioni del bagno di fieno.\nBagno turco (\"sauna umida\").\nL'ambiente in cui si svolge \u00e8 saturo di vapore acqueo (umidit\u00e0 al 100%) formando una nebbia a temperatura stratificata (da 20/25\u00a0\u00b0C al livello dei piedi a 40/50\u00a0\u00b0C all'altezza della testa) che, depositandosi sulla pelle, invita alla traspirazione. I benefici del bagno turco sono innumerevoli ed includono effetti benefici sia su alcune patologie della pelle, come acne, eczemi e dermatiti, che su alcune patologie muscolari ed articolari. Inoltre, il forte calore percepito e l'ambiente caldo apportano benefici alle vie respiratorie, aiutando a sconfiggere raffreddore e sinusite.\nNon si tratta soltanto di un bagno di vapore, ma \u00e8 normalmente concepito come un momento di ritrovo socializzante e di riposo, spesso associato a massaggi.\nNella tradizione araba, l'hammam (dall'arabo \"bagno\"), similmente alle terme romane, \u00e8 formato da tre sale: una sala \u00e8 molto calda (\"harara\"), una tiepida e l'ultima fresca.\nIl hammam, secondo la tradizione marocchina, prevede l'uso del sapone nero, l'olio di Argan e l'impiego del \"rassoul\" (talora trascritto \"rhassoul\" e, correttamente, \"ghassul\"): un'argilla estratta nelle montagne dell'Atlante marocchino. Il sapone nero \u00e8 una pasta scura a base di olive e sali minerali che si applica su tutto il corpo nel tepidarium per le sue propriet\u00e0 purificanti e esfolianti che rendono la pelle molto morbida. Inoltre, la frizione con il guanto di crine stimola la circolazione. L'olio di Argan si estrae dai semi della pianta omonima che cresce nelle zone desertiche. Il massaggio conclude il percorso del hammam. Infine, il \"ghassul\", unito all'acqua diventa una pasta morbida che spalmata su mani e piedi assorbe le impurit\u00e0 che si eliminano con semplice risciacquo dopo una decina di minuti di posa.\nDalle spa alle beauty farm, oggi il hammam \u00e8 uno dei trattamenti di bellezza pi\u00f9 diffusi. \nSauna a raggi infrarossi o Infrasauna.\nDiversamente dagli altri tipi di sauna non \u00e8 necessario un preriscaldamento dell'ambiente in quanto le radiazioni infrarosse (innocue onde elettromagnetiche emesse anche dal nostro corpo e dal sole) vengono assorbite principalmente dal corpo stesso e in una piccola frazione riscaldano l'aria circostante, in genere non superando mai i 60\u00b0 che si raggiungono gradatamente. La caratteristica principale di queste saune sono l'assenza di vapore (caldo secco) e una maggiore semplicit\u00e0 nell'installazione.\nTerme romane.\nLe prime terme nacquero in luoghi dove era possibile sfruttare le sorgenti naturali di acque calde o dotate di particolari doti curative e poi si diffusero anche dentro le citt\u00e0 e rappresentarono uno dei principali luoghi di ritrovo durante l'antica Roma unendo alle strutture propriamente \"termali\" anche piccoli teatri, biblioteche, sale di studio e addirittura negozi."}
{"id": "1074411", "revid": "712828", "url": "https://it.wikipedia.org/wiki?curid=1074411", "title": "Sh\u016bhei Hisagi", "text": ""}
{"id": "1074419", "revid": "729019", "url": "https://it.wikipedia.org/wiki?curid=1074419", "title": "Tachipnea", "text": "La tachipnea (composto del greco \u03c4\u03b1\u03c7\u03cd\u03c2, \"tach\u1ef3s\", \"veloce\" e \u03c0\u03bd\u03ad\u03b1, \"pn\u00e8a\", \"respiro\") \u00e8 un sensibile aumento della frequenza respiratoria rispetto alla norma (12-16 atti respiratori al minuto nelle persone adulte).\nSi osserva nell'insufficienza cardiaca (in particolar modo in quella di sinistra in seguito ad edema polmonare), negli stati febbrili, nelle turbe dei centri respiratori, nelle polmoniti, nelle sindromi dolorose della pleura e della parete toracica."}
{"id": "1074421", "revid": "2730", "url": "https://it.wikipedia.org/wiki?curid=1074421", "title": "Stephen A. Douglas", "text": "Era soprannominato \"Little Giant\", cio\u00e8 \"piccolo gigante\". Si candid\u00f2 alle elezioni presidenziali degli Stati Uniti del 1860, venendo sconfitto dal candidato del Partito Repubblicano Abraham Lincoln. Fu un leader di partito ingegnoso e un tattico abile, pronto nel dibattito e nell'attivit\u00e0 legislativa.\nBiografia.\nNella veste di capo del Comitato dei territori, Douglas domin\u00f2 il Senato nel decennio 1850-1860. Fu determinante nella stesura del Compromesso del 1850 all'inizio della presidenza di Millard Fillmore, una serie di leggi che cercavano di mantenere l'equilibrio tra Stati schiavisti e Stati contrari alla schiavit\u00f9. \nDouglas cerc\u00f2 la candidatura democratica alla presidenza nel 1852, ma fu battuto da Franklin Pierce, in seguito eletto presidente.\nNel 1854 fu di nuovo protagonista del dibattito politico, presentando la legge detta Kansas-Nebraska Act che consentiva ai cittadini dei nuovi territori di decidere autonomamente se mantenere o meno la schiavit\u00f9. Il movimento di protesta contro questa norma port\u00f2 alla costituzione del Partito Repubblicano.\nNel 1856 cerc\u00f2 nuovamente di diventare il candidato democratico alle elezioni presidenziali, ma la Convenzione nazionale democratica nomin\u00f2 invece James Buchanan, anch'egli in seguito eletto presidente. \nDouglas sostenne la sentenza della Corte suprema nella causa Dred Scott contro Sandford del 1857, che aveva stabilito che gli afroamericani schiavi non erano tutelati dalla Costituzione degli Stati Uniti n\u00e9 avevano diritto a intraprendere azioni giudiziarie, non essendo cittadini n\u00e9 potendo diventarlo; Douglas neg\u00f2 che fosse parte di una trama sudista per introdurre la schiavit\u00f9 negli Stati settentrionali. Tuttavia la defin\u00ec non vincolante nel caso in cui gli abitanti di un territorio avessero varato proprie leggi. Alla fine del 1857, Douglas si trov\u00f2 in disaccordo con il presidente Buchanan riguardo all'ammissione del Kansas come Stato schiavista: Douglas accusava il parlamento pro-schiavit\u00f9 del Kansas di essere l'esito di elezioni irregolari, mentre Buchanan sosteneva la legittimit\u00e0 di quel parlamento.\nNel 1858, candidato alla rielezione come senatore per l'Illinois, Douglas ebbe come rivale Abraham Lincoln, repubblicano. Durante la campagna elettorale, i due diedero vita ai dibattiti Lincoln-Douglas. Le elezioni in Illinois furono vinte dal Partito Democratico e quindi Douglas pot\u00e9 essere rieletto senatore (era il parlamento statale che nominava i senatori al Congresso). \nLa vittoria contro Lincoln rese Douglas uno dei favoriti alla candidatura alla presidenza nel 1860. La sua opposizione al presidente Buchanan continu\u00f2 quando questi tent\u00f2 di far approvare un codice schiavista a livello federale; Douglas era invece un sostenitore della possibilit\u00e0 di ciascuno Stato di accettare o meno la schiavit\u00f9, ed era quindi considerato un moderato, all'interno del partito, e poco amato dai Democratici sudisti. \nNella Convenzione del Partito Democratico del 1860 Douglas era nuovamente in competizione per la nomina a candidato alle elezioni presidenziali; i Democratici sudisti abbandonarono la Convenzione dopo che alcune loro richieste furono respinte, e la Convenzione si trov\u00f2 bloccata per qualche settimana, con Douglas in testa alle preferenze ma non in grado di raggiungere la maggioranza richiesta; nel frattempo il Partito Repubblicano aveva proposto Lincoln come suo candidato, e quindi Douglas, che l'aveva sconfitto due anni prima, fu considerato il suo rivale ideale e alla Convenzione democratica si form\u00f2 la maggioranza necessaria per la sua nomina. I Democratici sudisti confermarono la scissione e nominarono proprio candidato John C. Breckinridge, il vicepresidente in carica. \nAlle elezioni, Lincoln vinse in modo netto, approfittando della scissione del Partito Democratico. Douglas ottenne quasi il 30% del voto popolare, ma mal distribuito: pochi voti al Sud, e al Nord fu surclassato da Lincoln, che lo batt\u00e9 anche in Illinois. Douglas vinse soltanto nel Missouri, ed ottenne solo 12 grandi elettori contro i 180 di Lincoln e i 72 di Breckinridge. \nQuando, all'inizio di aprile del 1861, ebbe inizio la guerra civile, si schier\u00f2 a favore dell'Unione, ma mor\u00ec alcune settimane dopo."}
{"id": "1074422", "revid": "716642", "url": "https://it.wikipedia.org/wiki?curid=1074422", "title": "Viking Fotballklubb", "text": "Il Viking Fotballklubb, meglio noto come Viking F.K. o Viking, \u00e8 una societ\u00e0 calcistica norvegese con sede nella citt\u00e0 di Stavanger. Milita in Eliteserien, la massima serie del campionato norvegese di calcio.\nFondato nel 1899, \u00e8 una delle squadre pi\u00f9 vincenti della Norvegia, avendo conquistato 8 titoli nazionali, il pi\u00f9 recente dei quali risale al 1991, e 6 Coppe di Norvegia, l'ultima delle quali nel 2019.\nOrganico.\nRosa 2021.\n\"Rosa aggiornata al 17 febbraio 2021.\""}
{"id": "1074427", "revid": "131358", "url": "https://it.wikipedia.org/wiki?curid=1074427", "title": "Viking Stavanger", "text": ""}
{"id": "1074431", "revid": "13833", "url": "https://it.wikipedia.org/wiki?curid=1074431", "title": "Danubio-Kris-Mures-Tisa", "text": ""}
{"id": "1074436", "revid": "889336", "url": "https://it.wikipedia.org/wiki?curid=1074436", "title": "Cristina Cini", "text": "Carriera.\nNazionale.\n\u00c8 la prima donna italiana a svolgere il ruolo di \"Assistente dell'Arbitro\" nel calcio professionistico italiano. Dal 2009 viene raggiunta nella massima categoria dalla pi\u00f9 giovane collega Romina Santuari, appartenente alla Sezione AIA di Trento.\nFa il suo esordio in Serie B nel campionato 2002/2003 assistendo l'arbitro Antonio Dattilo in - 1-2, il 14 settembre del 2002. A fine campionato, il 24 maggio 2003, debutta finalmente nel campionato di Serie A, coadiuvando Tiziano Pieri nella partita -Chievo 4-3.\nIl 3 luglio 2010, con la scissione tra CAN A e CAN B, viene inserita nell'organico della CAN B.\nIl 2 luglio 2012 viene dismessa per normale avvicendamento dalla CAN B, ponendo cos\u00ec fine alla sua carriera, con un bilancio di 43 partite \"assistite\" nella massima serie.\nInternazionale.\nNel 2004 raggiunge anche l'importante traguardo della nomina ad assistente internazionale nel calcio femminile. Il 15 maggio del 2005 arriva la prima designazione importante in occasione nella finale d'andata della UEFA Women's Cup dove assiste Anna De Toni.\nNel giugno 2007, viene indicata dalla FIFA come assistente di riserva in vista dei mondiali di calcio donne in Cina a fine anno: poi, a causa delle defezioni di alcune colleghe incapaci di superare i severi test atletici alla vigilia del torneo, la Cini viene promossa da riserva a titolare, diventando la prima rappresentante italiana a essere impegnata come ufficiale di gara in questa prestigiosa manifestazione iridata. Durante il torneo ottiene quattro presenze, comprese quella in occasione del quarto di finale tra Norvegia e Cina, e della semifinale tra Germania e Norvegia.\nIl 15 agosto 2007 fa l'esordio ufficiale in una gara di UEFA Champions League, coadiuvando Matteo Trefoloni in occasione dell'andata del terzo turno preliminare della competizione tra Bate Borisov e Steaua Bucarest, risultando la prima donna italiana impegnata nella direzione di una competizione maschile europea.\nNel 2008 viene selezionata come assistente in vista delle Olimpiadi di Pechino (torneo di calcio femminile), e durante il torneo assiste la svizzera Nicole Petignat in Norvegia-Stati Uniti (2-0), Argentina-Cina (0-2) e in occasione della semifinale, disputata il 18 agosto al \"Workers' Stadium\" della capitale cinese di fronte a 51.000 spettatori, tra Stati Uniti e Giappone, con vittoria delle statunitensi - poi vincitrici della medaglia d'oro - per 4 a 2.\nUn'altra prestigiosa designazione internazionale le \u00e8 stata affidata dalla FIFA nel novembre-dicembre 2008, ovvero la partecipazione alla quarta edizione dei Mondiali femminili Under 20 disputati in Cile: \u00e8 stata impiegata in due partite del primo turno, ambedue disputate a Chillan: Stati Uniti - Argentina 3-0 e Giappone - Repubblica Democratica del Congo 3-1.\nAltra partecipazione ad un torneo mondiale FIFA giovanile: nel settembre 2010 si trasferisce, insieme alla collega Romina Santuari, a Trinidad e Tobago per il mondiale Under 17. La gara pi\u00f9 prestigiosa per la coppia italiana \u00e8 la semifinale tra il vittorioso Giappone e la Corea del Nord, arbitrata dall'ungherese Gaal.\nNel giugno 2011 partecipa come assistente, per la seconda volta consecutiva, ai Mondiali donne in programma in Germania: durante la prima (diventata poi l'unica) partita alla quale prende parte in questo torneo, Australia-Guinea Equatoriale, n\u00e9 lei n\u00e9 l'arbitro a cui era abbinata, ancora l'ungherese Gaal, si accorgono di un clamoroso fallo di mano in area compiuto dalla giocatrice guineana Bruna, lasciando incredibilmente proseguire il gioco.\nUn passato da atleta.\nEx velocista, avendo praticato per anni l'atletica leggera, ha anche l\"'hobby\" della pittura."}
{"id": "1074441", "revid": "767487", "url": "https://it.wikipedia.org/wiki?curid=1074441", "title": "Freemasons", "text": "I Freemasons sono un gruppo di dj e remixer inglesi piuttosto conosciuti ossia Russell Small e James Wiltshire. Il nome del gruppo deriva dal nome di un pub inglese che frequentavano insieme. La loro attivit\u00e0 \u00e8 volta allo \"scovare\" musiche orecchiabili e in voga e trasformarle in versioni dance.\nCon la partecipazione di Amanda Wilson e Siedah Garrett hanno composto 3 singoli diventati molto popolari. Un nuovo brano, intitolato \"Nothing but a heartache\" \u00e8 uscito durante l'estate del 2007.\nDiscografia.\nRemix.\nHanno inoltre realizzato i remix di \"Here comes the rain again\" degli Eurythmics e \"Rock with you\" di Michael Jackson."}
{"id": "1074442", "revid": "131358", "url": "https://it.wikipedia.org/wiki?curid=1074442", "title": "Viking FK", "text": ""}
{"id": "1074445", "revid": "195388", "url": "https://it.wikipedia.org/wiki?curid=1074445", "title": "Atto Kansas-Nebraska", "text": ""}
{"id": "1074448", "revid": "1123217", "url": "https://it.wikipedia.org/wiki?curid=1074448", "title": "Tubulicrinaceae", "text": ""}
{"id": "1074450", "revid": "36426", "url": "https://it.wikipedia.org/wiki?curid=1074450", "title": "Scavi di ostia antica", "text": ""}
{"id": "1074455", "revid": "1745361", "url": "https://it.wikipedia.org/wiki?curid=1074455", "title": "Dionisio (disambigua)", "text": ""}
{"id": "1074457", "revid": "1452073", "url": "https://it.wikipedia.org/wiki?curid=1074457", "title": "Tubulicrinis", "text": "Tubulicrinis Donk, \"Fungus\", Wageningen 26: 13 (1956).\nTubulicrinis \u00e8 un genere di funghi basidiomiceti appartenente alla famiglia Tubulicrinaceae.\nGeneri di \"Tubulicrinis\".\nLa specie tipo \u00e8 \"Tubulicrinis glebulosus\" (Fr.) Donk, altre specie incluse sono:"}
{"id": "1074460", "revid": "767487", "url": "https://it.wikipedia.org/wiki?curid=1074460", "title": "Make or buy", "text": "Il make or buy \u00e8 la scelta di un'azienda o di un'organizzazione di costruire o di effettuare al proprio interno (make), oppure di acquistare all'esterno (buy), un componente, un prodotto o un servizio necessario alla produzione.\nLa scelta si basa sul raffronto dei costi totali da sostenere nei due casi, tenendo conto inoltre sia delle caratteristiche di reperibilit\u00e0 all'esterno (e quindi di eventuali criticit\u00e0), sia delle risorse disponibili a questo fine all'interno dell'azienda.\nSi tratta di una scelta strategica fondamentale per la gestione d'azienda, che definisce il livello di integrazione delle attivit\u00e0 (a monte e a valle) e determina anche la struttura dei costi, l'organizzazione e il posizionamento sul mercato.\nL'opzione make (o gerarchia) offre soprattutto il vantaggio di garantire un controllo diretto sull'attivit\u00e0, sugli approvvigionamenti e sulla qualit\u00e0 del prodotto/servizio. Consente inoltre di mantenere eventuali segreti industriali.\nL'opzione buy (o mercato) offre invece il vantaggio di comportare minori costi fissi e quindi minore capitale immobilizzato, consentendo una maggiore flessibilit\u00e0 della capacit\u00e0 produttiva.\nIn generale l'esternalizzazione delle attivit\u00e0 aumenta con la maturit\u00e0 del settore industriale, perch\u00e9 aumentano i vantaggi di specializzazione e le economie di scala.\nLa tendenza globale \u00e8 quella di mantenere all'interno dell'impresa le attivit\u00e0 della gestione caratteristica, basate sulle competenze chiave e quelle con forte potenziale di sviluppo, su cui si fonda il vantaggio competitivo di lungo termine, delegando all'esterno tutte le altre."}
{"id": "1074461", "revid": "1543377", "url": "https://it.wikipedia.org/wiki?curid=1074461", "title": "Colonizzazione fase 4", "text": "Colonizzazione fase 4 (\"Homeward Bound\") \u00e8 un romanzo di fantascienza di Harry Turtledove del 2004.\nAmbientato nel 2031, \u00e8 la conclusione del ciclo della colonizzazione, ma potrebbe essere considerato un romanzo a s\u00e9.\nTrama.\nDopo molti anni di equilibrio tra la Razza e gli umani, gli Stati Uniti, uno dei pochi stati umani rimasti liberi, hanno parzialmente raggiunto la tecnologia della Razza: sono in grado di padroneggiare il sonno freddo (cos\u00ec viene chiamata la tecnica di ibernazione) e costruiscono una nave stellare, la Ammiraglio Peary, ancorch\u00e9 veloce la met\u00e0 di una astronave dei Rettili. Gli Stati Uniti inviano la Ammiraglio Peary su Patria, per tentare di convincere i rettili a trattare gli esseri umani come pari. Anche i sovietici hanno costruito e inviato una astronave stellare, che \u00e8 pi\u00f9 lenta ma comunque in viaggio verso Patria.\nLe trattative sono difficili e ristagnano deteriorandosi rapidamente.\nLa Razza ha finalmente capito che il rapidissimo sviluppo tecnologico terrestre finir\u00e0 per raggiungere e superare in pochi anni il livello tecnologico della Razza, per cui la sofferta decisione \u00e8 presa: la Terra dovr\u00e0 essere sterilizzata (sacrificando anche i coloni della Razza) per impedire che i terrestri si espandano nell'universo, arrivando a minacciare la sopravvivenza stessa di Patria. Quando ormai i rapporti diplomatici sono ad un passo dall'interrompersi, nell'orbita del pianeta Patria giunge una seconda astronave americana, la Commodoro Perry, che \u00e8 capace di viaggiare pi\u00f9 veloce della luce avendo coperto in 6 settimane la stessa distanza che alla Ammiraglio Peary ha richiesto 40 anni: spostare materia ad una velocit\u00e0 superiore a quella della luce \u00e8 una tecnologia che la Razza reputava impossibile da lunghissimo tempo. Questa nave \u00e8 il simbolo del grande sorpasso degli americani sulla Razza che sembra ormai costretta ad accettare che non potrebbe sostenere una guerra con la razza umana.\nPersonaggi.\nIn questo quarto episodio i personaggi sono esclusivamente americani e appartenenti all'impero della Razza.\nGli umani:\nLa Razza:"}
{"id": "1074467", "revid": "22397", "url": "https://it.wikipedia.org/wiki?curid=1074467", "title": "Football Club Bolzano - Bozen 96", "text": ""}
{"id": "1074468", "revid": "22397", "url": "https://it.wikipedia.org/wiki?curid=1074468", "title": "Associazione Calcistica Mezzocorona", "text": ""}
{"id": "1074472", "revid": "767487", "url": "https://it.wikipedia.org/wiki?curid=1074472", "title": "Gloeophyllaceae", "text": "Gloeophyllaceae \u00e8 una famiglia di funghi basidiomiceti appartenente all'ordine Gloeophyllales.\nTassonomia.\nIl genere tipo \u00e8 \"Gloeophyllum\" . Gli altri generi compresi sono:"}
{"id": "1074476", "revid": "21880", "url": "https://it.wikipedia.org/wiki?curid=1074476", "title": "Gloeophyllum", "text": "Gloeophyllum P. Karst., \"Bidr. K\u00e4nn. Finl. Nat. Folk\" 37: x, 79 (1882).\nGloeophyllum \u00e8 un genere di funghi basidiomiceti appartenente alla famiglia Gloeophyllaceae.\nGeneri di \"Gloeophyllum\".\nLa specie tipo \u00e8 \"Gloeophyllum sepiarium\" (Wulfen) P. Karst."}
{"id": "1074478", "revid": "1982", "url": "https://it.wikipedia.org/wiki?curid=1074478", "title": "Pace di Villafranca", "text": ""}
{"id": "1074481", "revid": "6923", "url": "https://it.wikipedia.org/wiki?curid=1074481", "title": "Blut und Boden", "text": "Il sintagma tedesco Blut und Boden (traducibile in \u00absangue e suolo\u00bb, \u00absangue e terra\u00bb) \u00e8 impiegato per indicare romanticamente i criteri di appartenenza del popolo tedesco alla propria nazione. La formula ha origine giuridica, derivando dalla combinazione dei criteri dello \"ius sanguinis\" (ereditariet\u00e0 della cittadinanza) e dello \"ius soli\" (cittadinanza acquisita in base al luogo di nascita).\nNonostante il concetto di \"Blut und Boden\" sia precedente all'ascesa del movimento nazionalsocialista in Germania, esso \u00e8 stato largamente utilizzato da Adolf Hitler e Joseph Goebbels nei discorsi di propaganda nella Germania nazista per fornire le direttive delle basi su cui avrebbe dovuto sorgere il corpus giuridico, sociale e razziale tedesco, ovvero su un rapporto armonioso tra il popolo tedesco e il suolo della Grossdeutschland."}
{"id": "1074483", "revid": "74851", "url": "https://it.wikipedia.org/wiki?curid=1074483", "title": "Sangue e suolo", "text": ""}
{"id": "1074485", "revid": "767487", "url": "https://it.wikipedia.org/wiki?curid=1074485", "title": "Michale Graves", "text": "Biografia.\nGraves stava registrando un demo con la sua band Mopes in Lodi (New Jersey), quando l'ingegnere Bob Alecca gli disse che i Misfits stavano sostenendo un'audizione per trovare il nuovo cantante. Michale non aveva ascoltato mai prima di quel momento una canzone dei Misfits, cos\u00ec, per partecipare compr\u00f2 \"Collection I\". Il batterista dei Misfits, Dr. Chud, prese subito in simpatia il giovane Michale e divennero buoni amici. \nMike canta negli album dei Misfits: \"American Psycho\", \"Famous Monsters\" e fa il backing vocals sui singoli del 1999 \"Monster Mash\" e \"Cuts from the Crypt\".\nCollabor\u00f2 inoltre scrivendo moltissimi ottimi pezzi quali \"Dig Up Her Bones\", \"Saturday Night\", \"This Island Earth\", \"Fiend without a Face\", \"Shining\", \"The Haunting\", \"Witch Hunt\", e \"Fiend Club\", e co-partecip\u00f2 a molte altre canzoni. \nDurante un'interruzione nel tour nel 2000 Michale Graves e Dr. Chud formarono una band che chiamarono The Lost Boys. Suonarono solo in due show prima dei Misfits. \nNel primo show la formazione fu la seguente: Michale Graves alla chitarra acustica ed alla voce e Dr. Chud alla batteria e suonarono i pezzi che Michale Graves aveva scritto per i Misfits. Il secondo show fu simile al primo, solo che questa volta la formazione cambi\u00f2. Michale Graves sempre alla voce, ma questa volta con chitarra elettrica (un regalo da parte di Doyle nel 1995), Dr. Chud alla batteria e J~Sin Troxin al basso.\nIl 25 ottobre del 2000, Michale Graves e Dr. Chud lasciarono i Misfits per incomprensioni con gli altri membri del gruppo ed i due formarono una band e fecero uscire un album, \"Web Of Dharma\". Durante questo periodo, Michale per un mese circa, fece da cantante momentaneo ai Misfits. Decise di accettare per poter cos\u00ec avere i fondi per il suo nuovo progetto: Graves. Dopo due tour negli Stati Uniti, Mike decise di dar vita al suo progetto. Form\u00f2 i Gotham Rd assieme a Loki, JV Bastard e Paul Lifeless. Sotto il nome finto di Graves registrarono un demo con di 5 di canzoni di Mike. Tre si trovavano in \"Web Of Dharma\" e le altre due erano inedite. Dopo pochi mesi decisero di cambiare nome in Gotham Rd, ed incisero un album prima che Michale divenisse un Marines. Il suo ultimo show doveva essere il 31 dicembre 2004.\nLasciato il corpo dei Marines, per fare un album solista, si rivolse alla Horror High Records. Fu cos\u00ec che Mike realizz\u00f2 il suo album solista di esordio Punk Rock is Dead. L'album fu scritto e registrato insieme ad ul suo amico, Paul Lifeless, in un solo mese. I due registrarono anche il seguito di \"Web Of Dharma\", chiamato semplicemente \"Web Of Dharma 2\" che ancora oggi non \u00e8 in commercio. Dopo altri impegni lavorativi, decise di promuovere il suo album di debutto, Punk Rock Is Dead e fece un tour con Loki, JV Bastard e Matt Johnson.\nPi\u00f9 recentemente Michale ha scritto e cantato nell'album The All-Star Sessions fatto da tutte le band della Roadrunner. Lui canta la song intitolata \"I Don't Wanna Be (A Superhero)\".\nNell'agosto del 2005, il chitarrista di Michale lo lascia, cos\u00ec che lui si mette in cerca di un nuovo membro per il suo gruppo. Attualmente fa parte della band J~Sin Trioxin (Mister Monster). Inizialmente la formazione di Graves fu: Trioxin, JV Bastard e Matt Johnson alla batteria.\nNel marzo del 2006, Michale inizi\u00f2 un tour come supporto per Damien Echols ed i West Memphis Three (cosa che segue tuttora).\nMatt Johnson fu sostituito con Quincy Smash.\nAttualmente \u00e8 in tour con i Marky Ramone\u2019s Blitzkrieg."}
{"id": "1074487", "revid": "119769034", "url": "https://it.wikipedia.org/wiki?curid=1074487", "title": "Raul Hilberg", "text": "La sua opera \"La distruzione degli Ebrei d'Europa\", pi\u00f9 volte rivista dall'autore, \u00e8 considerata uno dei pi\u00f9 autorevoli studi relativi alla cosiddetta \"Soluzione finale della questione ebraica\" condotta dalla burocrazia della Germania nazista con \u00abl'applicazione di misure amministrative sistematiche, per tappe successive\u00bb.\nBiografia.\nLa famiglia di Hilberg di origine ebraica, dopo l'Anschluss, lasci\u00f2 l'Austria nel 1938 per sfuggire alle leggi razziali naziste. Dopo una breve permanenza a Cuba, arriv\u00f2 a Brooklyn (New York City), dove pot\u00e9 frequentare l'\"Abraham Lincoln High School\" e il \"Brooklyn College\". Entr\u00f2 nella Columbia University, dopo il servizio militare svolto nella seconda guerra mondiale, che svolse presso il \"War Documentation Department\" incaricato di esaminare archivi sparsi per tutta l'Europa. Fu la scoperta della libreria personale di Hitler, a Monaco di Baviera, a spingerlo ad approfondire la propria ricerca sull'Olocausto. \nLa prima edizione de \"La distruzione degli Ebrei d'Europa\" and\u00f2 in stampa nel 1961; l'edizione tedesca fu curata nel 1982 dagli editori Ulf Wolter, Olle &amp; Wolter di Berlino, dove Gerhard Schr\u00f6der, poi cancelliere della Germania, era uno degli autori; la prima edizione italiana risale al 1995, per l'editore Einaudi.\nFino al 1991 egli fu professore di scienze politiche all'Universit\u00e0 del Vermont a Burlington, negli Stati Uniti.\nHilberg appare nel celebre documentario Shoah di Claude Lanzmann.\nSecondo Liliana Picciotto Hilberg \u00e8 da ritenersi uno dei pi\u00f9 eminenti studiosi della Shoah, autore, nel lontano 1961, della \u00abfondamentale opera \"The Destruction of European Jews\" [...] Fonte di ispirazione per frotte di allievi che da lui hanno imparato a leggere la Shoah con spirito razionale, senza concedere nulla alle emozioni [...] Storici e studiosi hanno tratto dal suo scritto le notizie cruciali sulle cause e le modalit\u00e0 d'applicazione del genocidio, sulla data del suo inizio e sulla sua cronologia. Suoi sono i primi grafici statistici, gli organigrammi dei ministeri tedeschi coinvolti nel genocidio, le tabelle esplicative e i mansionari dei funzionari tedeschi. Con lui sono emersi, come materia di studio, i comportamenti dei burocrati responsabili delle politiche di occupazione e dell'estensione via via ai paesi invasi del progetto della cosiddetta soluzione finale. Hilberg ha messo al centro della sua attenzione l'inarrestabile macchina burocratica tedesca per l'assassinio di tutti gli ebrei, sottendendo la tesi, cara pi\u00f9 tardi alla cosiddetta scuola degli storici \"funzionalisti\", che la burocrazia non ha bisogno di ordini continui per funzionare, perch\u00e9 funziona per inerzia. Una volta dato l'avvio ad una attivit\u00e0, l'apparato diventa un meccanismo dove nessuno si sente pi\u00f9 responsabile in proprio per le azioni che compie e dove ognuno costituisce soltanto il dente di un grande ingranaggio\u00bb.\n\"La distruzione degli Ebrei d'Europa\".\nIl libro \"La distruzione degli Ebrei d'Europa\" diede \u00abla prima descrizione chiara di quello spaventoso meccanismo\u00bb che fu dietro l'Olocausto, secondo Hannah Arendt. \nL'originalit\u00e0 del lavoro consistette nel rintracciare meticolosamente la storia dei meccanismi legali, amministrativi e organizzativi, attraverso i quali fu possibile perpetrare lo sterminio di milioni di persone, e nel ricostruire come esso fu visto e vissuto dai tedeschi.\nHilberg intenzionalmente non pose l'accento sulle sofferenze patite dalle vittime, n\u00e9 si dilung\u00f2 a descrivere la vita nei campi di concentramento. La sua analisi fu strettamente focalizzata sui mezzi e sugli autori del genocidio e non sulle responsabilit\u00e0 finali.\nLa minuziosa documentazione gli diede modo di costruire un'analisi funzionale del meccanismo del genocidio, lasciando in sospeso le grandi questioni concernenti il retroterra storico dei pregiudizi fondanti l'antisemitismo e i possibili elementi strutturali della tradizione storico-sociale tedesca in grado di condurre alla distruzione industrializzata di un popolo.\nL'approccio empirico, descrittivo, dell'autore fece nascere numerose controversie, non da ultimo a causa dei dettagli inerenti alla collaborazione prestata dai consigli ebraici all'evacuazione della popolazione verso i campi.\nAll'epoca dell'uscita del libro, molti storici della materia avrebbero sottoscritto una posizione che oggi chiameremmo di \"intenzionalismo estremo\", secondo cui Hitler in un certo momento della propria vita, avrebbe pianificato il genocidio del popolo ebraico, e tutto ci\u00f2 che ne segu\u00ec non fu altro che l'attuazione di quel piano. Con Christopher Browning, Hilberg \u00e8 considerato il principale rappresentante della scuola funzionalista della storiografia dell'Olocausto.\nLa comprensione di Hilberg riguardo alle relazioni esistenti fra la leadership del Terzo Reich e i pianificatori del genocidio, pot\u00e9 evolvere da un'interpretazione che si basava sul postulato di ordini diretti all'RSHA, originati da Hitler e promulgati da G\u00f6ring, ad una tesi, consistente con quella di Christopher Browning, secondo cui le iniziative vennero prese da funzionari di medio livello, in risposta a ordini di carattere generale provenienti dall'alto; tali iniziative furono allargate da mandati provenienti dai livelli superiori e propagate da canali informali. L'esperienza guadagnata dalla burocrazia ridusse progressivamente la necessit\u00e0 di un controllo superiore.\nCome dichiar\u00f2 Hilberg in un'intervista: "}
{"id": "1074490", "revid": "834", "url": "https://it.wikipedia.org/wiki?curid=1074490", "title": "Don Lippincott", "text": ""}
{"id": "1074492", "revid": "339392", "url": "https://it.wikipedia.org/wiki?curid=1074492", "title": "Iracoidi", "text": ""}
{"id": "1074493", "revid": "92723", "url": "https://it.wikipedia.org/wiki?curid=1074493", "title": "Vy\u0161\u010da Liha 1999-2000", "text": "L'edizione 1999-2000 del Campionato ucraino di calcio (\"Vy\u0161\u010da Liha\") vide la vittoria finale della .\nCapocannoniere del torneo fu Maksim Shatskix (), con 20 reti."}
{"id": "1074513", "revid": "547034", "url": "https://it.wikipedia.org/wiki?curid=1074513", "title": "Operazione Flax", "text": "Operazione \"Flax\" \u00e8 il nome in codice di una serie di azioni coordinate dal comando della WDAF ( \"Western Desert Air Force\" ) e dal comando USAF in Africa settentrionale durante la seconda guerra mondiale, per devitalizzare il sistema di trasporto aereo dell'Asse per rifornire le truppe operanti in Tunisia. Scattata il 5 aprile 1943 termin\u00f2 agli inizi di maggio, con la fine della resistenza italo tedesca in Tunisia.\nLa situazione sul campo.\nLa risposta immediata dell'Asse agli sbarchi alleati in Algeria, Tunisia e Marocco (Operazione Torch), nei primi giorni di novembre del 1942, era stata possibile grazie alla temporanea impotenza della piazzaforte di Malta, che dopo i disastri dei convogli \"Harpoon\" e \"Vigorous\" in giugno e \"Pedestal\" in agosto, era in forti difficolt\u00e0. La situazione cominci\u00f2 a migliorare con l'arrivo del convoglio \"Stoneange\", giunto indenne nell'isola. Alla fine di novembre la \"Royal Navy\" fu in grado di costituire una divisione di incrociatori (la \"Forza K\") dislocata a La Valletta, e nel contempo schier\u00f2 nel porto di Bona da poco occupato una seconda divisione, la \"Forza Q\". L'atteggiamento rinunciatario e prudente della Regia Marina italiana, che avrebbe ancora potuto opporsi vigorosamente all'attivit\u00e0 britannica, facilit\u00f2 non poco le cose agli incrociatori di Sua Maest\u00e0. Gi\u00e0 in dicembre le perdite di navi mercantili dell'Asse, impegnate nel rifornimento sia delle truppe in Tunisia (la 1\u00aa Armata italiana e la 5\u00aa Armata tedesca), sia i resti dell'ACIT, in ritirata dalla Libia, erano difficilmente sostenibili nel lungo periodo. La potenza aerea alleata, in costante e progressiva crescita, permetteva alle navi da guerra britanniche di operare indisturbate, e vedeva anche una serie di efficaci attacchi che ridussero drasticamente le capacit\u00e0 di scarico dei porti tunisini nelle mani dell'Asse. Le gravi perdite sulla \"rotta della morte\" (cos\u00ec chiamato il tratto di mare che separava la Sicilia dalla Tunisia) indussero gli italo tedeschi a pianificare una serie di rifornimenti per via aerea. Sia gli italiani che i tedeschi avevano gi\u00e0 una notevole esperienza sul campo. I primi convogli aerei riusciranno a raggiungere quasi indenni gli aeroporti tunisini, ma questa situazione durer\u00e0 ben poco. gi\u00e0 dalla met\u00e0 di novembre le perdite cominciano a crescere considerevolmente.\nScatta l'operazione \"Flax\".\nDopo un attento studio dei movimenti aerei dell'Asse, e una lunga serie di combattimenti occasionali, i comandi aerei alleati diedero il via a un'operazione pianificata per eliminare sistematicamente i trasporti italo tedeschi e indebolire la loro scorta.\nEpilogo.\nDal 5 all'11 maggio gli alleati eseguirono pesanti e sistematici bombardamenti su tutti gli aeroporti della Sicilia, ma anche i campi d'aviazione della Sardegna, che ancora fornivano appoggio. Il 10 i caccia britannici abbattono un Fw 190 e due Ju 52 che ancora ardivano volare sul cielo tunisino nella speranza di trasportare in salvo qualcuno delle truppe residue, destinate alla prigionia. L'ultimo aereo italiano, un S.M.75, aveva lasciato la Tunisia l'8 maggio.\nDopo la resa, sugli aeroporti e nei campi di battaglia tunisini gli alleati trovarono i relitti di oltre seicento aerei dell'Asse, tra cui alcuni dei 371 trasporti tedeschi e degli 82 italiani."}
{"id": "1074515", "revid": "363885", "url": "https://it.wikipedia.org/wiki?curid=1074515", "title": "Cortinarius salor", "text": "\"Cortinarius salor\" Fr., \"Epicrisis Systematis Mycologici \"(Upsaliae): 276 (1838).\nDescrizione della specie.\nCappello.\nPrima globoso poi piano-convesso.\nLamelle.\nFitte, color viola, adnate smarginate, con filo intero e di colore pi\u00f9 chiaro.\nGambo.\n7-12 x 1-1,5\u00a0cm, fragile, spugnoso, con bulbo napiforme, viscoso, colore viola-chiaro con sfumature gialle alla base.\nCarne.\nMolle, biancastra, con sfumature grigio-violastre.\nSpore.\nOvoidali, 7,5-9,5 \u00d7 6-7,5\u00a0\u00b5m, verrucose, ocra in massa.\nHabitat.\nCresce sia sotto latifoglie che sotto aghifoglie.\nCommestibilit\u00e0.\nNon accertata.\nDa considerarsi sospetto."}
{"id": "1074521", "revid": "767487", "url": "https://it.wikipedia.org/wiki?curid=1074521", "title": "Mick Karn", "text": "Biografia.\n\u00c8 noto soprattutto per la sua militanza nel gruppo art-rock dei Japan.\n\u00c8 stato uno dei bassisti pi\u00f9 creativi e influenti della musica contemporanea, anche se nell'infanzia pratic\u00f2 lo studio del fagotto e altri strumenti classici. Inoltre afferm\u00f2 che non si ispir\u00f2 mai a nessun altro bassista, ma adott\u00f2 tecniche e sonorit\u00e0 imparate durante gli studi infantili. Dopo aver fatto conoscenza con David Sylvian e suo fratello Steve Jansen formarono un gruppo che prese il nome di \"Japan\". Da ricordare i suoi maestosi giri di basso, tra i quali quello di \"Sons of Pioneers\" e del pezzo strumentale \"Canton\".\nDopo lo scioglimento dei Japan nel 1982, Mick Karn ha pubblicato un album solista nello stesso anno, \"Titles\". Nel 1984 \u00e8 uscito invece \"The Waking Hour\", album realizzato in collaborazione con Peter Murphy dei Bauhaus ed accreditato col nome di Dali's Car. Quest'esperienza non \u00e8 durata a lungo e Mick Karn ha preferito proseguire come solista e musicista turnista per altri artisti. Il progetto Dali's Car \u00e8 stato recentemente rivalutato e molti musicisti della scena indipendente hanno dichiarato di considerare \"The Waking Hour\" come un album molto importante. Nell'autunno 2010 Peter Murphy e Karn si riuniscono in studio per incidere l'EP \"InGladAloneness\" contenente 5 brani tra cui \"Artemis Rise\", una rivisitazione di \"Artemis\" del 1984 con l'aggiunta della voce di Murphy. L'EP esce postumo, il 5 aprile 2012.\nOltre a suonare il basso, Mick Karn si dilettava anche con le tastiere, le percussioni e i fiati. Era anche un apprezzato scultore.\n\u00c8 scomparso il 4 gennaio 2011 all'et\u00e0 di 52 anni a causa di un tumore."}
{"id": "1074543", "revid": "834", "url": "https://it.wikipedia.org/wiki?curid=1074543", "title": "Jorge Hilton", "text": ""}
{"id": "1074545", "revid": "834", "url": "https://it.wikipedia.org/wiki?curid=1074545", "title": "Jorge Hill Acosta y Lara", "text": ""}
{"id": "1074549", "revid": "1318658", "url": "https://it.wikipedia.org/wiki?curid=1074549", "title": "Castello di Govone", "text": "Il castello di Govone si trova in provincia di Cuneo nel comune di Govone.\nFu una delle residenze della casa reale dei Savoia dal 1792 al 1870, dal 1997 \u00e8 uno degli edifici parte del sito residenze sabaude iscritto alla lista del patrimonio dell'umanit\u00e0 UNESCO, \u00e8 ora adibito a palazzo comunale.\nStoria.\nNella posizione in cui sorge il castello, in cima alla collina, gi\u00e0 in epoca medioevale si ergeva una fortezza.\nAlla fine del XVII secolo i conti Solaro/Solari affidarono all'architetto Guarino Guarini i lavori di ampliamento e di abbellimento del castello. L'architetto prepar\u00f2 dei disegni ma non port\u00f2 a termine il progetto. I lavori ripresero un secolo dopo da parte dell'architetto Benedetto Alfieri che li ultim\u00f2 partendo proprio dai disegni del Guarini.\nIl castello divenne propriet\u00e0 di casa Savoia nel 1792 e dopo il periodo napoleonico fu scelto come residenza estiva insieme al castello ducale di Agli\u00e8.\nRe Carlo Felice, assieme alla moglie Maria Cristina, fece completamente restaurare il castello agli inizi dell'Ottocento, sulla base di propri disegni. Analogamente si oper\u00f2 sull'adiacente parco dotato di giardino all'italiana.\nDalla fine dell'Ottocento il castello - che ha avuto una particolare notoriet\u00e0 per il soggiorno, avvenuto nel 1730, di Jean-Jacques Rousseau, al tempo appena entrato al servizio del conte Ottavio Solaro - \u00e8 di propriet\u00e0 del comune di Govone.\nDal 2007 fa parte del circuito degli 8 castelli, meglio noto come \"Castelli Doc\". La rete dei castelli include i manieri di Grinzane Cavour, Barolo, Serralunga d'Alba, Govone, Magliano Alfieri, Roddi, Mango e Benevello.\n\u00c8 inoltre inserito nel circuito dei \"Castelli Aperti\" del Basso Piemonte.\nDescrizione.\nCome molte altre dimore storiche sabaude del Piemonte, \u00e8 meta di visitatori richiamati specialmente dal monumentale e scenografico scalone d'onore a due rampe ricco di rilievi e telamoni che provengono dai giardini di Venaria Reale.\nAlcune sale sono decorate da preziose carte cinesi; il salone da ballo \u00e8 affrescato con scene riproducenti l'episodio mitologico di Niobe - ad opera di Luigi Vacca e Fabrizio Sevesi. Degli stessi pittori sono gli affreschi del grande salone centrale che, con la tecnica trompe-l'\u0153il, simulano la presenza di statue."}
{"id": "1074556", "revid": "140509", "url": "https://it.wikipedia.org/wiki?curid=1074556", "title": "Steve Cropper", "text": "\u00c8 conosciuto soprattutto per la sua militanza nella soul band Booker T. &amp; the MG's e per la partecipazione al film \"The Blues Brothers\" nel 1980 ed \u00e8 uno dei musicisti che di pi\u00f9 ha contribuito allo sviluppo del cosiddetto Memphis Sound. Ha lavorato principalmente per la Stax, celebre casa discografica rhythm e blues di Memphis (in concorrenza con la Motown) per la quale incideva anche Otis Redding.\nTra i suoi pezzi pi\u00f9 famosi: \"(Sittin' on) the Dock of the Bay\" e \"Respect\" scritte e/o prodotte in coppia con Otis Redding, \"In the Midnight Hour\" assieme a Wilson Pickett e \"Knock on Wood\" assieme a Eddie Floyd.\nBiografia.\nPrimi anni.\nNato in una fattoria nei dintorni di Dora in Missouri, il suo nome completo \u00e8 Stephen Lee Cropper. Nel 1950 la sua famiglia si trasfer\u00ec a Memphis, nel Tennessee, dove Steve Cropper inizi\u00f2 ad ascoltare con passione il Gospel, il R&amp;B ed il nascente Rock and roll. All'et\u00e0 di dieci anni cominci\u00f2 a suonare la chitarra, una Gibson appartenente a suo cognato. Ricevette la sua prima chitarra a quattordici anni e cominci\u00f2 a suonare con i musicisti locali. Il suo artista di riferimento all'epoca era Lowman Pauling della band The Five Royales. Altri chitarristi che influenzarono il suo stile furono Tal Farlow, Chuck Berry, Jimmy Reed e Chet Atkins.\nGli anni alla Stax (1961-1970).\nNel 1958 Steve Cropper e il chitarrista Charlie Freeman formarono la band \"The Royal Spades\". Nel 1961, in occasione dell'incisione di \"Last Night\", il loro primo singolo, il gruppo cambi\u00f2 nome in \"The Mar-keys\". \"Last Night\" venne registrata alla Satellite Records, una casa discografica di propriet\u00e0 di Estelle Axton e Jim Stewart, rispettivamente la madre e lo zio di Charles \"Packy\" Axton, sassofonista della band. Hanno fatto parte dei \"Mar-keys\" anche il cantautore Don Nix, il trombettista Wayne Jackson e il bassista Donald Dunn. Nel periodo dei \"Mar-keys\" Cropper si afferm\u00f2 come chitarrista da studio eseguendo registrazioni per la Sun Record, la Peacock Record e la Hi Record.\nNel 1961 la Satellite Records cambi\u00f2 nome in Stax Records a causa dell'omonimia con una casa discografica californiana. Nel 1964 Steve Cropper divenne A&amp;R man (\"artist and repertoire man\") della Stax.\nNel 1962 Steve Cropper (chitarra), Booker T. Jones (organo e pianoforte), Donald Dunn (basso) e Al Jackson Jr. (batteria) fondarono il gruppo Booker T. &amp; the M.G.'s che ottenne grande successo tra gli anni sessanta e settanta.\nOltre ai suoi lavori con i Booker T. &amp; the MG's Steve Cropper scrisse anche \"Knock On Wood\" con Eddie Floyd, \"In the Midnight Hour\" con Wilson Pickett, \"(Sittin' On) The Dock of the Bay\" e \"Respect\" con Otis Redding. Lavor\u00f2 anche con Albert King e William Bell.\nIn questo periodo incontr\u00f2 un giovane Jimi Hendrix. I due suonarono un po' insieme e realizzarono un disco \"di prova\" che fu poco considerato.\nNel 1970 pubblic\u00f2 il suo primo album da solista: \"With a Little Help From My Friends\".\nIl dopo-Stax (dal 1970 ad oggi).\nNel 1970 Steve Cropper lasci\u00f2 la Stax ormai in decadenza: Booker T. Jones l'aveva gi\u00e0 abbandonata sempre nello stesso anno ed anche altri artisti se ne erano andati (Sam Moore, David Porter e Isaac Hayes) mentre Otis Redding era morto nel 1967. Appena uscito dalla Stax, Steve Cropper fond\u00f2, insieme a Jerry Williams e Ronnie Stoots (ex-membro dei Mar-keys), lo studio di registrazione TMI Records (Trans-Maximus Records). Nella prima met\u00e0 degli anni settanta, alla TMI, ma anche alla Ardent Records, Cropper produsse e suon\u00f2 in studio per molti artisti tra i quali Jos\u00e9 Feliciano, Harry Nilsson, Leon Russell, Art Garfunkel, Rod Stewart, Richie Havens, Yvonne Elliman, Neil Sedaka. Altre due produzioni di successo furono gli album \"We Came To Play\" dei Tower of Power nel 1978 e \"Nothin' Matters And What If It Did\" di John Cougar nel 1980.\nSteve Cropper suon\u00f2 anche con Ringo Starr nei suoi album \"Ringo\" (1973) e \"Goodnight Vienna\" (1974) e con John Lennon nel suo album \"Rock 'n' Roll\" (1975).\nNel 1975 Steve Cropper si trasfer\u00ec a Los Angeles dove ormai viveva anche Booker T. Jones. Essi decisero di richiamare anche Donald Dunn e Al Jackson Jr., che ancora erano alla Stax, per ricostituire i Booker T. &amp; the MG's, ma Al Jackson, che Cropper definiva \"il pi\u00f9 grande batterista che avesse mai camminato sulla Terra\", fu ucciso nella sua casa di Memphis.\nNel 1977 Steve Cropper si un\u00ec agli Levon Helm &amp; The Rco All-Stars, un gruppo formato Levon Helm, batterista dei The Band. In questa formazione suonarono anche Booker T. Jones e Donald Dunn.\nNel 1978 Steve Cropper, insieme a Donald Dunn e al batterista Willie Hall, allievo dello storico Al Jackson Jr., entr\u00f2 a far parte della Blues Brothers Band di Dan Aykroyd e John Belushi. Con questa band vennero girati i due famosi film \"The Blues Brothers\" (1980) e \"\" (1998), e registrati diversi album. Lavor\u00f2 anche con Paul Simon, Richie Havens, Dolly Parton, Peter Frampton, Stephen Bishop, Leo Sayer, Roy Orbison, Etta James, Wynonna Judd, Aaron Neville.\nCropper e Dunn hanno inoltre partecipato a diversi tour mondiali come strumentisti per vari frontman, tra i quali Sam Moore, il gi\u00e0 citato Eddie Floyd e Larry Thurston.\nNel 1998, in occasione dell'inaugurazione della sua casa discografica \"Play It, Steve! Records\", ha pubblicato l'album \"Play It Steve!\". La frase \"Play It, Steve!\" (\"Suonalo Steve!\") viene esclamata a Cropper da Sam Moore nella canzone \"Soul Man\" (1967) del duo Sam &amp; Dave, ed in seguito riutilizzata nel 1978 al Saturday Night Live da John Belushi nella parte di Jake Blues con la Blues Brothers Band che eseguiva la cover della canzone suddetta.\nRiconoscimenti.\nCropper \u00e8 uno dei pi\u00f9 conosciuti ed influenti chitarristi soul e funk, tanto che nel 1996 la rivista musicale britannica Mojo lo ha eletto il secondo pi\u00f9 grande chitarrista di tutti i tempi (al primo posto \u00e8 stato eletto Jimi Hendrix). Quando a Keith Richards, chitarrista dei Rolling Stones e quarto posto nella classifica di Mojo, \u00e8 stato chiesto cosa pensasse di Steve Cropper, la sua risposta fu: \"Perfect, man\".\nNella lista dei 100 migliori chitarristi pubblicata dalla rivista Rolling Stone il 18 settembre 2003 Steve Cropper si \u00e8 classificato al 36\u00ba posto.\nSteve Cropper era ammirato anche dai Beatles: questi tennero due concerti a Memphis il 19 agosto del 1966 e durante una conferenza stampa dissero che il loro album \"Revolver\" avrebbe dovuto essere registrato alla Stax, e che una delle ragioni principali di questa scelta era proprio la possibilit\u00e0 di suonare con Steve Cropper. Tuttavia questo progetto non and\u00f2 in porto.\nIl 9 giugno del 2005 Steve Cropper \u00e8 stato inserito nella Songwriters Hall of Fame insieme a Bill Withers, Robert B. Sherman, Richard M. Sherman, John Fogerty, David Porter e Isaac Hayes, mentre dal 1992 era gi\u00e0 inserito nella Rock and Roll Hall of Fame come membro del gruppo Booker T. &amp; the MG's.\nStrumentazione.\nLa chitarra preferita di Steve Cropper \u00e8 sempre stata la Fender Telecaster sulla quale prediligeva il suono del pick-up al ponte oppure di entrambi i pick-up miscelati. Dagli anni novanta in poi ha iniziato a utilizzare la Cropper Classic, una chitarra disegnata appositamente per lui dalla Peavey sulla falsariga della Telecaster. Per quanto riguarda gli amplificatori, ha sempre utilizzato dei Fender. Appare nel catalogo Jackson/Charvel dell'anno 1993 alla pagina 5, come endorser del modello Charvel Surfcaster.\nRob Bowman, professore di musica ed autore del libro \"Soulsville U.S.A.: The Story Of Stax Records\" cita Booker T. Jones che parla di Steve Cropper:\nDiscografia.\nRaccolte.\nThe Blues Brothers : The Closing of Winterland 31 December 1978 "}
{"id": "1074571", "revid": "1762097", "url": "https://it.wikipedia.org/wiki?curid=1074571", "title": "Japan (gruppo musicale)", "text": "I Japan sono stati un gruppo musicale new wave britannico attivo dal 1974 al 1982 e che ha raggiunto il successo alla fine degli anni settanta e all'inizio degli anni ottanta, quando sono stati spesso associati al movimento new romantic, sebbene la band abbia sempre negato qualsiasi collegamento.\nStoria del gruppo.\nPrimi anni.\nI Japan si sono formati nel 1974 a Catford, a sud di Londra, per iniziativa dei fratelli David Sylvian (chitarra e voce) e Steve Jansen (batteria), del tastierista Richard Barbieri e del bassista Mick Karn, i quali frequentavano la stessa scuola a Catford. I quattro ragazzi si cimentavano con semplici composizioni di Sylvian principalmente per divertimento, a volte con Karn come front-man, a volte con lo stesso Sylvian.\nInizialmente senza nome, scelsero di chiamarsi Japan poco prima del loro primo concerto dal vivo a met\u00e0 degli anni settanta. Il nome fu scelto provvisoriamente da Sylvian fino a quando non ne avrebbero scelto uno definitivo, ma poi rimase quello per sempre. Al gruppo si aggiunse successivamente il chitarrista Rob Dean. Da l\u00ec a breve, dopo aver vinto un concorso per giovani talenti sponsorizzato dalle etichette Ariola Records e Hansa Records, firmarono per la stessa etichetta tedesca nel 1977, diventando un gruppo glam rock sullo stampo di David Bowie, T. Rex, Roxy Music e New York Dolls, sebbene il loro materiale iniziale era molto influenzato dal funk. Il primo brano inciso dal gruppo con la Hansa, nel 1977 fu \"Stateline\". Debuttarono un anno dopo, con \"Adolescent Sex\" e \"Obscure Alternatives\", due album che non ricevettero molta attenzione da parte del pubblico del Regno Unito e degli Stati Uniti d'America, ma che trovarono favore in Giappone e Paesi Bassi. Entrambi gli album furono prodotti da Ray Singer.\nAnche se influenzati da artisti come Lou Reed e The Velvet Underground, New York Dolls, Roxy Music e David Bowie, i due album non furono ben accolti dalla stampa musicale del Regno Unito essendo fuori moda in un momento in cui il punk rock del 1977 e la new wave erano in ascesa. Manager della band fu Simon Napier-Bell, il quale lavor\u00f2 come manager anche per The Yardbirds, Marc Bolan e Wham!.\nMet\u00e0 carriera.\nNel 1979 la band ha lavorato brevemente con il produttore Giorgio Moroder, che produsse un unico singolo, \"Life in Tokyo\". La canzone rappresent\u00f2 un significativo cambiamento nello stile musicale dalle loro precedenti registrazioni piene di chitarre, allontanandoli dalle loro radici glam rock e portandoli in una fase pi\u00f9 originale e vicina alla new wave pi\u00f9 elettronica, esponendola ad un pubblico pi\u00f9 vasto.\nLo stile elettronico di \"Quiet Life\" (1979), il loro terzo album che fu prodotto dalla band con John Punter e Simon Napier-Bell, mostra i sintetizzatori di Barbieri, Sylvian che canta da baritono, il suono distintivo del basso fretless di Karn, l'originale batteria di Jansen e la chitarra di Dean diventata atmosferica, quasi rarefatta grazie all'uso di un EBow. \"Quiet Life\" fu l'ultimo album in studio per la Hansa-Ariola dei Japan, anche se l'etichetta avrebbe poi stampato successivamente la raccolta \"Assemblage\", composto da una serie di singoli remixati e ripubblicati e alcune cover, tra cui \"All Tomorrow's Parties\" (gi\u00e0 presente del resto nell'album \"Quiet Life\") dei The Velvet Underground e \"I Second That Emotion\" di Smokey Robinson &amp; The Miracles.\nUltimi anni.\nDopo aver lasciato la Hansa-Ariola, la band firm\u00f2 con la Virgin Records, che ha pubblicato i loro ultimi due album in studio, \"Gentlemen Take Polaroids\" (1980) e \"Tin Drum\" (1981). Con i nuovi album la band affina il nuovo sound e allo stesso tempo aumentano i fan, tuttavia la combinazione dei loro pi\u00f9 recenti suoni e il loro nuovo look li ha portati inevitabilmente ad essere associati al movimento New romantic dei primi anni ottanta. La band in realt\u00e0 aveva sempre usato make-up fin dalla nascita a met\u00e0 anni '70 alla fine dell'era del glam rock, molti anni prima che il movimento New Romantic fosse iniziato. Indipendentemente da ci\u00f2, questo ebbe un effetto positivo sulle vendite di dischi nel Regno Unito e la band cominci\u00f2 a guadagnare successo.\nIl primo singolo ad essere entrato nella Official Singles Chart fu una riedizione di \"Quiet Life\", che ha raggiunto la posizione 19 nell'ottobre 1981. Tre dei singoli estratti dall'album \"Tin Drum\" hanno anche raggiunto le prime posizioni della Official Singles Chart, con un singolo non convenzionale, \"Ghosts\", che raggiunge la quinta posizione, diventando il pi\u00f9 grande successo nazionale dei Japan. \"Tin Drum\" \u00e8 stato il primo disco dei Japan ad essere certificato dalla BPI con un disco d'argento ad un mese dalla pubblicazione, e raggiungendo il disco d'oro dopo quattro mesi. L'album \u00e8 spesso visto come uno dei pi\u00f9 innovativi degli anni ottanta, con la sua fusione di suoni occidentali e orientali. Nel 2011, 30 anni dopo la sua uscita, \"Tin Drum\" \u00e8 stato premiato dalla BBC Radio 6 Music del premio Goldie per il miglior album del 1981.\nL'ultimo tour dei Japan avvenne nel novembre 1982, durante il quale tennero sei concerti di tutto esaurito all'Hammersmith Apollo di Londra. In questa ultima esibizione prese parte anche il chitarrista e tastierista Masami Tsuchiya. Il concerto finale dell'Hammersmith fu registrato per la produzione di \"Oil on Canvas\", un album dal vivo e video pubblicato nel giugno 1983. L'ultimo concerto in assoluto dei Japan si svolse il 16 dicembre 1982 a Nagoya, in Giappone.\nA causa dei conflitti di personalit\u00e0 che portano a crescenti tensioni all'interno del gruppo, \"Tin Drum\" sembrava essere l'ultimo album in studio della band. Le divergenze a lungo sopite tra i membri della band raggiunsero il culmine quando la ragazza di Karn, la fotografa Yuka Fujii, and\u00f2 a vivere con Sylvian e i singoli membri decisero di portare avanti i propri progetti. Rob Dean era gi\u00e0 partito dopo la pubblicazione di \"Gentlemen Take Polaroids\", dato che la sua chitarra elettrica era superflua per il sound dell'album Tin Drum. Dean successivamente form\u00f2 la band Illustrated Man. Karn pubblic\u00f2 il suo primo album da solista, \"Titles\", in contemporanea all'annuncio della scissione della band alla fine del 1982 e nel 1984 \u00e8 uscito con \"The Waking Hour\", album realizzato in collaborazione con Peter Murphy dei Bauhaus con il nome di Dali's Car.\nDurante i primi anni ottanta il tastierista e polistrumentista Ry\u016bichi Sakamoto della Yellow Magic Orchestra (YMO) ha brevemente collaborato con la band, e ha lavorato direttamente al fianco di Sylvian in tracce come \"Taking Islands in Africa\". Oltre alla collaborazione di Sakamoto a Sylvian, Steve Jansen ha lavorato anche col batterista Yukihiro Takahashi della YMO. Sakamoto avrebbe continuato a lavorare con Sylvian sia prima che dopo lo scioglimento del gruppo, coscrivendo le hit \"Bamboo Houses/Bamboo Music\" (1982) e \"Forbidden Colours\" (1983).\nI Japan decisero di sciogliersi proprio mentre stavano iniziando a raggiungere il grande successo commerciale sia nel Regno Unito che a livello internazionale, e con \"Oil on Canvas\" arriv\u00f2 il loro pi\u00f9 alto rilevamento nella hit parade nel Regno Unito, raggiungendo la quinta posizione della Official Albums Chart, una rarit\u00e0 per un album dal vivo all'epoca. A questo punto sia Hansa-Ariola che Virgin Records continuarono a pubblicare singoli dei Japan nel 1983 e far guadagnare alla band un totale di nove Top 40 nel Regno Unito.\nDopo lo scioglimento.\nTutti i componenti del gruppo hanno continuato a lavorare su altri progetti, con vari gradi di successo. Dopo le sue collaborazioni con Sakamoto, il primo album solista \"Brilliant Trees\" di Sylvian avrebbe raggiunto la Top 5 UK nel 1984, posizione superiore alle posizioni che avevano raggiunto gli album dei Japan. Nel frattempo Karn divent\u00f2 un turnista molto ricercato e collabor\u00f2 con artisti come Gary Numan, Kate Bush e Joan Armatrading. Ha raggiunto anche la top 40 hit con una canzone insieme a Midge Ure nel 1983 e ha collaborato con Peter Murphy dei Bauhaus e come il duo Dali's Car pubblicando un album nel 1984.\nJansen e Barbieri hanno lavorato insieme come The Dolphin Brothers. Dean ha inoltre lavorato con Gary Numan e poi con Sin\u00e9ad O'Connor. Barbieri \u00e8 inoltre membro stabile del gruppo rock progressivo Porcupine Tree dal 1993.\nNel 1990 i membri dei Japan, eccetto Dean, si riunirono sotto il nome di Rain Tree Crow, pubblicando l'omonimo \"Rain Tree Crow\" nel mese di aprile del 1991. Sebbene fosse stato accolto positivamente dalla critica musicale, oltre ad aver raggiunto la Top 25 nel Regno Unito, il gruppo si sciolse nuovamente in seguito agli attriti tra Sylvian e gli altri membri. Venti anni dopo la loro reunion come Rain Tree Crow, il bassista Mick Karn mor\u00ec di cancro nei primi mesi del 2011."}
{"id": "1074582", "revid": "1305772", "url": "https://it.wikipedia.org/wiki?curid=1074582", "title": "Stockton", "text": ""}
{"id": "1074584", "revid": "228587", "url": "https://it.wikipedia.org/wiki?curid=1074584", "title": "Colostro", "text": "Il colostro (primo latte) \u00e8 un liquido giallo sieroso, molto ricco d'immunoglobuline di classe A e cellule immunitarie (come i linfociti), secreto dalle ghiandole mammarie durante la gravidanza ed i primi giorni dopo il parto, composto principalmente da acqua, leucociti, proteine (fra le quali anche agenti immunologici), grassi e carboidrati.\nCon il colostro la madre trasmette le proprie difese immunitarie al figlio, le quali lo proteggeranno nei primi mesi di vita. In medicina umana pu\u00f2 essere somministrato colostro conservato di donatrici, oppure il colostro pu\u00f2 essere sostituito da immunoglobuline purificate.\nColostro vaccino.\nIn campo veterinario (bovini) si indica come ottimale una somministrazione al vitello di 1-2 litri nelle prime ore di vita e 3-4 litri nelle prime 24/36 ore; di colore brunastro a causa degli anticorpi, contenente sali minerali utili all'espulsione del meconio del vitello; somministrazioni posticipate sono ininfluenti dal punto di vista immunitario, in quanto subentrano i normali definitivi processi digestivi.\n\u00c8 un prodotto naturale che pu\u00f2 essere prelevato a scopo di alimentazione umana e, dopo procedimenti di congelamento brevettati per mantenerne inalterate le qualit\u00e0, viene trattato, lavorato e confezionato.\nIl colostro vaccino contiene tre fattori fondamentali che lo caratterizzano:\nConsumo umano.\nIl colostro vaccino \u00e8 privo di caseina e contiene fattori di crescita in quantit\u00e0 molto maggiori rispetto al latte (rispettivamente 50-2.000 di IGF-I e 4-8\u00a0\u00b5g/l). Le catene amminoacidiche di quest'ormone proteico vengono degradate dalle proteasi dello stomaco, tuttavia l'assunzione di colostro bovino aumenta la sintesi endogena di IGF-I e immunoglobuline.\nAlcuni studi indicano che il consumo di colostro vaccino possa migliorare le difese immunitarie da infezioni virali quali l'influenza. Non esistono invece evidenze scientifiche sufficienti a dimostrare altre propriet\u00e0 benefiche popolarmente riconosciute al colostro vaccino.\nColostro ovino.\nIl colostro ovino \u00e8 utilizzato a scopo alimentare in Sardegna; in particolare, sono riconosciuti come prodotti agroalimentari tipici sardi la ricotta di colostro ovino e il formaggio di colostro ovino, prodotti in piccole quantit\u00e0 con il latte delle ovine nei primi 4 o 5 giorni dal parto. Tali alimenti sono sempre stati considerati particolarmente nutrienti e destinati ai bambini o agli anziani."}
{"id": "1074589", "revid": "2041239", "url": "https://it.wikipedia.org/wiki?curid=1074589", "title": "Sam Neill", "text": "Biografia.\nSam Neill nasce a Omagh, in Irlanda del Nord, da padre militare neozelandese e da madre inglese, all'et\u00e0 di sei anni si trasferisce nel paese di origine del padre. Dopo studi classici, incomincia a recitare in teatro, cimentandosi anche nella regia, nella sceneggiatura e nel montaggio. Si laurea in Letteratura Inglese studiando alla University of Canterbury e alla Victoria University di Wellington. Incomincia la sua carriera come regista e montatore di documentari per la National Film Unit della Nuova Zelanda.\nDopo aver lavorato come attore in cortometraggi e film indipendenti, gli viene offerto il ruolo da protagonista nel film di Roger Donaldson \"Unica regola vincere\". Il successo di questo film lo porta in Australia dove diviene protagonista di \"La mia brillante carriera\" accanto alla giovane Judy Davis. Negli anni ottanta incomincia, quindi, una intensa carriera di attore cinematografico, con vari riconoscimenti, fra cui nel 1988 l'Australian Film Institute Award come miglior attore protagonista per \"Un grido nella notte\" di Fred Schepisi e nel 1989 contribuendo nella miniserie colossal \"La rivoluzione francese\". Nel 1983 \u00e8 testato quale possibile nuovo interprete di James Bond, prima che Roger Moore fosse convinto a desistere dall'abbandonare i panni della spia inglese.\nDeve la sua fama internazionale soprattutto ad alcuni film interpretati negli anni novanta, come \"Caccia a Ottobre Rosso\" (1990) di John McTiernan, \"Lezioni di piano\" (1993) di Jane Campion, \"Jurassic Park\" (1993) di Steven Spielberg, \"Il seme della follia\" (1994) di John Carpenter e \"L'uomo bicentenario\" (1999) di Chris Columbus. Nel 1998 interpreta il personaggio eponimo della miniserie televisiva \"Merlino\". Altri film di spicco sono \"\" di Phillip Noyce, \"Sirens\" di John Duigan, \"Conflitto finale\" di Graham Baker, \"L'uomo che sussurrava ai cavalli\" di Robert Redford, \"Avventure di un uomo invisibile\" di John Carpenter, \"Punto di non ritorno\" di Paul W. S. Anderson e \"Jurassic Park III\" di Joe Johnston, dove riprende il suo ruolo pi\u00f9 famoso, quello del dottor Alan Grant.\nIn seguito ha preso parte alla prima stagione della serie televisiva \"I Tudors\" interpretando il ruolo del cardinale Thomas Wolsey.\nNel 2010 \u00e8 entrato a far parte del cast principale della serie televisiva \"Alcatraz\" nel ruolo di Emerson Hauser. Nel 2013 ha preso parte alle riprese della miniserie neozelandese \"Harry\", la miniserie della BBC Two \"Peaky Blinders\", la serie TV statunitense \"The Ordained\", il film \"Mariah Mundi and the Midas Box\" tratto dai libri di G.P.Taylor. Nel 2015 ha interpretato John McArthur nella miniserie televisiva \"E non ne rimase nessuno\", basata sul romanzo giallo di Agatha Christie \"Dieci piccoli indiani\". Nel 2016 ha recitato per il film neozelandese \"Hunt for the Wilderpeople\" diretto da Taika Waititi.\nNel 2020 riprende dopo diciannove anni il ruolo del professor Alan Grant, recitando a fianco di Chris Pratt, Bryce Dallas Howard, Isabella Sermon, Omar Sy, Jeff Goldblum, Laura Dern e BD Wong nel film \"Jurassic World - Il dominio\" di Colin Trevorrow. Le riprese sono state per\u00f2 interrotte fino a data da destinarsi a causa della pandemia di COVID-19.\nVita privata.\nSam Neill vive a Queenstown, nel sud della Nuova Zelanda. Inoltre, possiede residenze nella capitale dello Stato di Wellington e a Sydney e un bar a Sydney nella zona di Neutral Bay in compropriet\u00e0 con altri attori chiamato \"The Local Bar\". \u00c8 stato sposato dal 1978 al 1989 con l'attrice Lisa Harrow da cui \u00e8 nato nel 1983 un figlio di nome Tim (cameraman), mentre dal matrimonio contratto nel 1989 con la truccatrice giapponese Noriko Watanabe (conosciuta sul set di \"\"), \u00e8 nata nel 1991 la figlia Elena. Neill ha anche una figliastra, Maiko Spencer, nata dal primo matrimonio di Noriko.\nNeill ha fondato nel 1993 un'azienda vinicola chiamata \"Two Paddocks\". In un'intervista ha dichiarato che l'azienda non \u00e8 nata a scopo economico, ma perch\u00e9 ritiene la viticoltura un'attivit\u00e0 divertente e soddisfacente. Egli \u00e8 sostenitore di molte associazioni e campagne umanitarie no-profit. \u00c8 sostenitore del Partito Laburista Australiano. Nel 1991 \u00e8 stato nominato Ufficiale dell'Ordine dell'Impero Britannico (OBE) per la sua carriera nel campo della filmografia. \u00c8 stato anche decorato dell'Ordine al merito della Nuova Zelanda (DCNZM). Nel 2002 gli \u00e8 stato riconosciuto un dottorato in lettere dall'Universit\u00e0 di Canterbury.\nIn un'intervista con la ABC, Neill ha rivelato che il suo nome di battesimo \u00e8 Nigel e che il nome Sam gli \u00e8 stato dato da un amico di scuola, in quanto il nome Nigel, dal suono troppo sdolcinato, era oggetto di derisione da parte dei bulli.\nDoppiatori italiani.\nNelle versioni in italiano dei suoi lavori, Sam Neill \u00e8 stato doppiato da:\nDa doppiatore \u00e8 sostituito da:"}
{"id": "1074590", "revid": "287204", "url": "https://it.wikipedia.org/wiki?curid=1074590", "title": "Romeo Neri", "text": "A lui \u00e8 stato intitolato lo stadio di Rimini. Nel 1996, in occasione delle Olimpiadi di Atlanta, \u00e8 stato commemorato negli Stati Uniti con una serie di T-shirt celebrative.\nBiografia.\nGli esordi nel nuoto e nell'atletica leggera.\nUltimo di cinque figli, inizi\u00f2 a praticare il nuoto, classificandosi terzo nella traversata del Golfo della Spezia, citt\u00e0 nella quale si era trasferito nel 1916 in cerca di lavoro; si diede anche all'atletica, riuscendo conquistare il bronzo ai campionati italiani nei 400 metri piani.\nUna volta tornato nella sua citt\u00e0 natale nel 1918, si aggiudic\u00f2 altri titoli nel nuoto gareggiando per l'Unione Sportiva Libertas e successivamente, sollecitato dal direttore sportivo della societ\u00e0 Giovanni Balestri, nel 1920 inizi\u00f2 a praticare la ginnastica con risultati promettenti. \nL'asso della ginnastica.\nNel 1925, alla fine del completamento dei due anni di servizio militare, entr\u00f2 a far parte della scuola di Balestri, Braglia e Corrias, che saranno i suoi maestri, ed inizi\u00f2 a farsi notare a livello agonistico iniziando a mietere elogi e i primi successi.\nNel 1926 si laure\u00f2 campione italiano alle parallele, mentre nel 1928 vinse invece il titolo generale individuale, il \"Trofeo Braglia\" di Modena, il \"Gran Premio Brunetti\" di Bologna, il \"Criterium degli Assi\" di Torino e la \"Coppa Bustese\". Sempre quell'anno partecip\u00f2 alle Olimpiadi di Amsterdam, dove vinse l'argento alla sbarra e giunse in finale anche nel concorso generale individuale e agli anelli, classificandosi in entrambi i casi al quarto posto, mentre la squadra Nazionale si classific\u00f2 sesta.\nNel 1929 e nel 1930 si conferm\u00f2 campione italiano nel concorso generale individuale..\nNel 1931 fu vittima di un malanno da cui per\u00f2 si riprese tornando in piena forma in vista del grande appuntamento quale era l'Olimpiade di Los Angeles del 1932. A Los Angeles Neri conquist\u00f2 3 ori: nel concorso generale individuale, alle parallele e in quello a squadre (con Savino Guglielmetti, Mario Lertora, Oreste Capuzzo e Franco Tognini). Neri sfior\u00f2 la medaglia anche al corpo libero, dove si classific\u00f2 al quarto posto. Gli venne anche offerta la parte di Tarzan per una serie di film che stavano per essere prodotti dalla MGM; lui rifiut\u00f2 non sentendosela di abbandonare la sua casa e la sua gente: sar\u00e0 poi presa da un altro olimpionico, il campione statunitense di nuoto Johnny Weissmuller.\nContinu\u00f2 l'attivit\u00e0 agonistica diventando nel 1933 campione italiano seniores, e vincendo nel 1934 l'argento nel concorso generale individuale ed il bronzo al volteggio ai campionati mondiali di Budapest.\nAi Giochi olimpici di Berlino del 1936, uno strappo muscolare al bicipite destro, nel corso di un esercizio, gli imped\u00ec di difendere i titoli conquistati quattro anni prima e imped\u00ec alla squadra Nazionale di andare oltre il quinto posto.\nUna volta ripresosi, torn\u00f2 a gareggiare, classificandosi primo nell'incontro Italia-Ungheria del 1939.\nCarriera di istruttore.\nNel dopoguerra divent\u00f2 istruttore della nazionale che partecip\u00f2 alle edizioni dei Giochi del Mediterraneo del 1951 e quelle del 1955, a cui prese parte anche il figlio maggiore Romano, vincendo la medaglia d'oro nel concorso a squadre; partecip\u00f2 anche alle Olimpiadi di Helsinki 1952.\nFu il primo a credere nelle qualit\u00e0 di Franco Menichelli, facendolo esordire in Nazionale nel 1957, a soli sedici anni, in un incontro contro la Jugoslavia.\nFu allenatore federale fino al 1958."}
{"id": "1074591", "revid": "436907", "url": "https://it.wikipedia.org/wiki?curid=1074591", "title": "Richard Barbieri", "text": "\u00c8 stato un membro fondatore e il tastierista della band inglese dei Japan.\nDopo lo scioglimento del gruppo avvenuto nei primi anni ottanta, si \u00e8 dedicato ad alcuni progetti e collaborazioni varie, e dal 1993 \u00e8 entrato a far parte del gruppo rock progressivo Porcupine Tree."}
{"id": "1074594", "revid": "1543377", "url": "https://it.wikipedia.org/wiki?curid=1074594", "title": "Florina (unit\u00e0 periferica)", "text": "L'unit\u00e0 periferica di Florina () \u00e8 una delle 4 unit\u00e0 periferiche in cui \u00e8 divisa la periferia della Macedonia Occidentale. Il capoluogo \u00e8 la citt\u00e0 di Florina.\nConfina con l'Albania ad ovest (distretti di Devoll e Coriza), col Lago Prespa a nordovest e con la Macedonia del Nord a nord (comuni di Bitola e Resen), nonch\u00e9 con le altre prefetture di Pella ad est, Kozani a sud e Kastoria a sudovest.\nPrefettura.\nGrevena era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Florina era suddivisa in otto comuni e quattro comunit\u00e0."}
{"id": "1074595", "revid": "110157", "url": "https://it.wikipedia.org/wiki?curid=1074595", "title": "Prem'er-Liga 2003", "text": "La Prem'er-Liga 2003 fu la dodicesima edizione della massima serie del campionato russo di calcio; vide la vittoria finale del , giunto al suo primo titolo. Capocannoniere del torneo fu Dmitrij Los'kov, calciatore della , con 14 reti.\nStagione.\nNovit\u00e0.\nDalla Prem'er-Liga 2002 erano stati retrocessi l' e il , mentre dalla Pervyj divizion 2002 erano stati promossi il e il . Prima dell'inizio della stagione l'Alanija torn\u00f2 alla denominazione . La Torpedo-ZIL cambi\u00f2 denominazione in dopo che la societ\u00e0 venne acquistata dalla societ\u00e0 metallurgica Norilsk Nickel. Il Rostsel'ma\u0161 cambi\u00f2 denominazione in dopo che la Rostsel'ma\u0161, societ\u00e0 di impianti di ingegneria agricola, cess\u00f2 la sua sponsorizzazione al club.\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa al secondo turno di qualificazione della UEFA Champions League 2004-2005. Le squadre seconda e terza classificate venivano ammessa in Coppa UEFA 2004-2005, assieme alla vincitrice della Coppa di Russia. Ulteriori due posti vennero assegnati per la partecipazione alla Coppa Intertoto 2004. Le ultime due classificate erano retrocesse in Pervyj divizion.\nClassifica finale.\nLegenda:\nNote:"}
{"id": "1074597", "revid": "767487", "url": "https://it.wikipedia.org/wiki?curid=1074597", "title": "Nine Horses", "text": "I Nine Horses sono un gruppo musicale alternative rock britannico che vede ufficialmente riuniti i fratelli David Sylvian e Steve Jansen dopo la passata esperienza nei Japan.\nI Nine Horses, composti anche dal musicista tedesco Burnt Friedman, hanno debuttato nel 2005 con l'acclamato album \"Snow Borne Sorrow\", edito dalla Samadhisound, etichetta discografica dello stesso Sylvian. Nel 2007 \u00e8 invece stato pubblicato il mini \"Money for All\"."}
{"id": "1074606", "revid": "268111", "url": "https://it.wikipedia.org/wiki?curid=1074606", "title": "Metanetwork", "text": "Un metanetwork \u00e8 una rete di reti.\nLa definizione di metanetwork trova applicazione in ambiti diversi:\nLa definizione di metanetwork \u00e8 applicata sovente al movimento spirituale new Age."}
{"id": "1074614", "revid": "11959", "url": "https://it.wikipedia.org/wiki?curid=1074614", "title": "Luis Domenech i Montaner", "text": ""}
{"id": "1074620", "revid": "34119", "url": "https://it.wikipedia.org/wiki?curid=1074620", "title": "Pme", "text": ""}
{"id": "1074629", "revid": "1543377", "url": "https://it.wikipedia.org/wiki?curid=1074629", "title": "Dikson (citt\u00e0)", "text": "Dikson \u00e8 un piccolo centro situato nell'Artico russo siberiano, situato nell'estremo nord del territorio di Krasnojarsk all'attaccatura della penisola del Tajmyr, il suo nome deriva dall'esploratore svedese Oscar Dickson. \u00c8 un porto (il pi\u00f9 settentrionale della Russia e l'unico sul Mare di Kara) sulla rotta polare artica, dichiarato citt\u00e0 chiusa, ed \u00e8 uno degli insediamenti pi\u00f9 a nord ed isolati al mondo.\nStoria.\nIl primo insediamento risale al 1915 ed era situato sull'Isola di Dikson, dove ora sorge anche l'aeroporto, le prime costruzioni sul continente sono state invece edificate a partire dal 1935.\nNegli anni sono state costruite una stazione radio e meteorologica ed un osservatorio geofisico.\nNell'agosto del 1942 Dikson fu bombardata dall'incrociatore pesante tedesco \"Admiral Scheer\"; successivamente \u00e8 stato costruito un monumento ai difensori. Vi \u00e8 anche un monumento, eretto nel 1964, costruito sopra i resti dell'esploratore russo Nikifor Alekseevi\u010d Begi\u010dev.\nVi \u00e8 un ospedale (ora chiuso), un hotel e negozi di alimentari: in passato \u00e8 stato sviluppato un allevamento di sussistenza che comprendeva mucche e maiali, oggi si alleva solamente pollame. Caccia e pesca sono le attivit\u00e0 pi\u00f9 sviluppate. Nell'insediamento sorge la chiesa ortodossa pi\u00f9 a nord del Mondo.\nA Dikson vi sono due scuole ma dal 2006 ve ne \u00e8 in funzione solo pi\u00f9 una con circa 40 allievi ed \u00e8 l'edificio scolastico pi\u00f9 a nord del mondo.\nL'insediamento \u00e8 gemellato dagli anni '80 con la citt\u00e0 statunitense di Dixon (Illinois).\nPopolazione.\nDal 1989 Dikson ha visto ridursi la popolazione da pi\u00f9 di 4.000 a 529 abitanti; essi chiamano Dikson la \"Capitale dell'Artico\" (\"Stolica Arktiki\") ispirandosi ad una popolare canzone russa.\nLa citt\u00e0 \u00e8 in decadimento proprio a causa della diminuzione di residenti e l'area dell'insediamento situata sull'isola \u00e8 totalmente disabitata dal 2009, dove attualmente vi \u00e8 in funzione solamente l'aeroporto.\nGeografia fisica.\nClima.\nA Dikson, la durata del sole di mezzanotte va dal 1 maggio al 10 agosto, mentre la notte polare inizia l'11 novembre fino al 1\u00ba febbraio; le condizioni climatiche sono estreme, infatti la temperatura media annuale \u00e8 di circa -12 \u00b0C.\nDa inizio ottobre fino a met\u00e0 giugno il porto di Dikson rimane completamente ghiacciato; il pack \u00e8 spesso all'incirca 160-170 cm.\nTrasporto.\nLa citt\u00e0 \u00e8 collegata con la Russia continentale con l'Aeroporto di Dikson situato nell'isola di Dikson vicina. Il Polo Nord dista sole 2 ore di volo dall'aeroporto. Siccome per\u00f2 Dikson \u00e8 stata decretata citt\u00e0 chiusa nel 2001, \u00e8 vietato l'ingresso agli stranieri se non mediante un permesso speciale da richiedere con molti mesi di anticipo.\nL'insediamento di Dikson, che si divide tra la terraferma e l'isola, \u00e8 collegato in inverno dal pack artico che permette il trasporto mediante bus, auto e fuoristrada ed in estate da un paio di battelli. In caso di avversit\u00e0 meteorologiche \u00e8 necessario l'elicottero."}
{"id": "1074631", "revid": "116944", "url": "https://it.wikipedia.org/wiki?curid=1074631", "title": "MG42", "text": ""}
{"id": "1074634", "revid": "833108", "url": "https://it.wikipedia.org/wiki?curid=1074634", "title": "David Morales", "text": "Intensa anche la sua attivit\u00e0 di remixer, premiato nel 1998 con il Grammy Award come miglior remixer.\n\u00c8 anche il pi\u00f9 prolifico produttore di remix di tutti i tempi, e ha trasformato molte canzoni dal genere pop in brani ballabili, quindi pi\u00f9 adatti ai club.\nCarriera.\nDavid Morales nasce e cresce a Brooklyn in una famiglia di origine portoricana. Cresce in un\u2019epoca significativa per la musica Dance ed \u00e8 presenza fissa in club leggendari quali il Loft e Paradise Garage. Nel 1981 inizia il suo party a Brooklyn presso l\u2019Ozone Layer, attingendo sia dal Paradise Garage che dal The Loft. La sua presenza fissa presso il club Ozone Layer (che dura fino al 1986) lo porta ad esibirsi al Paradise Garage nel 1983.\nDopo essere diventato un disc jockey residente a met\u00e0 anni \u201980, inizia la sua carriera da remixer, nel momento in cui remixare altri artisti diviene popolare. Assieme al pioniere dell\u2019house Music proveniente da Chicago Frankie Knuckles e con la fondatrice di Record dj pool Judy Weinstein Morales fonda la Def Mix Productions per gestire il loro progetto. Ad oggi Def Mix continua a rappresentare la propriet\u00e0 di Frankie Knuckles, in aggiunta a Quentin Harris e Hector Romero.\nDavid Morales ha remixato e prodotto oltre 500 brani per artisti quali Mariah Carey, Diana Ross, Aretha Franklin, Michael Jackson, Janet Jackson, Eric Clapton, Seal, Pet Shop Boys, U2, Donna Summer, Whitney Houston, e Jamiroquai. Morales viene nominato per il suo primo Grammy Award nel 1996 come produttore nell\u2019album di Mariah Carey \u201cDaydream\u201d per il brano \u201cFantasy\u201d. Viene nuovamente nominato l\u2019anno successivo e lo vince nel 1998 nella categoria \u201cRemixer of the Year\u201d.\nDavid Morales fa il suo debutto come produttore solista nel 1993 per la casa discografica Mercury Records con l\u2019album \u201cDavid Morales &amp; The Bad Yard Club\u201d, \u201cThe Program\u201d. Nel 1998, produce \u201cNeedin\u2019 U\u201d con la Def Mix Record, DMI Records, con lo pseudonimo \u201cThe Face.\u201d Il brano licenziato dalla Mercury Records nel regno Unito ben presto si posiziona in vetta alle classifiche di musica e video dance ed ancora oggi viene licenziato e campionato in tutto il mondo. L\u2019etichetta discografica Ultra Records produce il secondo album di Morales dal titolo \u201cTwo Worlds Collide\u201d nel 2005. Il brano \"How Would You Feel\" \u00e8 cantato da Lea Lorien. \u201cHere I Am\u201d, cantato dall\u2019artista Inglese Tamra Keenan, \u00e8 parte della colonna sonora nel film del 2006 \u201cIl Diavolo veste Prada\u201d. \u201cFeels Good,\u201d cantato da Angela Hunte \u00e8 nei crediti del film del 2008 film \u201cDon\u2019t Mess with the Zohan\u201d. Il suo ultimo singolo del 2016 \"There Must Be Love\" \u00e8 cantato da Janice Robinson.\nNel 2011 la casa discografica Ultra Records produce il terzo album di Morales dal titolo \"Changes\" con la partecipazione di R\u00f3is\u00edn Murphy anche conosciuta come \u201cMoloko\u201d, di Ultra Nate, Tamra Keenan and Jonathan Mendelsohn. Da quel momento Morales ha prodotto diversi brani incusi The Red Zone Project Volumi 1, 2 e 3 e altri sull\u2019etichetta discografica Def Mix Music. Nel 2016 Morales produce un singolo cantato da Janice Robinson dal titolo \"There Must Be Love\". Nello stesso anno fa una collaborazione discografica con Luciano dal titolo \u201cEsperanza\u201d. Morales ha iniziato un nuovo progetto discografico assieme chiamata MoDef. In collaborazione con MoBlack etichetta di genere afrohouse.\nMorales \u00e8 considerato quale uno dei primi Dj Super star. Si \u00e8 esibito in moltissimi club in tutto il mondo, incluse numerose presenze sull'isola di Ibiza in club del calibro del Pacha e Space. Morales ha prodotto e produce radio shows e Compilation.\nMorales \u00e8 stato proprietario del club Stereo della citt\u00e0 di Montr\u00e9al, Qu\u00e9bec, Canada. In qualit\u00e0 di DJ resident, si \u00e8 esibito molte volte nel suo 16 ore per il set \"La Vie en Stereo\", che si ripeteva ogni mese nell\u2019arco temporale di 9 anni complessivi. David \u00e8 stato giudice a \u201cTop DJ\u201d, un programma televisivo Italiano in onda sul canale Italia 1 ed \u00e8 stato modello per il marchio Italiano di abbigliamento Iceberg."}
{"id": "1074635", "revid": "1654832", "url": "https://it.wikipedia.org/wiki?curid=1074635", "title": "Alfredo Giannetti", "text": "Biografia.\nDebutta come sceneggiatore nel filone tardo-neorealista e trova un lungo sodalizio con Pietro Germi, fino a vincere il Premio Oscar alla migliore sceneggiatura originale nel 1963 per \"Divorzio all'italiana\".\nNel 1961 debutta alla regia con \"Giorno per giorno, disperatamente\", ma il vero successo arriva con gli sceneggiati per la Rai, dal popolarissimo \"La famiglia Benvenuti\" con Enrico Maria Salerno ai tre episodi di \"Tre donne\", da cui il regista trasse anche \"Correva l'anno di grazia 1870\", un film con Anna Magnani e Marcello Mastroianni."}
{"id": "1074641", "revid": "767487", "url": "https://it.wikipedia.org/wiki?curid=1074641", "title": "L'invidia del mio migliore amico", "text": "L'invidia del mio migliore amico (\"Envy\") \u00e8 una commedia del 2004, diretta da Barry Levinson ed interpretata da Ben Stiller e Jack Black.\nTrama.\nTim e Nick sono vicini di casa e colleghi di lavoro. Ma soprattutto sono grandi amici.\nTim ha per\u00f2 maggior successo lavorativo e pi\u00f9 ambizioni dell'amico, che invece \u00e8 un sognatore e un perdigiorno, e lo invita a mettersi in discussione.\nUna notte Nick decide di mettersi in proprio e inventa un prodotto per eliminare i fastidiosi rifiuti organici prodotti dai cani per la strada, offre a Tim la possibilit\u00e0 di entrare in societ\u00e0 con lui ma questi, ritenendo il progetto balzano, si rifiuta.\nNick inizia a pubblicizzare il suo prodotto nella televisione locale, chiamandolo \"Vapoorize\", e piano piano il prodotto viene conosciuto in tutto il mondo e Nick diventa milionario.\nTim, licenziato dal posto di lavoro, va in un bar e inizia a bere quando incontra un barbone con cui inizia a parlare della sua vita.\nDopo essere andato via, Tim finisce nel giardino di Nick e prende in mano un arco e una freccia e la scaglia a caso, colpendo il cavallo bianco di Nick.\nDopo rocambolesche avventure Tim entra in societ\u00e0 con Nick ma il successo dura poco perch\u00e9 dopo si scopre che il \"Vapoorize\" \u00e8 tossico e viene rimosso dal mercato.\nCritica.\nIl film ha ricevuto durante l'edizione dei Razzie Awards 2004 una nomination come Peggior attore per Ben Stiller."}
{"id": "1074643", "revid": "466539", "url": "https://it.wikipedia.org/wiki?curid=1074643", "title": "Surabaya", "text": "Surabaya, chiamata Soerabaja sotto la dominazione olandese, \u00e8 la seconda citt\u00e0 dell'Indonesia e il capoluogo della provincia di Giava Orientale. Ha una popolazione di 2.909.257 abitanti, ma ha un'area metropolitana stimata attorno ai 5.000.000 abitanti.\nStoria.\nIl nome \u00e8 legato alla leggenda secondo cui, lungo le sue coste, uno squalo (sura) e un coccodrillo (baya) si scontrarono; proprio dalla loro lotta nacque la citt\u00e0. L'incontro venne vinto dal coccodrillo che pot\u00e9 approdare sulla terraferma, mentre lo squalo rimase costretto a vivere negli abissi. Di questa lotta si ha testimonianza nel simbolo della citt\u00e0 che rappresenta appunto i due animali.\nGeografia.\n\u00c8 una citt\u00e0 portuale, sulla foce del fiume Mas, affacciata sullo stretto di Madura.\nEconomia.\nI commerci principali riguardano zucchero, tabacco e caff\u00e8. Vi sono grandi cantieri navali e scuole specializzate in cantieristica. Il ponte Suramadu, il pi\u00f9 lungo dell'Indonesia (5,4\u00a0km), inaugurato nel giugno 2009, collega la citt\u00e0 all'isola di Madura. A Surabaya c'\u00e8 l'unica sinagoga di tutta l'Indonesia, inattiva a causa dell'estrema esiguit\u00e0 della comunit\u00e0 ebraica, ridotta a poche decine di unit\u00e0. Surabaya \u00e8 anche un'importante base navale militare e dispone di un aeroporto internazionale, l'Aeroporto Internazionale Juanda.\nSport.\nCalcio.\nLa citt\u00e0 \u00e8 rappresentata nel campionato indonesiano di calcio dal Persatuan Sepakbola Surabaya.\nAmministrazione.\nGemellaggi.\nSurabaya \u00e8 gemellata con le seguenti citt\u00e0:"}
{"id": "1074650", "revid": "1305772", "url": "https://it.wikipedia.org/wiki?curid=1074650", "title": "Fermat (disambigua)", "text": "Fermat pu\u00f2 indicare:"}
{"id": "1074654", "revid": "34119", "url": "https://it.wikipedia.org/wiki?curid=1074654", "title": "Psm", "text": ""}
{"id": "1074669", "revid": "466539", "url": "https://it.wikipedia.org/wiki?curid=1074669", "title": "Brown Brothers Harriman", "text": "La Brown Brothers Harriman &amp; Co. \u00e8 . La societ\u00e0 ha 39 accordi commerciali, attivit\u00e0 per oltre 3.7 miliardi di dollari, e occupa 2700 persone in 55 Paesi.\nStoria.\nLa Brown Brothers Harriman &amp; Co. nasce nel 1931 dalla fusione della A. Harriman &amp; Co. e della Brown Brothers &amp; Co., una banca commerciale fondata a Filadelfia nel 1818 e trasferita a New York nel 1927; tra i partner iniziali della banca appena fondata vi furono anche W. Averell Harriman, E. Roland Harriman, Thatcher Brown, Prescott Bush e Robert A. Lovett.\nIl 1\u00ba gennaio 1931 la Brown Brothers Harriman si fonde con la Consolidated Silesian Steel Corporation. W. Averell Harriman, George Walzer e il nipote Prescott Bush comprarono nel 1926 un terzo della Silesian Steel Corp., la holding delle compagnia di Friedrick Flick, industriale dell'acciaio tedesco, che ne deteneva i rimanenti due terzi. La societ\u00e0 cambi\u00f2 nome in Consolidated Silesian Steel Corporation. Quest'ultima aveva attivit\u00e0 di estrazione del carbone e del zinco, e di produzione dell'acciaio, sia in Germania che in Polonia. Nel 1930 ne diventa direttore Allen Welsh Dulles.\nNel 1942, in applicazione del Trading with the Enemy Act, il Governo degli Stati Uniti confisc\u00f2 una quota fra il 40 e il 50% di azioni ordinarie e privilegiate della societ\u00e0, che era in possesso di tedeschi. Con la dichiarazione di guerra del dicembre 1941, il Presidente Roosevelt firm\u00f2 il Trading With the Enemy Act, che vietava alla banche commerciali americane di fare affari con i nemici dichiarati degli Stati Uniti. Il 20 ottobre 1942, il Governo statunitense ordin\u00f2 la confisca di tutti i beni dei tedeschi. Anche la Brown Brothers Harriman &amp; Co. interruppe i suoi rapporti d'affari con la Germania."}
{"id": "1074679", "revid": "125811151", "url": "https://it.wikipedia.org/wiki?curid=1074679", "title": "Nicol\u00f2 Beregan", "text": "Biografia.\nBeregan era un noto avvocato di Venezia, oltre ad essere ben reputato come letterato e filologo. Dal 1656 al 1660 visse in esilio a causa di una faida personale contro un mercante tedesco. Era membro di tre accademie: dei \"Dodonei\" a Venezia, dei \"Concordi\" a Ravenna e dei \"Gelati\" a Bologna. Inoltre fu in legame con la corte imperiale di Vienna e intrattenne un rapporto di corrispondenza con Giovanni Federico di Brunswick-L\u00fcneburg, un importante sostenitore militare e musicale di Venezia.\nIl libretti di Beregan, la maggior parte dei quali sono scritti con carattere eroico, furono musicati dai pi\u00f9 famosi compositori dell'epoca e furono impiegati come modelli da librettisti successivi come Pietro Pariati."}
{"id": "1074682", "revid": "1543377", "url": "https://it.wikipedia.org/wiki?curid=1074682", "title": "Trading with the Enemy Act", "text": "Il Trade with Enemy Act, talora abbreviato con TWEA, \u00e8 una legge federale, promulgata nel 1917 per limitare gli scambi commerciali coi Paesi ostili agli Stati Uniti. La legge conferisce direttamente al Presidente il potere di limitare in tutto o in parte il commercio fra gli USA e i Paesi ostili in tempo di guerra. La decisione dell'embargo non richiede un'approvazione parlamentare.\nIl 20 ottobre 1933, Roosevelt propose un emendamento che estendeva i poteri del Presidente anche al trasferimento di oro. Esercit\u00f2 questo potere per la prima volta con l'Ordine Esecutivo 6102. Le restrizioni continuarono fino agli anni Settanta.\nIl Trade with Enemy Act \u00e8 spesso confuso con il International Emergency Economic Powers Act, che conferisce al Presidente poteri speciali quando \u00e8 dichiarato uno stato di emergenza, ma non c'\u00e8 una situazione di guerra.\nAttualmente l'unico paese al quale \u00e8 applicato il Trade with Enemy Act \u00e8 Cuba; la Corea del Nord \u00e8 quello a cui \u00e8 stato pi\u00f9 recentemente revocato (fu in vigore nei confronto di Pyongyang dal 1953 al 1955 e dal 2008 al 2013)."}
{"id": "1074695", "revid": "14691", "url": "https://it.wikipedia.org/wiki?curid=1074695", "title": "HIP POP", "text": ""}
{"id": "1074699", "revid": "256896", "url": "https://it.wikipedia.org/wiki?curid=1074699", "title": "Area archeologica di Vaglio Basilicata", "text": ""}
{"id": "1074701", "revid": "767487", "url": "https://it.wikipedia.org/wiki?curid=1074701", "title": "T.S.O.L.", "text": "T.S.O.L. (acronimo per \"True Sounds of Liberty\") \u00e8 una band hardcore punk, nata alla fine degli anni settanta in piena \"ondata\" punk, che ha attraversato fasi alterne, anche dal punto di vista stilistico, e molte divisioni, ma che ha comunque avuto un'influenza notevole negli anni successivi (unitamente a Bad Religion, Adolescents e Circle Jerks) nell'evoluzione del genere musicale punk rock e soprattutto hardcore punk. Alcune tra le principali band punk hanno dichiarato di aver sub\u00ecto l'influenza dei TSOL (come The Offspring, Pennywise, Good Riddance, Blink-182). Curiosamente verso la seconda met\u00e0 degli anni ottanta il gruppo prese strade musicalmente distinte indirizzandosi verso l'hard rock, e in particolare verso l'hair metal. Tuttavia questa risult\u00f2 come una breve parentesi artistica che non dur\u00f2 a lungo.\nStoria del gruppo.\nSuccesso.\nI TSOL (True Sounds Of Liberty) sono stati tra le prime Hardcore Punk band della Orange County (California) assieme a Social Distortion, Adolescents, Channel 3, Agent Orange e China White, e hanno rappresentato l'esplosione del \"Beach Punk\" pi\u00f9 violento.\nIl gruppo viene fondato nel 1979 in California, USA da Jack Grisham e Todd Barnes, entrambi dei Vicious Circle di Long Beach, i cui concerti erano noti per la violenza pi\u00f9 sfrenata del pubblico, e Ron Emory, Mike Roche,entrambi provenienti da Huntington Beach.\nL'arrivo del gruppo, composto da questi quattro giovani surfisti muscolosi e in piena forma, lanci\u00f2 sin da subito il segnale di una nuova fase all'interno della scena Punk losangelina: rivali dei punk \"settantasettini\" di Hollywood che li consideravano un gruppo di \"jocks\" palestrati e violenti, la band tenne i primi concerti in alcune scatenate feste private in qualche ricca casa dei sobborghi residenziali, che alla fine veniva regolarmente saccheggiata e fatta bersaglio di atti vandalici, e riteneva il Punk Rock come il palco per un comportamento antisociale, compresa la dissacrazione di tabernacoli e il furto di strumenti musicali alla scuola.\nNel 1981 pubblicarono l'omonimo EP per la Posh Boy Records: contenente 5 tracce (tra cui spiccano \"Superficial Love\" e \"Abolish Government/Silent Majority\"), l'album si afferm\u00f2 subito come pietra miliare dell'Hardcore Punk californiano con i suoi ritmi veloci e i suoi testi politicizzati e provocatori, rivolti principalmente all'allora presidente Ronald Reagan.\nL'atteggiamento provocatorio e anti-conformista della band si rivel\u00f2 in ogni minimo aspetto: a cominciare dal vestiario (il cantante Jack, avendo notato che ormai il suo look da skinhead dei primi tempi era stato accettato dal resto della scena, cominci\u00f2 a truccarsi e a vestirsi di nero, meritandosi l\u2019etichetta di \u201cdark\u201d), fino alle scelte musicali.\nDopo l'EP, infatti la band pubblic\u00f2 l\u2019LP di debutto \u201cDance With Me\u201d, pietra miliare del genere e album che conferma l\u2019Hardcore della California come grande fonte d\u2019ispirazione per la scena dark americana, assieme a band del calibro di Christian Death, Legal Weapon e 45 Grave. Perfetto ibrido Punk Rock e Deathrock, si apre con gli energici riff Hardcore di \u201cSounds Of Laughter\u201d, seguita dall\u2019inno alla necrofilia di \u201cCode Blue\u201d, contenente la celebre frase \u201cI wanna fuck I wanna the dead!\u201d; prosegue con i ritmi pi\u00f9 lenti, ma non meno effettivi, di \u201cThe Triangle\u201d per poi lanciare in \u201c80 Times\u201d il grido di un disperato adolescente in cerca di una via di fuga dalla societ\u00e0 reaganiana; \u201cI\u2019m Tired Of Life\u201d, la splendida gemma Dark dell\u2019album, \u00e8 impregnata di un decadentismo e una riflessione unici e in \u201cLove Story\u201d si alternano un\u2019intro e verso piuttosto suggestivi al veloce e frenetico ritornello; si va avanti con \u201cSilent Scream\u201d e i riff quasi Psycho-Billy di \u201cFuneral March\u201d, giungendo cos\u00ec alla grandiosa \u201cDie For Me\u201d, canzone dai classici temi Punk contro la guerra e il potere che si sposano perfettamente con la musica n\u00e9 ruvida n\u00e9 grezza dei melodici riff del basso Mike Roche e della chitarra di Ron Emory; la title track, posta alla fine e preceduta da \u201cPeace Thru Power\u201d, chiude l\u2019album con un armonioso arpeggio di chitarra.\nL'esplosione del sottogenere punk Death rock, avvenuta grazie a band come i Christian Death, porta anche gli TSOL, con l'album \"Beneath the Shadows\", alla prima delle loro tante evoluzioni di genere. Questo mutamento (avvenuto anche grazie all'inserimento del tastierista Greg Kuehn) venne visto dai primi fan come una sorta di tradimento e dopo le tante critiche ricevute durante il tour, determin\u00f2 la fuoriuscita dal gruppo di Jack Grisham (che dopo qualche anno fonder\u00e0 con Ron Emory il gruppo pop punk The Joykiller) e Todd Barnes.\nL'ulteriore modifica nella composizione del gruppo porta la band ad vera rivoluzione musicale, passando da sonorit\u00e0 comunque inseribili all'interno del genere punk al puro heavy metal, ed in particolare al sottogenere hair metal dell'album \"Revenge\". I T.S.O.L. (senza il chitarrista Ron Emory che aveva lasciato la band poco prima dell'uscita dell'album in questione) fanno cos\u00ec il loro ingresso nel hard rock, cambiando completamente formazione, e diventando amici dei Guns N' Roses (tanto che nel video di \"Sweet Child o' Mine\" vediamo Steven Adler indossare una t-shirt dei TSOL).\nDeclino.\nDopo \"Revenge\", ed in generale con il declino del genere musicale hair metal dell'inizio degli anni novanta, la band attraversa una lunga fase di declino, caratterizzata da tensioni all'interno del gruppo e da infinite dispute circa la vera paternit\u00e0 del nome e dei marchi TSOL (per un periodo infatti saranno due diverse band a portare lo stesso nome). Una parte del gruppo si scioglier\u00e0 definitivamente (salvo saltuarie re-union e sporadici concerti) nel 1996, mentre un'altra parte, capitanata dal cantante Joe Wood che aveva sostituito Grisham nel 1983, continuer\u00e0 ed \u00e8 tuttora attiva in Brasile."}
{"id": "1074703", "revid": "291370", "url": "https://it.wikipedia.org/wiki?curid=1074703", "title": "Felice Chilanti", "text": "Biografia.\nAder\u00ec al fascismo in giovent\u00f9. Fu fra i vincitori dei littoriali fascisti del 1935, organizzati da Giuseppe Bottai ed Alessandro Pavolini. Insieme a Francesco Pasinetti e Vasco Pratolini fond\u00f2 la rivista \"Il ventuno domani\", che prese parte al dibattito sulla razza e l'impero. In quelle pagine, Chilanti arriv\u00f2 ad individuare nel popolo lavoratore il supremo difensore e custode della purezza razziale.\nAll'inizio del secondo conflitto il Chilanti, allora fascista di sinistra, \u00e8 coinvolto in un tentativo di complotto con Vittorio Ambrosini, contro alcuni fascisti (tra cui Galeazzo Ciano): il complotto non ha esito, in quanto vengono traditi da un appartenente al gruppo dei cospiratori stessi.\nFelice Chilanti \u00e8 in compagnia di un nutrito gruppo di fascisti che passarono all'antifascismo militante, combattente e comunista nelle diverse frange dell'ideologia: Davide Lajolo, Fidia Gambetti, Ruggero Zangrandi, Elio Vittorini, Vasco Pratolini che rappresentarono la frangia intransigente del fascismo di sinistra e formarono i nuclei fascisti passati nel dopoguerra all'antifascismo.\nCome molti altri vincitori dei littoriali, divenne poi parte attiva dell'antifascismo e della Resistenza. Chilanti pass\u00f2 all'antifascismo militante diventando redattore di \"Bandiera Rossa\", giornale dell'omonima formazione partigiana, nella quale militavano anche altri antifascisti come Filiberto Sbardella, Vincenzo Guarniera e Giuseppe Albano (detto \"il gobbo del Quarticciolo\").\nNel dopoguerra Chilanti collabor\u00f2 con \"L'Ora\" di Palermo e con \"Paese Sera\" di Roma; divenne poi vicedirettore de \"l'Unit\u00e0\", e in seguito ader\u00ec ad Avanguardia Operaia.\nRiconoscimenti.\nNel 1960 ha vinto il Premiolino \"per l'articolo \"Brasilia de noantri\"\""}
{"id": "1074705", "revid": "1232412", "url": "https://it.wikipedia.org/wiki?curid=1074705", "title": "Pollyanna", "text": ""}
{"id": "1074706", "revid": "298229", "url": "https://it.wikipedia.org/wiki?curid=1074706", "title": "Pallavolo ai Giochi della XIX Olimpiade", "text": ""}
{"id": "1074709", "revid": "729019", "url": "https://it.wikipedia.org/wiki?curid=1074709", "title": "Battaglia di Fort Sumter", "text": "La battaglia di Fort Sumter si svolse dal 12 al 13 aprile 1861 nei pressi del porto di Charleston (Carolina del Sud): truppe degli Stati Confederati d'America posero il blocco e bombardarono la piazzaforte di Fort Sumter, ancora presidiata da soldati dell'Unione, fino a ottenerne la resa.\nL'episodio, bench\u00e9 relativamente incruento, funse da \"casus belli\" della successiva guerra di secessione americana.\nAntefatti.\nLe elezioni presidenziali americane del 1860, che videro l'elezione di Abraham Lincoln, assieme ad altre motivazioni minori, causarono la secessione di sette Stati del Sud, guidati dallo Stato della Carolina del Sud, che dettero vita agli Stati Confederati d'America nel febbraio del 1861, prima che Lincoln assumesse ufficialmente il suo incarico. Le forze confederate presero subito il controllo di fortificazioni, dogane ed edifici pubblici e privati situati sui confini con gli Stati dell'Unione in maniera incruenta. Comunque alcuni forti rimasero in possesso dell'Unione, come il Fort Monroe vicino a Norfolk in Virginia, Fort Pickens in Florida e Fort Sumter (accanto al porto di Charleston in Carolina del Sud).\nAssedio e manovre politiche.\nSei giorni dopo che il Sud Carolina ebbe attuato la secessione, il maggiore Robert Anderson dell'esercito dell'Unione, abbandon\u00f2 l'indifendibile Fort Moultrie e trasfer\u00ec segretamente i suoi 80 uomini e due batterie di artiglieria a Forte Sumter. Anderson era stato nominato al comando della guarnigione di Charleston sin dall'autunno a causa delle tensioni sorgenti. Anderson, che era un pupillo di Winfield Scott, generale dell'esercito degli Stati Uniti, venne ritenuto pi\u00f9 capace di gestire una crisi del precedente comandante della guarnigione. Per tutto l'autunno, le autorit\u00e0 del Sud Carolina considerarono la secessione e l'espropriazione nel porto delle propriet\u00e0 federali, come eventi inevitabili. Appena si intravide la crescita delle tensioni, si provvide ad organizzare difese intorno al porto, creando altre postazioni fortificate oltre a quella gi\u00e0 esistenti, in modo da tenere sotto osservazione i movimenti delle truppe avversarie.\nMolti forti furono costruiti nei porti, compresi Forte Sumter e Forte Moultrie. Forte Moultrie era il pi\u00f9 vecchio ed era la sede centrale della guarnigione. Essenzialmente era stato disegnato come una piattaforma per la sistemazione di una batteria di cannoni per difendere il porto e le sue difese contro attacchi di terra erano molto carenti. Durante la crisi, i giornali di Charleston fecero rilevare che le dune di sabbia che erano cresciute contro le mura della citt\u00e0 costituivano un serio pericolo in quanto potevano facilitarne la scalata. Quando la guarnigione cominci\u00f2 a eliminare le dune i giornali ebbero per\u00f2 da obiettare. Fort Sumter, fra le polemiche, dominava l'ingresso del porto di Charleston e si credeva che fosse una delle fortezza pi\u00f9 sicure al mondo, una volta che esso fosse stato completato. Nell'autunno del 1860 i lavori erano ormai quasi terminati ma la sua guarnigione era assolutamente insufficiente in rapporto alla struttura del forte. Era comunque molto pi\u00f9 importante di Fort Moultrie, e la sua ubicazione era atta a sostenere un assalto via terra per il quale Forte Moultrie era invece molto vulnerabile.\nCon la protezione dell'oscurit\u00e0, il 26 dicembre 1860, Anderson trasfer\u00ec il suo comando a Forte Sumter. Le autorit\u00e0 confederate considerarono questa operazione un atteggiamento ostile e chiesero che il forte venisse evacuato. Il presidente James Buchanan, ancora in carica in attesa dell'insediamento del suo successore Lincoln, previsto il 4 marzo 1861, rigett\u00f2 la richiesta e invi\u00f2 una spedizione di soccorso nel gennaio 1861, ma le batterie spararono contro la nave disarmata che recava i soccorsi, la \"Star of the West\". La batteria che aveva sparato venne occupata dai cadetti della Cittadella militare, che erano gli unici artiglieri addestrati in servizio nella Carolina del Sud.\nDurante l'assedio vi fu un dibattito interno fra i secessionisti per stabilire se la cattura del forte fosse una questione dello Stato della Carolina o dovesse invece riguardare il governo confederato, di recente formato a Montgomery Alabama. Il Governatore della Carolina del Sud, Francis W. Pickens, era fra coloro che sostenevano che tutta la propriet\u00e0 del porto di Charleston dovesse passare al Sud Carolina dopo la secessione di quello stato, diventata a tutti gli effetti repubblica indipendente. Questo dibattito venne integrato dalla discussione sulle modalit\u00e0 per venire in possesso di queste propriet\u00e0, compreso Fort Sumter. Jefferson Davis, cos\u00ec come la sua controparte a Washington, prefer\u00ec che la sua parte non fosse considerata quella che aggrediva. Entrambe le parti in causa pensavano che chi avesse attaccato per primo avrebbe perso l'appoggio politico in quegli Stati dove l'elettorato era indeciso. Prima dell'insediamento di Lincoln, cinque Stati avevano votato contro la secessione, compresa la Virginia e Lincoln offr\u00ec apertamente di evacuare Fort Sumter se essi avessero garantito la volont\u00e0 della Virginia.\nA marzo, il generale Pierre Gustave Toutant de Beauregard prese il comando delle forze della Carolina del Sud. Il 27 febbraio, Davis l'aveva nominato primo comandante delle forze armate della nuova Confederazione, con il compito di prendere il comando dell'assedio. Beauregard fece ripetute richieste di resa alle truppe dell'Unione e fece in modo che ogni rifornimento agli assediati non potesse loro pervenire. Miglior\u00f2 l'addestramento della milizia confederale per il corretto utilizzo dei nuovi armamenti inviati. Per ironia della sorte Anderson era stato istruttore di artiglieria di Beauregard all'Accademia Militare degli Stati Uniti di West Point; i due erano stati molto vicini e Beauregard era divenuto l'assistente di Anderson dopo aver conseguito il diploma. Entrambe le parti passarono il mese di marzo esercitandosi e migliorando le loro difese nel modo migliore possibile.\nDal 4 aprile, il presidente Lincoln, scoprendo che le scorte nel forte erano molto pi\u00f9 scarse di quello che aveva immaginato, decise d'inviare un convoglio navale, scortato dalla marina militare americana, nel porto di Charleston. Il 6 aprile 1861, Lincoln notific\u00f2 al Governatore della Carolina del Sud, Francis W. Pickens: \"Un tentativo sar\u00e0 fatto per inviare solo provviste alimentari alla guarnigione di Fort Sumter. Se tale tentativo non verr\u00e0 avversato, nessun altro sforzo di inviare uomini o munizioni verr\u00e0 fatto senza un ulteriore avviso, eccetto che in caso di un attacco al forte\".\nIn risposta, il governo confederato decise, in una riunione a Montgomery, di aprire il fuoco su Fort Sumter nel tentativo di costringerlo alla resa prima dell'arrivo della flotta inviata in soccorso. Solamente il ministro di stato Robert Toombs fu contrario a questa decisione: egli disse, secondo quanto riferito da Jefferson Davis: \"L'attacco ci far\u00e0 perdere ogni amico al Nord. Voi colpirete un nido di calabroni... legioni di essi, ora quieti, sciameranno fuori e ci pungeranno a morte. Non \u00e8 necessario. Ci mettiamo dalla parte del torto. Sar\u00e0 fatale\".\nIl segretario confederato alla guerra telegraf\u00f2 a Beauregard dicendogli, nel caso in cui il forte fosse stato approvvigionato con la forza: \"Lei esiger\u00e0 subito la sua evacuazione, e se questa verr\u00e0 rifiutata proceder\u00e0 nella maniera che riterr\u00e0 pi\u00f9 opportuna\". Beauregard invi\u00f2 emissari a Fort Sumter l'11 aprile con il suo \"ultimatum\", ottenendo un secco rifiuto da parte di Anderson.\nBombardamento e resa.\nAlle 3:20 del mattino del 12 aprile 1861, i confederati informarono Anderson che avrebbero aperto il fuoco entro un'ora. Alle 4:30 una singola bordata di mortai part\u00ec da Fort Johnson cadendo su Fort Sumter. Questo era l'inizio del bombardamento, effettuato da 43 mortai, verso il forte dell'Unione.\nEdmund Ruffin, un noto secessionista, aveva viaggiato fino a Charleston per essere presente all'inizio della guerra, ed era presente per sparare il primo colpo a Sumter dopo la scarica di avvertimento. Anderson non rispose fino alle 7:00, quando il capitano Abner Doubleday spar\u00f2 un colpo contro la batteria di navi corazzate a Punto Cummings. Anderson avrebbe potuto fare ben poco con i suoi 60 cannoni; egli evit\u00f2 intenzionalmente di usare quei cannoni che erano ubicati in punti del forte dove avrebbero potuto causare danni ai soldati. Sfortunatamente il suo cannone pi\u00f9 potente era posizionato sulla pi\u00f9 elevata delle tre file sulle quali erano disposti i pezzi dove i suoi uomini erano pi\u00f9 esposti al fuoco del nemico. Il forte era stato progettato per difendersi da un attacco navale e le navi da guerra del tempo non erano armate con cannoni capaci di superare i muri del forte. La guarnigione di Fort Sumter pot\u00e9 sparare soltanto con i cannoni posti al primo livello. Nonostante le forze di Anderson avessero trasferito a Fort Sumter tutte le munizioni presenti a Fort Moultrie, dopo 34 ore di bombardamenti erano pressoch\u00e9 senza munizioni. \nIl bombardamento dur\u00f2 tutta la notte fino alla mattina successiva, quando un colpo colp\u00ec il quartier generale causando un serio incendio che minacciava di estendersi alla polveriera principale. Un altro colpo tronc\u00f2 il pennone principale del forte. Mentre gli uomini ripristinavano la bandiera, molte staffette confederate vennero a chiedere se fosse stata ammainata la bandiera in segno di resa. Anderson accett\u00f2 una tregua alle due di notte del 13 aprile 1861. Vennero decisi i termini della resa e la guarnigione dell'Unione lasci\u00f2 il forte alle 14:30 del 14 aprile. I soldati furono portati in salvo in territorio dell'Unione dallo squadrone della marina americana il cui arrivo aveva determinato l'inizio delle ostilit\u00e0. Nessuno, da entrambe le parti, venne ucciso nel corso del bombardamento e soltanto 5 soldati dell'Unione e 4 Confederati vennero feriti seriamente. Durante le salve di 100 cannoni, sparate per salutare la bandiera americana (come da condizione imposta da Anderson per la resa), un colpo cadde su una nave uccidendo un soldato unionista e ferendone altri. Questo fu l'unico bilancio di danni alle persone di tutto l'assedio. Il saluto venne fermato a cinquanta colpi. Anderson ammain\u00f2 la bandiera di Fort Sumter e la port\u00f2 con lui al nord, dove divenne un simbolo per tutta la nazione.\nConseguenze.\nIl bombardamento di Fort Sumter fu la prima azione militare della guerra di secessione americana. Anche se non vi furono perdite durante il bombardamento, un artigliere dell'Unione fu ucciso e tre feriti (uno mortalmente), quando un cannone esplose mentre sparava una salva di saluto durante l'evacuazione del forte il 14 aprile, condizione imposta da Anderson per la resa. A seguito della resa, Lincoln radun\u00f2 la milizia dagli Stati rimanenti per cercare di riconquistare le installazioni perdute. La guerra che segu\u00ec dur\u00f2 quattro anni, finendo ad aprile del 1865, con la resa del generale confederato Robert Edward Lee. Comunque, il porto di Charleston, rimase ancora per breve tempo in mani confederate.\nIl 14 aprile 1865, quattro anni dopo la sua resa, Anderson (nel frattempo divenuto Maggior generale, sia pure in congedo) innalz\u00f2 nuovamente la bandiera americana, sulle rovine di Fort Sumter."}
{"id": "1074710", "revid": "125818462", "url": "https://it.wikipedia.org/wiki?curid=1074710", "title": "L'odore della notte (film)", "text": "L'odore della notte \u00e8 un film del 1998 diretto da Claudio Caligari. \u00c8 il secondo lungometraggio del regista a 15 anni dal suo esordio, parte di una ideale trilogia che si apre con \"Amore tossico\" e si chiude con \"Non essere cattivo\".\nLiberamente ispirato al romanzo \"Le notti di arancia meccanica\" di Dido Sacchettoni, fu uno dei due film italiani presentati fuori concorso alla 55\u00aa Mostra internazionale d'arte cinematografica di Venezia.\nTrama.\nNella Roma tra il 1979 e il 1983, un giovane borgataro, Remo Guerra, \u00e8 poliziotto di giorno e di notte capo riconosciuto di una banda che toglie ai ricchi romani, con violenza e minacce, in nome di un riscatto sociale altrimenti irraggiungibile. La sua \"anima proletaria\", non paga dell'autorit\u00e0 conferitagli dal ruolo di tutore della legge, si ribella nel solo modo datogli dall'appartenenza al mondo delle borgate, ossia rubando. Nel vano tentativo di cambiare strada, con i suoi complici, aprir\u00e0 un bar in periferia, ma anche questo episodio si riveler\u00e0 marginale, poich\u00e9 egli sembra affidare il proprio destino alla sua definitiva cattura.\nIl libro.\nIl film si ispira al romanzo-verit\u00e0 del giornalista Dido Sacchettoni \"Le notti di arancia meccanica\". Il libro ricostruisce le gesta di quella che, tra il 1979 e il 1983, fu celebre a Roma come \"la banda dell'Arancia meccanica\", un gruppo di delinquenti che irrompeva nelle case dei ricchi, malmenava e terrorizzava i presenti e fuggiva con ricchi bottini. Sacchettoni intervist\u00f2 in carcere pi\u00f9 volte il vero protagonista, Remo, per poterne ricavare un testo, duro ma sincero, della vita dell'estrema periferia romana a cavallo fra due decenni.\nCritica.\nMymovies.it attribuisce al film 2,94 stelle su 5 sulla base di 17 recensioni di critica, pubblico e dizionari. L'IMDB attribuisce 7,0 stelle su 10 in base al voto di 542 utenti.\nSecondo il critico Maurizio Fantoni Minnella, \u00abCaligari passa dal crudo realismo di Amore Tossico al registro grottesco, mescolando critica sociale ad accenti di pura imitazione della violenza, che provengono da un'intensa e ironica frequentazione del cinema di genere poliziesco e da un sarcasmo nei confronti della societ\u00e0 del tempo dominata da un ottuso regime democristiano. Nell'inquadratura finale il protagonista spara in direzione della camera e del pubblico, quasi a sottolineare il carattere simbolico di una ribellione contro le false coscienze e i falsi realismi\u00bb.\nRoberto Nepoti su \"La Repubblica\" del 10 settembre 1998 scrive: \u00ab\u00e8 un film controcorrente [...] sia rispetto al nostro cinema in generale, sia pi\u00f9 in particolare, rispetto al genere in cui si inscrive. [...] \u00e8 un film per buona parte riuscito, ma necessita di qualche istruzione per l'uso. Se non si coglie subito la coloritura ironica che Caligari ha voluto dare all'intera vicenda (a partire dalla voce narrante di Remo, che parla un linguaggio retorico con tutta l'enfasi dell'incolto), si pu\u00f2 restarne spiazzati. Poi, che il regista italiano abbia voluto fare il contrario di un noir d'azione secondo le regole appare evidente: soprattutto nell'episodio in cui Little Tony fa un cammeo come vittima di una rapina, ed \u00e8 costretto a cantare \"Cuore matto\", sotto la minaccia della pistola, o in quello dove Francesca d'Aloja impietosisce i feroci banditi. [...] Mastandrea, che in chiusura spara al pubblico come il pistolero della \"Grande rapina al treno\" di Porter, interpreta bene l'anarchismo e le vaghe motivazioni politiche del suo eroe negativo\u00bb. Maurizio Cabona su Il Giornale, sempre del 10 settembre 1998, scrive che quello di Caligari fu il pi\u00f9 spettacolare e comico, bench\u00e9 un giallo, dei due film italiani presentati alla Mostra del cinema di Venezia di quell'anno.\nSecondo Alberto Crespi su \"L'Unit\u00e0\" del tempo, \u00abnel 1979, quando comincia la [...] storia, le borgate non sono pi\u00f9 quelle di Pasolini: droga e violenza regnano, e Remo \u00e8 un giovane poliziotto che ne ha viste troppe per credere nei sogni\u00bb."}
{"id": "1074711", "revid": "15756", "url": "https://it.wikipedia.org/wiki?curid=1074711", "title": "Santino Marella", "text": "In WWE ha detenuto due volte l'Intercontinental Championship, una volta lo United States Championship e una volta il WWE Tag Team Championship (con Vladimir Kozlov); \u00e8 stato inoltre l'unico uomo a partecipare sia al Royal rumble match maschile sia a quello femminile.\nCarriera.\nOhio Valley Wrestling (2005\u20132007).\nNella primavera del 2005 Anthony Carelli firma un contratto di sviluppo con la World Wrestling Entertainment, venendo subito inviato nella Ohio Valley Wrestling.\nIl sostituto di Cornette come booker della OVW fu Paul Heyman. Heyman diede a Carelli una nuova gimmick, quella di Boris Alexiev, uno shootfighter russo. Il debutto del wrestler con la nuova identit\u00e0, avvenne il 15 aprile 2006, accompagnato dal manager Mr. Strongko. Inizi\u00f2 a dare enfasi al suo stile di lotta utilizzando colpi stiff e specializzandosi nelle mosse di sottomissione.\nCarelli firm\u00f2 un contratto di sviluppo con la WWE l'11 agosto 2006. Il 24 gennaio 2007 vinse l'OVW Television Championship sconfiggendo Mike Kruel e Shawn Osbourne. Kruel riconquist\u00f2 il titolo il 7 febbraio 2007, per poi perderlo nuovamente contro Carelli il 14 marzo 2007. Il secondo regno da campione di Carelli termin\u00f2 il 17 marzo 2007, quando perse un match contro Shawn Spears.\nWWE (2007\u20132016).\nIntercontinental Champion (2007\u20132008).\nCarelli ha debuttato come Santino Marella (il nome \u00e8 un omaggio all'Hall of Famer Robert \"Gorilla Monsoon\" Marella) il 16 aprile 2007 in una puntata di \"Raw\" svoltasi a Milano. Marella \u00e8 stato scelto a \"caso\" come avversario di Umaga da Vince McMahon. L'allora sconosciuto Marella ha sconfitto Umaga con l'aiuto di Bobby Lashley per vincere l'Intercontinental Championship. Poco tempo dopo aver vinto il titolo intercontinentale, Marella ha iniziato una faida con Chris Masters, che ha sconfitto il 7 e 14 maggio a \"Raw\" mantenendo il titolo. Nella puntata di \"Raw\" del 2 luglio, Marella ha perso il titolo contro Umaga, dopo averlo sconfitto a per squalifica.\nIn seguito inizi\u00f2 una relazione (\"kayfabe\"), con la diva Maria. Durante un incontro della ragazza, Marella interfer\u00ec per aiutarla a vincere. La settimana successiva, a causa di una distrazione, non riusc\u00ec ad impedire la sconfitta della sua protetta, avvenuta comunque in modo scorretto. Subito dopo, si lanci\u00f2 in una filippica contro l'arbitro, accusandolo di non essere stato abbastanza attento sul finire del match. Fu l'inizio del suo turn heel, che prosegu\u00ec nelle settimane successive, con un Marella divenuto possessivo nei confronti di Maria. Inizi\u00f2 una sorta di rivalit\u00e0 con Ron Simmons, ma a causa di un infortunio del lottatore italiano il feud venne portato avanti solo sotto forma di segmenti in stampo umoristico.\nIl 3 settembre 2007, durante la puntata \"Raw\", Marella accompagn\u00f2 Maria sul ring, ma venne attaccato da The Sandman dopo aver insultato il pubblico e lo stesso lottatore. Ci\u00f2 segn\u00f2 l'inizio di un feud che dur\u00f2 soltanto due settimane, interrotto in seguito al licenziamento di Sandman. Santino inizi\u00f2 quindi un nuovo feud contro Stone Cold Steve Austin, portato avanti denigrando a pi\u00f9 riprese il film, The Condemned, di cui Austin \u00e8 protagonista. I due si confrontarono quindi in un episodio \"Raw\". Dopo aver sconfitto Val Venis diede quindi vita ad un breve feud con Jerry Lawler per poi allearsi con Carlito, assieme al quale inizi\u00f2 a lottare in tag team, con una certa regolarit\u00e0.\nFu anche coinvolto in una storyline centrata sull'intenzione della sua fidanzata (\"keyfabe\"), Maria, di posare per la rivista Playboy. Geloso, dopo varie settimane i due si lasciarono, entrando in collisione e perfino affrontandosi in due occasioni. Partecip\u00f2 a WrestleMania 24 accompagnando Beth Phoenix e Melina che affrontavano Maria e Ashley Massaro. Archiviato il feud con Maria, dopo qualche vittoria su altri Tag Team insieme a Carlito, i due ottennero un match valido per il WWE Tag Team Championship contro i campioni Hardcore Holly e Cody Rhodes, non riuscendo per\u00f2 nell'impresa. Santino diede quindi inizio ad una faida con \"Rowdy\" Roddy Piper, il quale intervenne nel match per il titolo di coppia costando la sconfitta a Marella e Carlito. Continu\u00f2 ad affrontare Roddy Piper, arrivando a combatterlo anche al \"Jimmy Kimmel Live!\". La settimana dopo, a \"SmackDown\", affront\u00f2 Cousin Sal, che lo sconfisse con un roll-up grazie all'aiuto di Piper e Jimmy Kimmel.\nAlleanza con Beth Phoenix (2008\u20132009).\nIntraprende poi una nuova relazione con Beth Phoenix nata in un modo molto bizzarro, infatti Beth in una puntata del Raw sfid\u00f2 e sconfisse Santino in un match, la settimana successiva dopo che Marella perse contro D'Lo Brown, Beth sal\u00ec sul ring e i due si scambiarono un bacio che lasci\u00f2 entrambi perplessi. Nelle settimane successive i due continuarono ad alternare siparietti dove traspariva che era in realt\u00e0 Beth a \"portare i pantaloni\", e match in cui aiutava Marella a vincere. Santino diede il nome alla coppia, Glamarella, facendo il verso alla famosissima coppia , Brangelina.\nSantino ha riconquistato l'Intercontinental Championship sconfiggendo il campione Kofi Kingston in un Intergender tag team il 17 agosto 2008 nel corso del SummerSlam 2008; nell'occasione ha lottato a fianco di Beth Phoenix, che a sua volta ha vinto il Women's Championship ai danni di Mickie James. Ha difeso il titolo due settimane dopo contro lo stesso Kingston vincendo grazie all'aiuto di Beth.\nNelle settimane successive al Raw ha dichiarato di voler battere il record di The Honky Tonk Man, campione Intercontinentale per 64 settimane. Marella ha quindi creato l'Honk A Meter che di settimana in settimana veniva aggiornato con il tempo che lo separava dal battere il record di campione Intercontinentale pi\u00f9 longevo della storia della WWE. Nella puntata Raw del 25 agosto batte Kofi Kingston. Nelle settimane seguenti ha poi battuto D-Lo Brown, Snitsky, Deuce e Jamie Noble in un match di coppia con Beth. Durante l'edizione Raw del 6 ottobre venne annunciato che a Cyber Sunday il pubblico americano doveva scegliere l'avversario contro il quale Marella avrebbe difeso il suo titolo tra The Honky Tonk Man, Rowdy Roddy Piper e Goldust, tre vecchie glorie che hanno conquistato l'Intercontinental Championship in passato. A Cyber Sunday ha mantenuto il titolo pur perdendo il match per squalifica contro Honky Tonk Man, scelto dai fans per disputare il match.\nSantina Marella (2009\u20132010).\nNel corso dell'edizione del Raw del 10 novembre 2008 svoltasi in Inghilterra Santino ha perso l'Intercontinental Championship contro William Regal in pochi secondi. Nell'ultimo periodo del 2008 ha intrapreso una faida con Goldust, proseguita pi\u00f9 sul lato comedy.\nSantino inoltre detiene, dal 26 gennaio 2009, il record di minor permanenza in una Royal Rumble con la durata di un secondo e nove centesimi, eliminato da Kane. Non \u00e8 riuscito a qualificarsi per il Money In The Bank a Wrestlemania XXV essendo stato sconfitto da Mark Henry in un match di qualificazione.\nIn alcuni episodi Raw \u00e8 stato assalito dalle Divas mentre si trovava al fianco di Beth Phoenix. Santino, quindi ha dichiarato di voler far parte della 25 Divas Battle Royal a WrestleMania XXV per prendersi la sua rivincita e diventare Miss WrestleMania.\nPer dimostrare di poter parteciparvi ha lottato con una mano legata dietro la schiena contro Mickie James e la settimana successiva si \u00e8 esibito con un mankini (versione maschile del bikini) dinanzi a tutte le Divas della WWE. A WrestleMania Santino Marella eliminando per ultime Beth Phoenix e Melina ha vinto la 25 Divas Battle Royal sotto le mentite spoglie di sua sorella gemella Santina ed ha quindi conquistato il titolo di Miss WrestleMania 2009. La sera successiva a Raw sempre travestito da Santina ha sconfitto Beth Phoenix. Santino ha poi iniziato un feud con The Great Khali che ha dichiarato di voler baciare Santina nella sua kiss cam, Beth Phoenix dopo essere stata sconfitta da Santina per vendicarsi ha organizzato il tutto per Backlash, dove dopo aver sfidato Santina per il titolo di Miss WrestleMania ha insultato il gigante indiano che l'ha messa KO e Santina ha potuto cos\u00ec schienarla facilmente, dopo il match Santina \u00e8 riuscita a scappare e a non baciare Khali. Nelle settimane successive tornando face ha poi insultato Vickie Guerrero e Chavo Guerrero paragonandoli a dei maiali. A Judgment Day ha interferito in un promo di The Miz ma \u00e8 stato attaccato da quest'ultimo e da Chavo Guerrero con una Frog Splash. La sera successiva a Raw ha prima battuto Chavo come Santino e poi ha perso la corona di Miss WrestleMania da Vickie Guerrero a causa degli attacchi di Chavo e di William Regal da Santina. Ad Extreme Rules sconfigge Vickie Guerrero &amp; Chavo Guerrero in un Hog Pen Match e riconquista la corona di Miss WrestleMania. Poche settimane dopo Santina viene licenziata dal nuovo padrone Raw Donald Trump.\nAlleanza con Vladimir Kozlov (2010\u20132011).\nNei mesi successivi \u00e8 protagonista di segmenti comedy con i vari guest host della Raw, combattendo prevalentemente al WWE Superstars. Alla Raw, insieme a Eve Torres, sconfigge William Regal e Maryse, e, grazie all'inaspettato aiuto di Vladimir Kozlov, forma un tag team. Nel dark match del WWE Money in the Bank, sconfigge William Regal. Nella puntata Raw del 19 luglio 2010, in coppia con Vladimir Kozlov, sconfigge William Regal e Zack Ryder. Nella puntata del 9 agosto 2010 \u00e8 arbitro speciale in un \"Divas Summerslam Spectacular\". Dopo il match Tamina d\u00e0 al wrestler italiano una pacca sul sedere.\nAl WWE Night of the Champions 2010, in coppia con Vladimir Kozlov perde la possibilit\u00e0 di conquistare i titoli di coppia WWE perdendo un Turmoil tra vari tag team.\nAl WWE Bragging Rights fa parte del Team Raw che perde contro il Team SmackDown nel 7 vs 7 Tag Team Elimination Match, match in cui Santino viene eliminato per primo. Nel corso dello Smackdown del 21 ottobre 2010, sconfigge Chavo Guerrero. Nella puntata Raw del 26 ottobre 2010, sconfigge Sheamus per il titolo WWE ma il GM misterioso della RAW ribalta la decisione a causa dell'intromissione di John Morrison in sfavore di Santino. Al Survivor Series 2010 Justin Gabriel e Heath Slater sconfiggono Vladimir Kozlov e Santino Marella conservando i WWE Tag Team Championships. Nell'edizione Raw del 6 dicembre 2010 conquista i titoli di coppia sconfiggendo il Nexus, gli Usos, Mark Henry e Yoshi Tatsu. A TLC Santino e Kozlov sconfiggono Justin Gabriel e Heath Slater per squalifica conservando i titoli di coppia. Nella puntata Raw del 20 dicembre 2010, in coppia con la fidanzata Tamina, sconfigge la coppia formata da Ted Dibiase e Maryse. Il 27 dicembre 2010, sempre alla Raw, sconfigge Ted Dibiase.\nNella puntata Raw del 17 gennaio 2011, Marella e Kozlov difendono nuovamente i titoli contro gli Usos. Nella puntata Raw del 24 gennaio 2011, vengono sconfitti, nel corso di un tag team match, da Husky Harris e Michael McGillicutty.\nIl 30 gennaio 2011, a Boston, il Milan Miracle prende parte alla Royal Rumble 2010, entrando nel match con il numero 37. Marella uscir\u00e0 subito dal ring, passando per\u00f2 sotto la prima corda senza essere eliminato. Quando Alberto del Rio ha eliminato Wade Barrett e Randy Orton, vincendo apparentemente il match, Santino \u00e8 tornato sul ring ed ha colpito il messicano con il Cobra. Il wrestler calabrese \u00e8 stato per\u00f2 sorpreso, mentre buttava fuori il messicano con un Irish Whip, da una mossa di Del Rio, che, abbassandosi lo ha eliminato, vincendo definitivamente la contesa. Si tratta del miglior risultato per Marella nella rissa reale, ed il miglior risultato per un wrestler di origini italiane, nella stessa. Nella puntata Raw successiva alla Rumble, Santino Marella &amp; Vladimir Kozlov difendono con successo i WWE Tag Team Championship dall'assalto di Husky Harris e Michael McGillicutty ma allo SmackDown! del 4 febbraio 2011, vengono sconfitti da Heath Slater e Justin Gabriel.\nNella puntata Raw del 7 febbraio 2011, Santino viene sconfitto da Alberto Del Rio nel corso di un match singolo. Nella puntata SmackDown! del 18 febbraio 2011, Kozlov e Marella difendono i WWE Tag Team Championship dall'assalto di Slater e Gabriel ma per squalifica, poich\u00e9 Wade Barrett aveva interrotto lo schienamento proprio di Santino Marella su Justin Gabriel. Alla Elimination Chamber 2011 Santino &amp; Kozlov vengono sconfitti da Justin Gabriel &amp; Heath Slater perdendo i titoli di coppia. Nella puntata WWE Superstars del 24 febbraio 2011, Santino Marella sconfigge Tyson Kidd. In un'altra puntata dei Superstars del 3 marzo 2011, insieme a Vladimir Kozlov, sconfigge Zack Ryder e Primo. Nella puntata di SmackDown! del 4 marzo 2011 perde contro Vladimir Kozlov la possibilit\u00e0 di riconquistare i titoli di coppia. Nella puntata Raw del 28 marzo 2011 sconfigge Justin Gabriel, e a fine match, Santino festeggia insieme a Kane, Big Show e Vladimir Kozlov. La stessa sera, la WWE ha ufficializzato un 8-Man Tag Team Match a Wrestlemania 27 tra i The Corre contro Kane, Big Show, Santino Marella e Vladimir Kozlov A WrestleMania 27, Kofi, Big Show, Kane &amp; Santino Marella sconfiggono i The Corre.\nIl 7 aprile 2011 al WWE Superstars, Santino sconfigge Ted Dibiase. Nella puntata Raw dell'11 aprile 2011, Marella partecipa ad un 8-man tag team match insieme a Daniel Bryan, Mark Henry ed Evan Bourne, ma i quattro vengono sconfitti dai The Corre, a causa dello schienamento di Heath Slater proprio su Santino Marella. Nella puntata Raw dedicata al Draft 2011, Marella partecipa alla battle royal SmackDown contro Raw, dove per\u00f2 viene eliminato da Big Show. Nella puntata Raw del 9 maggio 2011, viene sconfitto in pochi minuti da Dolph Ziggler. Nella puntata Superstars del 20 maggio 2011, si riunisce con il suo partner Vladimir Kozlov per sconfiggere Zack Ryder e Curt Hawkins in un tag team match. Nella puntata di Superstars del 26 maggio 2011, sconfigge Zack Ryder. Il 6 giugno 2011, alla Raw, sconfigge uno dei campioni di coppia, Michael McGillicutty in un match singolo. Nella puntata Raw All Star Night, Santino Marella perde contro Sheamus. Nella puntata Raw del 4 luglio 2011 combatte insieme a Vladimir Kozlov, perdendo contro David Otunga e Michael McGillicutty. Nella puntata di Superstars del 14 luglio 2011, perde contro Zack Ryder. La settimana dopo, si allea con quest'ultimo, sconfiggendo i campioni di coppia David Otunga e Michael McGillicutty. Nella puntata di Superstars del 28 luglio 2011 perde un match di coppia insieme a Chris Masters contro i campioni di coppia della WWE David Otunga e Michael McGillicutty. Il 1\u00ba agosto 2011, alla Raw, perde un match di coppia insieme a Zack Ryder contro Otunga e McGillicutty. Nella puntata Superstars del 12 agosto 2011, perde un match di coppia assieme a Evan Bourne contro i campioni di coppia. Sette giorni dopo, riesce invece a sconfiggere in un match uno contro uno, Primo. Nella puntata del 26 agosto 2011, Santino viene attaccato, durante il suo ingresso, da R-Truth e The Miz. Il 2 settembre 2011 alle ore 21 Carelli viene coinvolto in un incidente andando a sbattere contro un furgoncino lesionandosi la spalla sinistra.\nUnited States Champion (2011\u20132012).\nRitorna nella puntata Raw del 3 ottobre 2011 sconfiggendo Jinder Mahal. Nelle due successive puntate del Superstars, batte la prima volta Jason Antony, e la seconda Heath Slater. Nella puntata di WWE Raw del 24 ottobre 2011 perde un match contro Dolph Ziggler. Nella puntata Raw del 31 ottobre 2011, sconfigge il compagno di coppia di Ziggler, Jack Swagger. Nel rematch, per\u00f2, \u00e8 l'All American American a trionfare. Nella puntata Raw del 21 novembre 2011, viene sconfitto facilmente da Cody Rhodes. Il 30 novembre 2011, al Superstars, trionfa contro JTG. Il 5 dicembre 2011 affronta Kevin Nash, perdendo dopo aver subito una \"Jakknife Powerbomb\".\nIl 2012 inizia male per Marella, battuto nell'edizione Raw del 2 gennaio 2012 da Wade Barrett. Tuttavia si riscatta tre giorni dopo allo SmackDown, battendo Drew McIntyre, diventando assistente di Teddy Long. La settimana seguente, fa eccezionalmente coppia con Sheamus, battendo il team Heel formato da Jinder Mahal e Wade Barrett. Nella puntata di SmackDown del 13 gennaio 2012, perde contro David Otunga. Nella puntata di Superstars del 18 gennaio 2012, fa coppia con Mason Ryan, battendo Curt Hawkins &amp; Tyler Reks. Il giorno dopo, allo SmackDown, vince un Blindfold Match deciso dalla Roulette contro Drew McIntyre. Nell'edizione di SmackDown precedente alla Royal Rumble, Santino e Yoshi Tatsu perdono contro i Campioni di Coppia della WWE Epico &amp; Primo. Santino partecipa anche alla Royal Rumble con il numero 7, ma non riesce a vincere e viene eliminato dopo circa 3 minuti. Nell'edizione di SmackDown del 3 febbraio 2012, fa coppia con l'Hall of Famer, Jim Duggan perdendo di nuovo contro Epico &amp; Primo. Nell'edizione di Superstars del 9 febbraio 2012, perde contro lo United States Champion Jack Swagger. Nell'edizione di Superstars del 17 febbraio 2012 lui e Alex Riley perdono contro i campioni di coppia Epico &amp; Primo.\nNella puntata di SmackDown andata in onda il 17 febbraio 2012 vince la Battle Royal, indetta da Theodore Long dopo il trauma cranico subito da Randy Orton nella precedente puntata Raw (kayfabe), che gli consente di partecipare all'Elimination Chamber Match valevole per il World Heavyweight Championship della pay-per-view Elimination Chamber. Al suddetto evento, Carelli entra nella contensa con il numero quattro, e, dopo aver eliminato sia Cody Rhodes sia Wade Barrett, va molto vicino alla vittoria nel finale, ma alla fine perde il match per mano di Daniel Bryan, che lo sottomette con la LeBell Lock. Il 20 febbraio 2012 alla Raw perde di nuovo, molto velocemente, contro Daniel Bryan, cedendo alla LeBell Lock. Nella stessa serata prende parte alla \"Ten-Man Battle Royal\" per decidere lo sfidante di CM Punk per il WWE Championship a WrestleMania XXVIII elimina Wade Barrett e R-Truth, dopo un'altra buona prestazione, ma viene eliminato da Cody Rhodes. Sul sito, WWE.com, Santino Marella spiega ai fan il motivo per cui John Laurinaitis non dovrebbe diventare GM di Smackdown, e ,una delle ragioni principali \u00e8 che appoggia wrestler del calibro di David Otunga, dando inizio a una probabile feud. Il 27 febbraio 2012, assiste, insieme a Teddy Long, ia match tra CM Punk e Daniel Bryan. Durante la sfida tra campioni per\u00f2, David Otunga interferisce con il match e Santino gli rifila un Cobra, ma viene colpito da John Laurinaitis. Dopodich\u00e9 cerca di calmare il suo capo, furioso con John Laurinaitis perch\u00e9 ha fatto finire il match in No-contest. Nella puntata di Superstars del 1\u00ba marzo 2012, sconfigge Curt Hawkins, mentre Smackdown sconfigge anche Heath Slater.\nNella puntata del 5 marzo 2012, alla Raw svoltasi a Boston, conquista lo United States Championship ai danni di Jack Swagger, avendo perso, nonostante le continue interferenze di Dolph Ziggler, Vickie Guerrero, David Otunga e John Laurinaitis.\nNella puntata di SmackDown del 9 marzo 2012 , mantiene il titolo sconfiggendo Jack Swagger in uno Steel Cage Match. Il 12 marzo 2012 viene annunciato la sua nomina a capitano del Team Long che affronter\u00e0 il WrestleMania XXVIII per decretare il GM ufficiale dei due roster. La stessa sera John Laurinaitis lo mette in un Handicap match contro David Otunga e Mark Henry nel quale viene sconfitto. Nella puntata Raw del 19 marzo 2012 viene sconfitto da David Otunga a causa di una distrazione da parte di John Laurinaitis. Sul sito della WWE viene annunciato che R-Truth, Kofi Kingston, Zack Ryder, The Great Khali e Booker T, faranno parte del suo team a Wrestlemania. Il 23 di marzo 2012 viene annunciato che Hornswoggle sar\u00e0 la mascotte del suo Team a WrestleMania XXVIII. Nella puntata Raw del 26 marzo 2012 sconfigge David Otunga, grazie ad una distrazione di Hornswoggle, ma dopo il match i due GM hanno un battibecco, e, quando Marella sta per colpire John Laurinaitis con il Cobra, interviene The Miz che lo mette al tappeto con un Skull Crushing Finale. A WrestleMania XXVIII il Team Laurinaitis sconfigge il Team di Teddy Long. Nella puntata Raw successiva a WM, sconfigge Jack Swagger e Dolph Ziggler in un Triple Threat Match mantenendo il titolo U.S.A. A fine match i due tentano di attaccare il campione ma intervenire in suo aiuto \u00e8 Brodus Clay. Il 9 di aprile 2012 sconfigge, in coppia con Brodus Clay, Jack Swagger e Dolph Ziggler.\nNella puntata Raw del 14 maggio 2012 sconfigge in coppia con CM Punk, la coppia heel formata da Daniel Bryan e Cody Rhodes. Vince anche nella puntata di SmackDown del 18 maggio 2012 contro Cody Rhodes. All'Over the Limit, assiste alla Battle Royal per decidere il contendente numero 1 per il Titolo Intercontinentale o degli Stati Uniti. Il rientrante Christian vince la designazione, mostrando di voler sfidare lo stesso Marella per il titolo degli Stati Uniti, ma nel backstage ascolta Cody Rhodes affermare, che se avesse scelto lui, lo avrebbe battuto. Christian quindi cambia idea, confermando il Turn Face e sfidando Rhodes al posto del Milan Miracle. Il 23 di maggio 2012 si presenta sul ring e dice che Ricardo Rodriguez non sa pronunciare bene la R, e dopo aver messo K.O. il messicano con il Cobra, annuncia Alberto del Rio. Il 25 maggio 2012 allo SmackDown sconfigge lo stesso Ricardo Rodriguez in un match grottesco e spassoso. Nella puntata Raw del 28 maggio 2012 viene sconfitto da Alberto Del Rio. Si riscatta nel corso dello SmackDown del 1\u00ba giugno 2012 sconfiggendo insieme a Zack Ryder il team formato da Darren Young e Titus O'Neil in meno di due minuti. A fine match per\u00f2 viene messo a K.O. insieme a Zack Ryder da Big Show. Ritorna a combattere in un house show a Madrid sconfiggendo in un match a tre, Jack Swagger e David Otunga difendendo il suo titolo. Al Raw, nonostante perda insieme a Layla contro Beth Phoenix e Ricardo Rodriguez, festeggia i 100 giorni da United States Championship. A fine match strappa la camicia a Rodriguez sotto la quale indossa una maglia viola con il ritratto di Justin Bieber. A No Way Out affronter\u00e0 Ricardo Rodriguez in uno Tuxuedo Match. Al No Way Out vince un Tuxedo Match contro Ricardo Rodriguez dopo averlo lasciato in mutande, sulle quali era stampato il volto di Alberto Del Rio. La sera stessa interviene nel main event Steel Cage fra John Cena e Big Show, aiutando Cena a vincere e ponendo quindi fine all'era dei People Power di John Laurinaitis. Nella puntata Raw del 18 giugno 2012 viene sconfitto da Alberto del Rio, mentre a fine match viene attaccato da Ricardo Rodriguez. Al Smackdown del 22 giugno 2012 viene baciato da una donna afroamericana vestita come lui.\nNella puntata Raw del 25 giugno 2012 difende con successo il suo United States Championship battendo Jack Swagger. Al Smackdown nella puntata del 29 giugno 2012 vince in un match di coppia assieme a Christian contro David Otunga e Cody Rhodes qualificandosi cos\u00ec per il ladder match a WWE Money in the Bank 2012. Nella puntata Raw del 3 luglio 2012 vince in un match 4 contro 4 assieme a Christian, Kofi Kingston e R-Truth contro Darren Young, Titus O'Neil, David Otunga e Cody Rhodes. Il match si conclude con l'abbandono del ring da parte dei Primetime Players e di Cody Rhodes che cos\u00ec lascia l'avvocato da solo sul ring. David Otunga cerca di scappare, ma nell'arena risuona la musica di Brodus Clay, Otunga sale sul ring dove Santino connette il cobra consentendo la vittoria al team Face. Nella puntata speciale dello SmackDown denominata, The Great American Bash, in onore della festa dell'indipendenza americana partecipa ad un 6-men tag team match assieme ai 2 WWE Hall of Fame: Jim Duggan e Sgt. Slaughter contro Drew McIntyre, Hunico e Camacho riportando la vittoria grazie al cobra connesso su Hunico. La stessa sera prende parte alla Battle Royal a 20 per decidere il GM di SmackDown della prossima settimana, ma viene eliminato da Cody Rhodes. A Raw, nella puntata del 9 luglio 2012, si traveste da Sherlock Holmes per scoprire chi \u00e8 il gm anonimo Raw, e, dopo la perlustrazione di tutta l'arena sale sul ring insieme a Jerry Lawler per annunciare che sicuramente il gm anonimo non pu\u00f2 essere che sotto il ring. I due guardano e, dopo un tentativo da parte di qualcuno di tirare sotto il ring Santino Marella, si scopre che il Gm anonimo era Hornswoggle, che da sotto il quadrato, mandava istruzioni sui match da combattere.\nVarie faide e infortunio (2012\u20132013).\nNella puntata di ZackDown del 13 luglio 2012 perde un match di coppia insieme a Christian contro Cody Rhodes e Dolph Ziggler. Nel PPV Money in the Bank non riesce a conquistare la title shot per il titolo mondiale, ma riesce comunque a distinguersi sul ring avendo diverse opportunit\u00e0, ma venendo sempre interrotto. Nella puntata di Superstars del 19 luglio 2012 batte Jinder Mahal. Durante la puntata Raw 1000 distribuisce dei giocattoli ai bambini dell'arena in coppia con Hornswoggle. Nella puntata di SmackDown del 27 luglio 2012, perde contro Antonio Cesaro a causa dell'interferenza di Aksana. Nella puntata Raw del 30 luglio 2012 viene sconfitto da Alberto del Rio e il 3 agosto 2012, al SmackDown, perde di nuovo contro Antonio Cesaro. Il 9 agosto 2012, al Superstars, sconfigge Michael McGillicutty. Durante la puntata Raw del 13 agosto 2012 viene annunciato che Santino difender\u00e0, a SummerSlam, il suo US Championship contro Antonio Cesaro. AlSummerSlam viene sconfitto dall'avversario Antonio Cesaro perdendo cos\u00ec il Titolo, grazie ad una distrazione di Aksana, che con la sua sensualit\u00e0, attrae il cobra di Santino, ai danni di quest'ultimo, venendo rinchiuso nella Gotch Style Neutralizer di Cesaro, subendo lo schienamento. Al Smackdown Santino sale sul ring per discutere con il suo cobra per quanto accaduto al Summerslam, quando per\u00f2 interviene Cesaro che si vanta della sua cultura, a quel punto Santino scende dal ring e lo attacca, ma nuovamente il cobra si lascia sedurre da Aksana che lo distrae favorendo l'attacco di spalle di Cesaro. Nella puntata tenutasi il 25 agosto 2012 del Saturday morning slam commenta il match tra Brodus Clay e Curt Hawkins. Nella puntata del 27 agosto 2012 al RAW, Aksana interviene durante il match fra Santino e Heath Slater; e qui nuovamente il cobra si lascia sedurre dal suo fascino, ma riesce comunque a iniettare il suo veleno a Slater che subisce lo schienamento, mentre Aksana continua a provocare il cobra dallo stage. Il 3 settembre 2012, non riesce a riconquistare il titolo US, poich\u00e9 viene sconfitto ancora da Cesaro. Al Saturday Morning Slam, batte per\u00f2 Heath Slater. Nella puntata di Superstars del 13 settembre 2012 sconfigge anche Jinder Mahal. Al Night of Champions, Santino prende parte alla Battle Royal del Pre-Show, valida per lo status di primo sfidante allo United States Championship, ma viene eliminato dai Prime Time Players. Nella puntata Raw del 17 settembre 2012 perde contro Dolph Ziggler. A SmackDown il 21 settembre 2012 vince in un match non titolato contro Antonio Cesaro grazie ad Aksana che interviene distraendo il campione in carica. Il 24 settembre 2012, \u00e8 ancora a Raw per fare coppia con Zack Ryder, perdendo contro i Prime Time Players. Nella puntata di SmackDown del 28 settembre 2012 perde un match per lo United States Championship contro Antonio Cesaro.\nNella puntata Raw del 1\u00ba ottobre 2012 vince per squalifica contro Heath Slater, in quanto gli altri membri della Band, ovvero Drew McIntyre e Jinder Mahal, che si trovavano a bordo ring, attaccano l'italiano. Nella prima puntata del nuovo show WWE Main Event del 3 ottobre 2012, insieme a Zack Ryder batte Justin Gabriel e Tyson Kidd avanzando nel torneo per decretare i nuovi contender ai titoli di coppia. Vengono per\u00f2 eliminati l'8 ottobre 2012 al Raw, in semifinale, da Cody Rhodes e Damien Sandow. Dopo il match, Marella viene nuovamente attaccato dai membri della Band. La stessa settimana, a SmackDown, perdono anche contro Jinder Mahal e Heath Slater. Nell'edizione Raw del 15 ottobre 2012, Ryder e Marella vengono sconfitti anche dai Prime Time Players, successivamente attaccati dai membri della Band. Nella puntata Raw del 29 ottobre 2012 perde insieme a Zack Ryder contro Heath Slater e Jinder Mahal. Nella puntata Raw del 5 novembre 2012 in coppia con Zack Ryder sconfigge Epico e Primo. A Main Event, il 14 novembre 2012, combatte in singolo, battendo David Otunga. Alle Survivor Series, nel Pre-Show, Marella e Ryder perdono contro Slater e Mahal. Il rematch al Superstars, viene vinto ancora dai membri della Band. Al Main Event, ha anche un match contro Tyson Kidd, che per\u00f2 si chiude in un No Contest quando i due concorrenti vengono attaccati da Seth Rollins, Dean Ambrose e Roman Reigns, i tre talenti di NXT. Dopo aver battuto ancora Otunga a Superstars, perde contro Damien Sandow. A Main Event viene sconfitto insieme a Ryder dai PTP. Si riscatta a Smackdown del 21 battendo Tensai.A Raw del 24 dicembre 2012, Santino fa coppia con Brodus Clay, International Airstrike e The Usos e sconfigge i 3MB, i Prime Time Players e Tensai. A Main Event del 26 dicembre 2012 partecipa ad una battle royal per decretare il contendente n.1 al titolo degli Stati Uniti dove elimina anche il suo compagno Zack Ryder venendo per\u00f2 eliminato per penultimo da Wade Barret. A Smackdown viene estratto a sorte per un match valevole per il World Heavyweight Championship ma si infortuna provando a imitare il Brogue Kick di Sheamus. Nella puntata Raw del 7 gennaio 2013 perde un non-title match contro il campione intercontinentale Wade Barrett. Alla Royal Rumble entra con il numero 5, venendo eliminato da Cody Rhodes dopo essere stato colpito da Chris Jericho e Dolph Ziggler. Nella puntata Raw del 4 febbraio 2013 perde contro Jack Swagger per sottomissione. A causa di un match subisce un infortunio al collo che lo costringer\u00e0 a subire un'operazione rimanendo fuori dal ring per un po' di tempo. Ritorna nella puntata Raw post Wrestlemania 29 sconfigge i 3Mb assieme a Zack Ryder e R-Truth. A Main Event, partecipa ad una Battle Royal per il primo sfidante di Barrett per l'Intercontinental Championship, ma viene eliminato da Drew McIntyre. Nella puntata dello show Main Event partecipa a un \"gauntlet match\" contro Mark Henry ma viene sconfitto. In un house show a Bologna perde contro Wade Barrett (andando vicinissimo alla vittoria) in un match valevole per l'Intercontinental Championship. A SmackDown del 26 aprile 2013 insieme a The Great Khali e ai Prime Time Players interviene durante l'intervista di Booker T, ma non si capisce che cosa voglia il gruppo dal GM. Nella puntata di Saturday Morning Slam del 27 aprile 2013 batte Jinder Mahal dopo aver eseguito il cobra. Deve rimanere fuori dal ring per un po' di tempo a causa del suo infortunio al collo.\nAlleanza con Emma (2013\u20132014).\nSantino ritorna nella puntata Raw del 9 settembre 2013 accolto con gran calore dal suo pubblico canadese sconfiggendo Antonio Cesaro. Nella puntata di SmackDown del 13 settembre 2013 batte Damien Sandow. A Superstars, il 19 settembre 2013 batte JTG mentre nella puntata del giorno successivo di SmackDown sconfigge Jack Swagger. Nella puntata Raw del 23 settembre 2013 viene sconfitto da Fandango, inoltre, durante la puntata viene annunciato il roster del gioco WWE 2K14 nel quale Santino sar\u00e0 presente. A SmackDown del 27 settembre 2013 fa coppia con The Great Khali ed insieme sconfiggono i 3MB (Jinder Mahal, Heath Slater e Drew McIntyre). Nella puntata Raw del 30 settembre 2013 batte Antonio Cesaro. All'angolo di Marella vi erano The Great Khali e Hornswoggle. A WWE Main Event perde contro Damien Sandow. A WWE NXT Santino fa coppia con la divas Emma sconfiggendo Fandango e Summer Rae. Viene annunciato che Santino Marella e The Great Khali affronteranno Antonio Cesaro e Jack Swagger al pay per view Battleground. I due per\u00f2 vengono sconfitti dai Real Americans, Jack Swagger e Antonio Cesaro. Nella puntata Raw del 7 ottobre 2013 durante un rematch vengono nuovamente sconfitti dai Real Americans. A fine match Jack Swagger e Antonio Cesaro se la prendono con Hornswoggle tentando di eseguire la Cesaro swing, ma Santino colpisce quest'ultimo con il Cobra e The Great Khali spedisce fuori dal ring Jack Swagger. Durante il tour della WWE ad Abu Dhabi, il 12 ottobre 2013, sconfigge Brad Maddox e partecipa con Kofi Kingston ad un incontro contro il bullismo nelle scuole. A RAW del 14 ottobre 2013 viene sconfitto da Fandango grazie all'aiuto di Summer Rae. Nella puntata di Main Event del 9 ottobre 2013 assieme ai Tons of Funk (Brodus Clay e Tensai) battono i 3MB (Heath Slater, Jinder Mahal e Drew McIntyre). Nell'House Show del 20 ottobre 2013 a Carbondale sconfigge Fandango cos\u00ec come nella notte prima a Louisville, sempre in House Show. A WWE Raw del 21 ottobre 2013 svoltasi a Memphis entra vestito in onore di Elvis Presley assieme a The Great Khali ed Hornswoggle per sfidare Heath Slater (accompagnato da Drew McIntyre e Jinder Mahal). Santino riesce a sconfiggere Slater e a fine match prende il microfono dopo essere salito sul tavolo dei commentatori e dice che nell'arena esiste un solo re, ovvero Jerry \"The King\" Lawler e quest'ultimo lo ringrazia e i due si mettono a ballare una canzone di Elvis. Nella puntata di WWE Main Event del 30 ottobre 2013 sconfigge Heath Slater. Nell'edizione di WWE Superstars del 31 ottobre 2013 perde contro Kofi Kingston. A WWE Raw del 4 novembre 2013 \u00e8 a bordo ring per assistere al match tra The Great Khali e Ryback venendo a fine match attaccato da quest'ultimo. In un House Show del 7 novembre 2013, a Dublino, sconfigge Fandango: la rivincita avviene la notte seguente (sempre in un House Show) a Bruxelles ancora con la vittoria dell'italo-canadese. Nella puntata di WWE Raw dell'11 novembre fa coppia con i Los Matadores e sconfiggono i 3MB. Nella puntata di WWE Main Event del 20 novembre 2013 perde contro Alberto Del Rio. Nella puntata di WWE Raw del 9 dicembre Marella perde contro Damien Sandow.\nNella puntata Raw del 3 febbraio 2014, Marella invita Emma sul ring per una sfida di ballo con Summer Rae, iniziando cos\u00ec un feud con Fandango. Il 21 febbraio 2014 allo SmackDown Emma batte Summer Rae nella sfida di ballo. Il 3 marzo 2014 a Raw Marella e Emma sconfiggono Fandango e Summer Rae. A WrestleMania XXX Marella partecipa alla Andr\u00e9 The Giant Memorial Battle Royal riuscendo a eliminare The Miz, non riesce a vincere la Battle Royal venendo eliminato da Alberto Del Rio. Nella puntata di SmackDown del 9 maggio 2014 Marella ed Emma sconfiggono Fandango e Layla. Nella puntata di SmackDown del 16 maggio 2014 sconfigge Damien Sandow. Nella puntata di \"Main Event\" del 17 giugno viene pesantemente sconfitto da Rusev in pochi secondi. Questo si rivela essere il suo ultimo match poich\u00e9 il 6 luglio, durante l'house show della WWE tenutosi a Toronto, annuncia il suo ritiro dal wrestling lottato, a causa dei troppi infortuni subiti al collo. Dopo aver subito due interventi al collo dichiara di voler tornare a combattere nel giro di sei mesi.\nUltime apparizioni e rilascio (2014\u20132016).\nA met\u00e0 novembre del 2014 Santino Marella compie il suo ritorno in federazione svolgendo il ruolo di General Manager di una puntata di \"SmackDown\". \u00c8 presente nel sorteggio dei wrestler per la partecipazione alla Royal Rumble il 20 gennaio 2015 ed \u00e8 anche ospite speciale dello show. Appare infine nella puntata di \"Raw\" dedicata agli Slammy Awards dove presenta le nomine per il momento pi\u00f9 divertente dell'anno. In seguito dopo aver annunciato il vincitore, che si riveler\u00e0 essere R-Truth, ha un segmento divertente proprio col rapper di colore nel quale Santino lo distrae cercando di scappare con la statuetta in mano.\nSantino Marella ritorna nella puntata di \"Raw\" del 21 dicembre 2015, alla consegna degli Slammy Awards. La notte seguente, nella puntata di \"SuperSmackDown\", Marella affianca Neville e Titus O'Neil nel loro match contro Stardust e gli Ascension (Konnor e Viktor) dove sono i primi a trionfare.\nIl 6 maggio 2016 viene rilasciato ufficialmente dalla WWE.\nCircuito indipendente (2016\u20132019).\nIl 17 giugno 2017 Marella ha annunciato che avrebbe preso parte ad un ultimo match per la Destiny World Wrestling, ovvero un Tag Team match tra lui e Alberto El Patr\u00f3n contro RJ City e Stone Rockwell, che si \u00e8 svolto il 27 agosto. A seguito di alcuni problemi legali, il posto di El Patr\u00f3n \u00e8 stato preso da Chavo Guerrero Jr. Al termine dell'incontro, Marella ha annunciato il suo ritiro definitivo dal mondo del wrestling. Il 5 novembre 2017 Marella \u00e8 apparso durante l'evento Bound of Glory dell'Impact Wrestling.\nSantino Marella torna a lottare nel circuito indipendente il 16 marzo 2019 combattendo contro \"El Paparazzi\", dove riesce a tirare fuori un'altra volta il suo cobra e vincere l'incontro.\nApparizioni sporadiche (2019\u20132020).\nSantino \u00e8 apparso nella puntata speciale di \"Raw Reunion\" del 22 luglio 2019 dove ha avuto un piccolo siparietto con Kelly Kelly, venendo poi sorpreso alle spalle da Drew McIntyre.\nSantino ha fatto il suo ritorno in WWE il 26 gennaio 2020 durante il Royal Rumble match femminile, entrando col numero 29 come Santina Marella e auto-eliminandosi dopo un minuto dopo essere stato intimorito da Beth Phoenix e Natalya.\nVita privata.\nIl ring name con cui ha deciso di combattere \u00e8 in onore del WWE Hall of Famer Gorilla Monsoon, anch'egli di origini italiane e il cui vero cognome era appunto Marella.\nIl 1\u00ba maggio 2008 Carelli \u00e8 stato arrestato a Tampa per guida in stato di ebbrezza. Il wrestler \u00e8 stato rilasciato su cauzione qualche ora dopo.\nAnthony Carelli inoltre ha moltissimi tatuaggi lungo il corpo : un grande leone sulla schiena, Conan il barbaro sul pettorale, un angelo, un dragone ed un cavallo sul braccio destro, degli ideogrammi cinesi, un \"rise and shine\" sul braccio sinistro e un dragone ancora sulla gamba destra.\nInoltre, Anthony Carelli ha svelato in un'intervista che la sua mossa finale (il \"Cobra Strike\") ha deciso di utilizzarla poich\u00e9, nel periodo in cui era in Giappone, un suo amico gli ha mostrato quel gesto con il braccio riscuotendo numerose risate a chiunque lo facesse vedere, cos\u00ec Marella ha deciso di provare sul ring ad introdurre la nuova mossa.\nCarelli \u00e8 proprietario della palestra Battle Arts Academy."}
{"id": "1074713", "revid": "339392", "url": "https://it.wikipedia.org/wiki?curid=1074713", "title": "Boris Alexiev", "text": ""}
{"id": "1074714", "revid": "339392", "url": "https://it.wikipedia.org/wiki?curid=1074714", "title": "Anthony John Carelli", "text": ""}
{"id": "1074715", "revid": "1543377", "url": "https://it.wikipedia.org/wiki?curid=1074715", "title": "Rete Bibliotecaria di Romagna e San Marino", "text": "La Rete Bibliotecaria di Romagna e San Marino \u00e8 la struttura di coordinamento di tutte le biblioteche delle province di Ravenna, Forl\u00ec-Cesena, Rimini e Repubblica di San Marino. \u00c8 la rete pi\u00f9 estesa tra i 97 Poli territoriali del Servizio Bibliotecario Nazionale (SBN).\nDetiene un primato: \u00e8 stata la prima rete bibliotecaria SBN nata in Italia. La rete, infatti, fu inaugurata nell'aprile 1986. Il suo codice SBN \u00e8 RAV, in quanto le prime biblioteche a farne parte avevano sede nella Provincia di Ravenna.\nStoria.\nLe procedure e le regole operative furono elaborate negli anni 1983-1986.\nNel marzo 1986, un mese prima dell'inaugurazione ufficiale, resero disponibili in rete i propri cataloghi le biblioteche \"fondatrici\" del progetto: Classense e Oriani di Ravenna, Manfrediana di Faenza e Trisi di Lugo.\nNel 1989-90 anche i comuni di Cesena, Forl\u00ec e Rimini aderirono alla Rete con le loro maggiori biblioteche: Biblioteca Malatestiana, Biblioteca comunale Aurelio Saffi, Biblioteca Civica Gambalunga.\nNel gennaio 1993 il Polo di Ravenna \u00e8 il primo a connettersi all'Indice nazionale; nel 2006 assume la denominazione di \u00abRete bibliotecaria di Romagna\u00bb con 106 biblioteche afferenti ai territori delle tre province romagnole. Viene creata la rete bibliotecaria scolastica.\nNel 2008, a seguito dell'ingresso nel Polo delle biblioteche sammarinesi, la Rete assume la sua attuale denominazione di \u00abRete Bibliotecaria di Romagna e San Marino\u00bb.\nFacendo la tessera del prestito in una biblioteca qualsiasi delle tre province romagnole o della Repubblica di San Marino si pu\u00f2 accedere ai servizi di qualsiasi biblioteca della Rete. Sono a disposizione dei lettori circa 3.800.000 volumi e un catalogo automatizzato contenente poco pi\u00f9 di 2.000.000 di notizie.\nTuttora la Rete di Romagna pu\u00f2 \"vantare il pi\u00f9 elevato numero di terminali e computer a disposizione del pubblico\"..\nServizi.\nOggi aderiscono alla Rete quasi 200 biblioteche dei seguenti territori:\nTra queste 26 sono le biblioteche scolastiche aderenti. Il bacino di utenza \u00e8 di oltre un milione di persone; gli iscritti sono 260.000, quindi circa un quarto dei cittadini.\nDa casa, utilizzando il proprio computer collegato a internet, l'utente pu\u00f2:\nIl servizio, inaugurato il 6 settembre 2010, permette agli utenti di inserire commenti e recensioni ai libri letti e di condividere liste di documenti con altri utenti, in piena ottica web 2.0. \u00abScoprirete\u00bb offre, grazie all'accordo con Google, anche molti riassunti di testi.\nInoltre, \u00e8 possibile: \nContatti e sedi.\nProvincia di Ravenna \u2013 Servizio sistemi informativi e reti della conoscenza\nRavenna - Via di Roma, 69 - Tel. 0544/248763-246797-217535-215102 - Fax 0544/258301 - biblioteche@mail.provincia.ra.it\nProvincia di Forl\u00ec-Cesena \u2013 Ufficio Beni Culturali\nForl\u00ec - Piazza Morgagni, 9 - Tel. 0543/714280 - Fax 0543/714355 - cultura@provincia.forli-cesena.it\nProvincia di Rimini \u2013 Unit\u00e0 Organizzativa Beni e Attivit\u00e0 Culturali\nRimini - Via Dario Campana, 64 - Tel. 0541/716390-216 - Fax 0541/716310 - cultura@provincia.rimini.it\nIl coordinamento tecnico della Rete \u00e8 affidato alla Provincia di Ravenna."}
{"id": "1074720", "revid": "834", "url": "https://it.wikipedia.org/wiki?curid=1074720", "title": "Ap2", "text": ""}
{"id": "1074723", "revid": "287204", "url": "https://it.wikipedia.org/wiki?curid=1074723", "title": "Donna seduta alla spinetta", "text": "La Donna seduta alla spinetta (conosciuta anche come Giovane donna seduta al virginale) \u00e8 un dipinto a olio su tela (51,5x45,6\u00a0cm) di Jan Vermeer, databile al 1674-1675 circa e conservato nella National Gallery di Londra. \u00c8 firmato \"IVMeer\" a destra della testa della donna.\nStoria.\nSimile per tema alla \"Donna in piedi alla spinetta\", non \u00e8 possibile stabilire a quale dei due dipinti si riferiscano le fonti pi\u00f9 antiche quando non specificano la posizione della fanciulla. Ad esempio nell'inventario compilato da Diego Duarte ad Anversa nel 1682 si parla di \u00abun'opera piccola con una giovane donna che suona il clavicembalo, con altre cose, di Vermeer, costo fiorini 150\u00bb; al numero 21 dell'inventario dell'asta Dissius (Amsterdam, 16 maggio 1696) si cita invece \u00abUna signora che suona la spinetta, del predetto [Vermeer]\u00bb.\nNoto con certezza solo dal XIX secolo, il dipint\u00f2 entr\u00f2 infine al museo londinese nel 1910, con il lascito Salting.\nLa datazione, talmente avanzata da farne, in molte ricostruzioni, l'ultima opera dell'artista, si basa su dati stilistici e tecnici, con la presenza ormai consolidata e sicura, di penellate piatte e sommarie, che rendono con meno cura la consistenza dei materiali, ma accendono come non mai gli effetti di volume e luce.\nDescrizione.\nSoggetto del quadro \u00e8 una giovane donna che suona una spinetta decorata, seduta all'interno di una stanza. Tema frequente nella pittura olandese del Secolo d'oro, che soprattutto nella prima met\u00e0 degli anni sessanta del Seicento attir\u00f2 artisti come Jan Steen, Gerrit Dou e, prima ancora, Jan Miense Molenaer. In particolare il modello pi\u00f9 vicino all'opera di Vermeer \u00e8 la \"Donna al clavicembalo\" di Gerrit Dou, databile al 1665 circa e oggi conservata nella Dulwich Picture Gallery presso Londra. Nel dipinto di Vermeer il risultato \u00e8 per\u00f2 di una pi\u00f9 fresca immediatezza, con un accento sulla normale quotidianit\u00e0 piuttosto che sui risvolti allusivi all'amore o ad altri temi moraleggianti.\nIn linea con l'eleganza delle vesti della giovane (un'ampia sopravveste di raso blu, un vestito giallo, una camicia bianca con maniche a sbuffo, un filo di perle al collo), anche l'arredamento \u00e8 ricercato e ricco, sebbene la visuale si limiti a un solo angolo di stanza. Sul pavimento a mattonelle bianche e nere, elegamente rifinito da un battiscopa in piastrelle di Delft bianche e azzurre con personaggi e navi, stanno poggiati la spinetta, riccamente decorata con motivi marmorizzati, la sedia intagliata della ragazza, e una viola da gamba in primo piano, in parte tagliata fuori dall'inquadratura; una tenda scostata, con motivi broccati, fa da \"repoussoir\" sulla sinistra, mentre nella met\u00e0 superiore destra completa la composizione un dipinto con una solenne cornice dorata e intagliata.\nSi tratta della \"Mezzana\" di Dirck van Baburen, dipinto realmente esistente gi\u00e0 di propriet\u00e0 dell'artista o di un suo familiare e oggi nel Museum of Fine Arts di Boston (lo stesso dipinto si ritrova anche nel \"Concerto a tre\"). Il significato moraleggiante di questo \"quadro nel quadro\" contrasta con la calma scena domestica, ed ha come contr'altare il sereno paesaggio montuoso sell'interno del coperchio superiore della cassa della spinetta: tale scena \u00e8 stata attribuita al pittore di Delft Pieter Jansz. van Asch, contemporaneo di Vermeer. Forse l'artista aveva voluto alludere, in maniera raffinata e poco invasiva, alla contrapposizione tra amore casto e amore sensuale: la presenza dei due strumenti potrebbe inoltre alludere all'armonia esistente tra le anime di due persone che si amano.\nCome nella \"Donna in piedi alla spinetta\", la ragazza si rivolge lieta verso l'osservatore, mantenendo le mani posate sulla tastiera dello strumento musicale. Pi\u00f9 giovane dell'altra figura, la protagonista del dipinto potrebbe ritrarre una delle figlie adolescenti dell'artista.\nLa luce proviene da dietro la tenda, illuminando intensamente il volto e il braccio sinistro della ragazzina, spostandosi poi, oltre che sul vestito, sul lato sinistro della spinetta e finendo per inondare la vola appoggiata in terra e il suo archetto infilato tra le corde."}
{"id": "1074727", "revid": "36426", "url": "https://it.wikipedia.org/wiki?curid=1074727", "title": "Tempio Serbo-ortodosso della SS.Trinit\u00e0 e di San Spiridione", "text": ""}
{"id": "1074730", "revid": "237256", "url": "https://it.wikipedia.org/wiki?curid=1074730", "title": "Andrey Kolmogorov", "text": ""}
{"id": "1074745", "revid": "729019", "url": "https://it.wikipedia.org/wiki?curid=1074745", "title": "Rocca Roveresca (Mondavio)", "text": "La Rocca Roveresca di Mondavio (PU) \u00e8 una fortificazione rinascimentale.\nLa storia.\nLa rocca di Mondavio rappresenta una delle pi\u00f9 importanti ed interessanti testimonianze dell'attivit\u00e0 progettuale in campo militare di Francesco di Giorgio Martini nelle Marche. Venne costruita per commissione di Giovanni della Rovere, insieme ad altre rocche del ducato (Cagli, Cantiano, Fossombrone, Frontone, Sassocorvaro, Pergola, Mondolfo), e risale con ogni probabilit\u00e0 alla fase pi\u00f9 tarda dell'attivit\u00e0 dell'architetto senese, probabilmente al decennio 1482-1492. La costruzione rimase incompiuta per il ritorno dell'architetto Francesco di Giorgio Martini nella natia Siena e per la successiva concomitante morte sia del committente Giovanni della Rovere sia dell'architetto (1501).\nNel 1631, alla morte dell'ultimo duca di Urbino (Francesco Maria II della Rovere), il ducato ritorna a far parte dello Stato della Chiesa e la rocca di Mondavio non avendo pi\u00f9 scopi difensivi viene trasformata in carcere pontificio. Tale utilizzo continua anche dopo l'unit\u00e0 d'Italia fino agli anni quaranta del XX secolo.\nL'architettura.\nA differenza di molte altre rocche del Martini, la rocca di Mondavio \u00e8 giunta fino ai nostri giorni in ottimo stato di conservazione (sebbene pi\u00f9 volte ristrutturata), non avendo mai subito attacchi o assedi. La maestosa fortezza si presenta come una vera e propria \"macchina da guerra\", in cui ogni forma e struttura \u00e8 stata studiata per resistere agli attacchi sferrati con le armi dell'epoca: sia con le armi a getto (catapulte, trabucchi) sia con le armi da fuoco, che cominciavano a diffondersi in quegli anni. La presenza del mastio domina l'intera struttura sia per le sue dimensioni che per la particolare forma. Le sue otto facce dalla figurativit\u00e0 complessa ed irregolare, i suoi prospetti sfuggenti e spigoli affilati creano un effetto di avvitamento elicoidale dal basso verso l'alto dell'intero mastio. Al mastio si allaccia un camminamento, protetto da un torrioncino, che porta ad una massiccia torre semi-circolare, unita con un ponte a due rivellini d'ingresso (uno di questi \u00e8 ancora visibile). Il camminamento e la torre semi-circolare formano se visti dall'alto la figura di una balestra. Tale stravaganza architettonica pu\u00f2 essere considerata la firma stessa di Francesco di Giorgio Martini. La complessit\u00e0 dell'intera fortificazione si sarebbe ulteriormente accresciuta se fosse stato edificato, come riportato nei Trattati dell'architetto, un'ulteriore torrione rotondeggiante, previsto sul versante occidentale e mai realizzato. Tale torrione avrebbe compreso le stanze da utilizzare come abitazione, non presenti all'interno della rocca.\nI musei.\nGli ambienti interni corrispondono in gran parte alle strutture originarie. Attualmente tali spazi sono destinati a spazi espositivi e museali, tra cui un'importante armeria (collezione di armature, artiglierie e strumenti di uso militare). Il museo di rievocazione storica, ricostruzione di scene vita rinascimentale, si articola su quattro dei cinque piani del Mastio.\nDal 2000, nel fossato della fortificazione \u00e8 stato allestito un Parco di \"Macchine da guerra\" di Francesco di Giorgio Martini. Unica nel suo genere il parco comprende fedeli ricostruzioni in dimensione reale di catapulte, trabucchi, bombarde e altre macchine da assedio, tutte tratte ed elaborate dai disegni originali dell'architetto senese."}
{"id": "1074746", "revid": "119107704", "url": "https://it.wikipedia.org/wiki?curid=1074746", "title": "Ordine esecutivo 6102", "text": "L'ordine esecutivo 6102 fu emanato dal presidente Franklin D. Roosevelt il 5 aprile 1933 (durante il periodo della grande depressione), per proibire il possesso di oro (in ogni sua forma: monete, lingotti e certificati aurei) da parte di qualsiasi individuo, associazione o societ\u00e0 residente negli Stati Uniti d'America.\nIl presidente eman\u00f2 l'ordine approfittando di una legge di guerra in vigore, il \"Trading with the Enemy Act\" (Legge sul commercio con il nemico) del 1917, che non era stata abrogata alla fine della prima guerra mondiale, da lui fatta emendare dal Parlamento lo stesso anno per ampliarne i poteri.\nL'ordine ammetteva il possesso pro capite di una quantit\u00e0 di oro inferiore a 100 dollari (circa 1150 $ del 2006 o meno di 5 once d'oro al valore del tempo, $20,67). Il provvedimento esentava quanti utilizzavano l'oro nella loro attivit\u00e0 industriale, professionale o artistica e non si applicava a varie categorie di lavoratori (ad esempio: gioiellieri, dentisti ed elettricisti) o nel caso il deposito di oro fosse effettuato per conto di Stati esteri.\nLa pena per i trasgressori era fissata dall'art.9 in una multa superiore a 10'000 $ oppure un minimo di 10 anni di carcere o addirittura entrambe le pene.\nIl 15 agosto 1971, il Presidente Richard Nixon abbass\u00f2 a 35 $ (un'oncia al valore del tempo) il limite consentito per il possesso personale di oro, in seguito alla sospensione del gold standard.\nLa limitazione al possesso di oro negli Stati Uniti fu successivamente abrogata dal presidente Gerald Ford il 14 agosto 1974.\nRazionale.\nLa ragione dichiarata per il decreto era che l'incetta d'oro, causata dalla difficile situazione economica, stava bloccando la crescita economica e facendo peggiorare la depressione. \nLa logica sottostante all'ordine era rimuovere il vincolo che impediva alla Federal Reserve, la Banca centrale statunitense, di aumentare l'offerta di denaro durante la depressione; l'atto costitutivo della Fed (Federal Reserve Act del 1913) prescriveva che la Banca centrale poteva emettere banconote solo in ragione di una riserva in oro di non meno del 40% (cio\u00e8 per ogni 20 dollari d'oro posseduti poteva emettere banconote per 50 dollari). Alla fine degli anni '20, la Federal Reserve aveva praticamente raggiunto il limite del numero di banconote ammissibili per l'oro in suo possesso. Senza acquisire altro oro non era quindi legalmente possibile creare nuova moneta.\nEffetto dell'ordine.\nL'ordine esecutivo 6102 ha richiesto a tutte le persone fisiche e giuridiche di consegnare entro il 1 \u00b0 maggio 1933 tutte le monete d'oro, l'oro e i certificati aurei eccedenti il limite prescritto di 5 once, in cambio di $ 20.67 per oncia. Secondo la legge Trading with the Enemy Act del 1917, come emendata dalla legge Emergency Banking Act del 9 marzo 1933, la violazione dell'ordine veniva punita con una multa fino a $ 10.000 oppure fino a dieci anni di carcere o entrambi.\nL'ordine 6102 esplicitamente esentava chi ne faceva \"uso comune nell'industria, nella professione o nell'arte\", tra gli altri artisti, gioiellieri e dentisti. L'ordine permetteva inoltre a chiunque di possedere fino a US$ 100 in monete d'oro (un valore nominale equivalente a 5 once, circa 150 g, circa US$6000 al valore di mercato del Giugno 2017}. Erano esonerate anche le \"monete d'oro rare e insolite di riconosciuto valore collezionistico\", che altrimenti avrebbero dovuto essere fuse con le altre distruggendo cos\u00ec un patrimonio di importanza storica. \nPoco dopo l'acquisizione forzosa a $20,67 per oncia il prezzo dell'oro per le transazioni internazionali \u00e8 stato quindi fissato in $35 per oncia, corrispondente ad una svalutazione del dollaro di poco meno del 70%. Il profitto che il governo ha realizzato ha finanziato il Fondo di stabilizzazione dei cambi (Exchange Stabilization Fund) istituito dal Gold Reserve Act nel 1934.\nLe regole prescritte nel decreto esecutivo 6102 sono successivamente state modificate dal decreto esecutivo 6111 del 20 aprile 1933, entrambi poi sostituiti dai decreti esecutivi 6260 e 6261 del 28 e 29 agosto 1933, rispettivamente.\nL'ordine esecutivo 6102 ha anche portato alla estrema rarit\u00e0 della moneta d'oro americana del 1933 (1933 Double Eagle). L'ordine ha causato l'interruzione della produzione di monete d'oro e tutte le monete del 1933 sono state distrutte. Circa 20 monete illegali furono rubate, portando ad un mandato del Servizio Segreto United States Secret Service per l'arresto e la confisca della moneta. Una moneta sopravvissuta alla distruzione fu venduta per oltre US$ 7,5 milioni nel 2002, rendendola una delle monete pi\u00f9 preziose del mondo.\nCondanne legate all'ordine esecutivo 6102.\nNumerosi individui e societ\u00e0 sono stati perseguiti per la violazione dell'ordine esecutivo 6102 del presidente Roosevelt. Le azioni giudiziarie si sono svolte con successivi ordini esecutivi 6111, 6260, 6261 e Gold Reserve Act del 1934.\nEmerse inoltre la necessit\u00e0 di rafforzare l'ordine esecutivo 6102, in quanto la causa giudiziaria pilota fu persa e l'ordine dichiarato invalido dal giudice federale John M. Woolsey, poich\u00e9 firmato dal presidente e non dal ministro del tesoro come richiesto dalla legge. \nLe circostanze del caso erano che un avvocato di New York, chiamato Frederick Barber Campbell, aveva un deposito presso la Chase National Bank di oltre 5000 once di oro (circa 160 Kg). Quando Campbell tent\u00f2 di ritirare l'oro, la banca rifiut\u00f2 e Campbell fece causa. Un procuratore federale ha poi incriminato Campbell il giorno seguente (27 settembre 1933) per non aver ceduto l'oro come prescritto dal decreto presidenziale. L'accusa non riusc\u00ec a far condannare Campbell, ma l'autorit\u00e0 del governo federale di impossessarsi dell'oro fu sancita e l'oro di Campbell fu confiscato.\nLa causa richiese all'amministrazione Roosevelt di emettere un nuovo ordine con la firma del Segretario del Tesoro, Henry Morgenthau, Jr., l'Ordine esecutivo 6260 e 6261, per permettere il sequestro dell'oro e l'azione giudiziaria. Pochi mesi dopo, il Congresso approv\u00f2 il Gold Reserve Act del 1934 che ratific\u00f2 gli ordini del Presidente Roosevelt. Fu emanata una nuova regolamentazione da parte del Tesoro, che prevedeva la confisca di tutto l'oro e l'imposizione di multe pari al doppio del valore dell'oro sequestrato per le violazioni.\nCasi notevoli di condanne.\nGus Farber, un commerciante di diamanti e gioielli di San Francisco, fu perseguito per la vendita di tredici monete d'oro senza licenza. Gli agenti del servizio segreto hanno scoperto la vendita con l'aiuto del compratore. Farber, suo padre e altri 12 sono stati arrestati in quattro citt\u00e0 americane dopo un'operazione che \u00e8 stata condotta dal Servizio segreto degli Stati Uniti. Gli arresti si sono svolti contemporaneamente a New York e tre citt\u00e0 della California, San Francisco, San Jose e Oakland. Morris Anolik \u00e8 stato arrestato a New York con $ 5.000 in monete d'oro statunitensi e straniere; Dan Levin e Edward Friedman di San Jose sono stati arrestati con 15.000 dollari in oro; Sam Nankin \u00e8 stato arrestato a Oakland; A San Francisco, nove uomini sono stati arrestati con l'accusa di accumulare oro. Nel complesso, 24.000 dollari in oro sono stati sequestrati da agenti segreti durante l'operazione. \nDavid Baraban e suo figlio Jacob Baraban possedevano una societ\u00e0 di raffinazione. \u00c8 stata revocata la licenza di Barabans per trattare l'oro da rottami, per cui i Baraban hanno gestito la loro attivit\u00e0 di raffinazione con un'altra licenza, rilasciata a Minnie Sarch. I Baraban hanno ammesso che Minnie Sarch non aveva niente a che fare con l'attivit\u00e0 e che aveva ottenuto la licenza in modo che i Baraban potessero continuare a trattare l'oro. I Baraban avevano una scatola di sigari piena di gioielli dorati visibili in una delle vetrine. Agenti governativi hanno perquisito l'attivit\u00e0 del Baraban e hanno trovato un'altra scatola, di monete d'oro statunitensi e straniere, nascosta. Le monete sono state sequestrate e Baraban \u00e8 stato accusato di complotto. \nLouis Ruffino fu accusato di tre violazioni del Trading with the Enemy Act del 1917, che ha limitato il commercio con paesi ostili agli Stati Uniti. Infine, Ruffino ha appellato la condanna alla Circuit Court of Appeals District 9 nel 1940; tuttavia, l'appello fu rigettato sulla base degli ordini esecutivi del presidente e del Gold Reserve Act del 1934. Ruffino, residente a Sutter Creek in California, era stato condannato per il possesso di 78 once d'oro a 6 mesi di carcere e a 500 dollari di multa, oltre al sequestro del suo oro. \nAnche gli stranieri hanno visto confiscare il proprio oro e sono stati costretti ad accettare banconote in cambio. La Uebersee Finanz-Korporation, societ\u00e0 bancaria svizzera, aveva 1.250.000 dollari in monete d'oro per uso commerciale. L'Uebersee Finanz-Korporation affid\u00f2 l'oro ad una ditta americana per la custodia e gli svizzeri furono sconvolti dal scoprire che il loro oro fu confiscato. Gli svizzeri hanno fatto appelli, ma questi appelli sono stati negati; avevano diritto alle banconote, ma non al loro oro. La societ\u00e0 svizzera avrebbe perso il 40% del loro valore d'oro se avessero cercato di acquistare la stessa quantit\u00e0 d'oro con il denaro ricevuto in cambio dell'oro.\nUn altro tipo di sequestro d'oro de facto \u00e8 avvenuto in seguito ai diversi ordini esecutivi che riguardano obbligazioni, certificati d'oro e contratti privati. I contratti privati o le obbligazioni scritte in termini di oro dovevano essere pagate in moneta cartacea anzich\u00e9 in oro. Ci\u00f2 nonostante il fatto che questi contratti e obbligazioni avessero proclamato che erano pagabili in oro, e almeno uno, il quarto Liberty Bond, era uno strumento federale. I ricorrenti hanno in ogni caso ricevuto denaro cartaceo anzich\u00e9 l'oro contrattualmente dovuto. I contratti e le obbligazioni sono stati scritti precisamente per evitare la svalutazione della valuta richiedendo il pagamento in oro. \nLa Corte suprema ha confermato tutte le confische come costituzionali, con i giudici James Clark McReynolds, Willis Van Devanter, George Sutherland e Pierce Butler dissenzienti. I quattro giudici sono stati soprannominati dalla stampa \"i Quattro Cavalieri\", poich\u00e9 i loro punti di vista conservatori erano in opposizione al programma del [New Deal] del Presidente Roosevelt.\nAbrogazione e successivi eventi.\nIl Gold Reserve Act del 1934 ha modificato il valore dell'oro da $ 20.67 a $ 35 per oncia, svalutando cos\u00ec il dollaro USA di poco meno del 70%. Il prezzo rimase in vigore fino al 15 agosto 1971, quando il presidente Richard Nixon annunci\u00f2 che gli Stati Uniti non avrebbero pi\u00f9 convertito dollari in oro a un valore fisso, abbandonando dunque il Gold Standard.\nLa propriet\u00e0 privata dei certificati aurei \u00e8 stata nuovamente permessa nel 1964 e possono da allora essere posseduti da collezionisti ma non sono redimibili in oro. La limitazione al possesso di oro negli Stati Uniti \u00e8 stata abrogata dal presidente Gerald Ford il 14 agosto 1974.\nSequestri di cassette di sicurezza.\nLe cassette di sicurezza riservate dagli individui non erano soggette a ricerca forzata o sequestro sotto l'ordine e le poche incriminazioni che si sono verificate negli anni Trenta per \"incetta\" d'oro sono state eseguite sotto diversi statuti. Uno dei pochi casi di questo tipo si \u00e8 verificato nel 1936, quando una cassetta di sicurezza contenente pi\u00f9 di 10000 once (300 kg) di oro appartenente a Zelik Josefowitz, che non era un cittadino statunitense, fu sequestrata con un mandato per evasione fiscale. \nAnche il Tesoro Usa \u00e8 entrato in possesso di un gran numero di casseforti dovute a fallimenti bancari. Negli anni Trenta, oltre 3.000 banche fallirono e il contenuto delle loro cassette di sicurezza venne ceduto al Tesoro in custodia. Se nessuno rivendicava la cassetta, questa rimaneva in possesso del Tesoro. Nell'ottobre del 1981 c'erano 1.605 cassette di cartone nel seminterrato del Tesoro, ogni cartone centeneva i contenuti di una cassetta di sicurezza non rivendicata.\nLeggi simili in altri paesi.\nIn Australia, la Parte IV della legge bancaria del 1959 consente al governo di sequestrare l'oro dei cittadini privati in cambio di denaro cartaceo quando il Governatore Generale d'Australia \"\u00c8 convinto che sia opportuno farlo, per la protezione della moneta o del credito pubblico\""}
{"id": "1074747", "revid": "137590", "url": "https://it.wikipedia.org/wiki?curid=1074747", "title": "Punteggiature", "text": "Le punteggiature sono aree della parete primaria tra due cellule adiacenti in cui \u00e8 facilitata la comunicazione tra le cellule in quelle tipologie che presentano parete cellulare di tipo secondario.\nStruttura.\nLe punteggiature sono composte da tre parti: la camera, l'apertura e la \u201cmembrana della punteggiatura\u201d.\nLe punteggiature di una cellula in genere sono in corrispondenza con quelle della cellula limitrofa e vengono pertanto definite coppie di punteggiature.\nQuando si forma la parete secondaria, essa non si deposita uniformemente, ma si interrompe in corrispondenza delle preesistenti punteggiature formando grosse punteggiature visibili al M.O., dette porocanali.\nAttraverso le punteggiature passano l'acqua e le molecole in essa disciolte, che si spostano cos\u00ec da una cellula all'altra senza dover attraversare n\u00e9 lo spazio della parete cellulare n\u00e9 alcuna membrana plasmatica.\nEsistono, inoltre, punteggiature areolate presenti nelle tracheidi delle Gimnosperme esse sono fornite di un ispessimento centrale (detto toro) e funzionano come valvole idrauliche. "}
{"id": "1074748", "revid": "14691", "url": "https://it.wikipedia.org/wiki?curid=1074748", "title": "Hip pop", "text": ""}
{"id": "1074787", "revid": "1305772", "url": "https://it.wikipedia.org/wiki?curid=1074787", "title": "Aaf", "text": ""}
{"id": "1074793", "revid": "228587", "url": "https://it.wikipedia.org/wiki?curid=1074793", "title": "Sturm", "text": ""}
{"id": "1074795", "revid": "8216832", "url": "https://it.wikipedia.org/wiki?curid=1074795", "title": "Windowshistory", "text": ""}
{"id": "1074800", "revid": "8216851", "url": "https://it.wikipedia.org/wiki?curid=1074800", "title": "Pchistory", "text": ""}
{"id": "1074804", "revid": "8216891", "url": "https://it.wikipedia.org/wiki?curid=1074804", "title": "Storia di Windows", "text": ""}
{"id": "1074805", "revid": "106456", "url": "https://it.wikipedia.org/wiki?curid=1074805", "title": "Aff", "text": ""}
{"id": "1074810", "revid": "1305772", "url": "https://it.wikipedia.org/wiki?curid=1074810", "title": "Akt", "text": ""}
{"id": "1074811", "revid": "8216932", "url": "https://it.wikipedia.org/wiki?curid=1074811", "title": "Msdos", "text": ""}
{"id": "1074815", "revid": "1573940", "url": "https://it.wikipedia.org/wiki?curid=1074815", "title": "Belone belone", "text": "L'aguglia (Belone belone () \u00e8 un pesce osseo di mare appartenente alla famiglia Belonidae.\nDescrizione.\nQuesti pesci presentano una forma affusolata, quasi anguilliforme, con pinne nella parte posteriore, l'aguglia presenta un becco corneo con mandibola pi\u00f9 lunga della mascella, molto flessibile. Lo scheletro \u00e8 di colore verde-azzurro, la colorazione della lisca \u00e8 dovuta a depositi di biliverdina, un prodotto della bile. La livrea \u00e8 di un semplice grigio argenteo, scuro sul dorso e quasi bianco sul ventre.\nRaggiunge una lunghezza di 90\u00a0cm ed il peso massimo di 1,3\u00a0kg.\nBiologia.\nAlimentazione.\nSi ciba di piccoli pesci, prevalentemente di sardine e acciughe.\nRiproduzione.\nLe femmine depongono numerose uova di 3 mm di diametro ricoperte di filamenti con cui si attaccano fra di loro o sulle pareti delle alghe. Le larve appena schiuse, lunghe 9 mm, non hanno il ancora il caratteristico muso allungato che acquisiranno da adulte.\nDistribuzione e habitat.\n\"Belone belone\" si trova comunemente nel Mar Mediterraneo e nell'Atlantico orientale, nelle zone costiere intorno alle isole Canarie, Azzorre, Madera e Capo Verde, nonch\u00e9 nel Mar Nero e nel Mar d'Azov; \"Belone svetovidovi\" solamente nell'Atlantico orientale e nel Mediterraneo intorno allo Stretto di Gibilterra.\nTassonomia.\nSottospecie.\nNel corso del XX secolo numerosi studi hanno dimostrato l'esistenza di alcune sottospecie: \nSpecie affini.\nL'unica altra specie del genere \"Belone\" presente nel Mediterraneo \u00e8 Belone svetovidovi nota in italiano come \"aguglia di Svetovidov\" presente in alcuni settori dell'Oceano Atlantico nordorientale e nel mar Mediterraneo. \u00c8 estremamente simile a \"B. belone\" e si pu\u00f2 distinguere solo osservando il numero di denti sulle mascelle. Viene infatti quasi sempre confusa con l'aguglia comune.\nPesca.\nL'aguglia \u00e8 ampiamente pescata sia da pescatori sportivi (soprattutto con la tecnica della traina e dello spinning) che da professionisti con reti da circuizione. Le carni sono buone, soprattutto fritte, anche se il colore verde delle ossa pu\u00f2 impressionare qualcuno.\nViene altres\u00ec ampiamente utilizzata dai pescatori sportivi come esca viva per la cattura del pesce serra, principalmente nell'area che va dal nord della Toscana fino al sud del Lazio. La forma affusolata, il candore e il pregio delle carni sommate alla rapidit\u00e0 di movimento rende l'aguglia una delle prede preferite del predatore, al pari del muggine. L'aguglia viene pescata vicino a riva con canne da surfcasting o da spinning di ben bassa portata, atte soprattutto alla cattura delle esche vive come l'aguglia (o come la ben nota leccia stella), dopodich\u00e9 viene innescata all'amo e la lenza viene portata a 30-40 metri da riva.\nRicerca scientifica.\nIl nervo olfattivo del Belone Belone normalmente non \u00e8 mielinizzato ed \u00e8 utilizzato nella ricerca scientifica come modello di nervo non mielinizzato."}
{"id": "1074816", "revid": "82277473", "url": "https://it.wikipedia.org/wiki?curid=1074816", "title": "Gay-Lussac", "text": ""}
{"id": "1074817", "revid": "29244", "url": "https://it.wikipedia.org/wiki?curid=1074817", "title": "Aguglia", "text": ""}
{"id": "1074821", "revid": "124894877", "url": "https://it.wikipedia.org/wiki?curid=1074821", "title": "Daniel Br\u00fchl", "text": "Biografia.\nDaniel Br\u00fchl \u00e8 nato a Barcellona da madre spagnola, l'insegnante Marisa Gonz\u00e1lez Domingo, e padre brasiliano di origine tedesca, Hanno Br\u00fchl, di professione regista televisivo. Ha un fratello, Oliver, e una sorella, Miriam. Poco dopo la sua nascita la famiglia si trasfer\u00ec a Colonia, in Germania Ovest, dove comp\u00ec gli studi. Poliglotta, parla correntemente tedesco, spagnolo, inglese, francese, catalano e portoghese.\nNel 2006 si separa dall'attrice Jessica Schwarz, con la quale era stato a lungo fidanzato. Dal 2010 ha una relazione con la psicologa Felicitas Rombold; la coppia ha un figlio, nato nel 2016.\nCarriera.\nInizia a recitare in giovane et\u00e0 esordendo, nel 1995, nei panni di un ragazzino di strada nella soap opera \"Verbotene Liebe\". Dopo aver preso parte a diverse pellicole minori, nel 2003 raggiunge la fama internazionale con l'interpretazione di Alex Kerner nel film \"Good Bye, Lenin!\", grazie al quale vince lo European Film Award come miglior attore.\nSempre nello stesso anno, si cimenta nel doppiaggio prestando la propria voce al personaggio di Kenai nella versione tedesca del film d'animazione \"Koda, fratello orso\", mentre l'anno successivo figura tra i protagonisti del grottesco \"The Edukators\". Nello stesso anno, Br\u00fchl debutta in lingua inglese con \"Ladies in Lavender\", affiancando, nel ruolo di un talentuoso violinista polacco, Judi Dench e Maggie Smith. Nello stesso anno vince nuovamente l'European Film Award per il film \"Was n\u00fctzt die Liebe in Gedanken\". Nel 2005 interpreta il tenente Horstmaye nel film \"Joyeux No\u00ebl - Una verit\u00e0 dimenticata dalla storia\", incentrato sulla tregua di Natale del 1914 durante la prima guerra mondiale. Nel 2006 viene invitato a far parte della giuria dei cortometraggi al Festival di Cannes; nello stesso anno appare prima in un cameo nella commedia romantica di Julie Delpy \"2 giorni a Parigi\", e successivamente \u00e8 protagonista di \"Salvador - 26 anni contro\", nel quale impersona Salvador Puig Antich, un anarchico catalano giustiziato nell'era di Francisco Franco. Nel 2007 recita una piccola parte in \"The Bourne Ultimatum - Il ritorno dello sciacallo\".\nNel 2008 interpreta un giovane soldato nazista nel film \"In Tranzit\" a fianco di John Malkovich, mentre nel 2009 entra nei panni di Frederik Zoller, un eroe di guerra tedesco, nel film di Quentin Tarantino \"Bastardi senza gloria\", a fianco di Brad Pitt; questo suo ruolo gli permette di vincere uno Screen Actors Guild Award, condiviso con il resto del cast.\nNel maggio seguente lancia inoltre la compagnia di produzione cinematografica Fouronfilm, in collaborazione con la Film1. Nel 2011 partecipa al thriller-horror \"Intruders\", diretto dal regista spagnolo Juan Carlos Fresnadillo, a fianco di Clive Owen, e nella commedia \"E se vivessimo tutti insieme?\", con Jane Fonda, mentre l'anno successivo prende parte al film collettivo \"7 Days in Havana\", recitando nel segmento \"La tentaci\u00f3n de Cecilia\" diretto da Julio Medem. Nel 2013 \u00e8 protagonista, assieme a Chris Hemsworth, della pellicola di Ron Howard \"Rush\", dove impersona il pilota di Formula 1 Niki Lauda; sempre nello stesso anno, Br\u00fchl veste i panni di Daniel Domscheit-Berg, un importante ex-collaboratore di WikiLeaks, nel film \"Il quinto potere\".\nNel 2016 ha interpretato il \"villain\" colonnello Helmut Zemo nel film \"\" appartenente al Marvel Cinematic Universe. Nel 2017 ha vestito i panni dell'ufficiale nazista Lutz Heck nel film \"La signora dello zoo di Varsavia\", adattamento cinematografico del romanzo di Diane Ackerman \"Gli ebrei allo zoo di Varsavia\".\nRiconoscimenti.\nGolden Globe\nBritish Academy Film Awards\nCritics' Choice Awards\nEmpire Awards\nEuropean Film Awards\nFestival Internazionale del Cinema di Berlino\nPremio Goya\nSanta Barbara International Film Festival\nSatellite Award\nScreen Actors Guild Award\nTeen Choice Award\nDoppiatori italiani.\nNelle versioni in italiano dei suoi film, Daniel Br\u00fchl \u00e8 stato doppiato da:"}
{"id": "1074823", "revid": "46291", "url": "https://it.wikipedia.org/wiki?curid=1074823", "title": "Aquila chrysaetos chrysaetos", "text": ""}
{"id": "1074825", "revid": "46291", "url": "https://it.wikipedia.org/wiki?curid=1074825", "title": "Aquila chrysaetos canadensis", "text": ""}
{"id": "1074832", "revid": "1186766", "url": "https://it.wikipedia.org/wiki?curid=1074832", "title": "Anw", "text": ""}
{"id": "1074836", "revid": "1842072", "url": "https://it.wikipedia.org/wiki?curid=1074836", "title": "International Emergency Economic Powers Act", "text": "L'International Emergency Economic Powers Act (IEEPA) \u00e8 una legge federale USA promulgata nel 1977 che conferisce al Presidente il potere di identificare qualunque minaccia abbia origine al di fuori degli Stati Uniti.\nStoria.\nIl Congresso approv\u00f2 la legge nel 1977 come parte di una riforma per chiarire i poteri dei presidenti per quanto riguarda le emergenze nazionali. A partire da Franklin D. Roosevelt nel 1933, i presidenti avevano rivendicato il potere di dichiarare situazioni di emergenza, senza limitarne la portata o la durata, senza citare gli statuti pertinenti, senza riferire al Congresso. La Corte Suprema in Youngstown Sheet &amp; Tube Co. v Sawyer pose una limitazione che un presidente potesse fare in una simile emergenza, ma non limitare il potere della dichiarazione dell'emergenza stessa. \nNel 1973 un'indagine del Senato ha trovato (rapporto del Senato 93-549), che quattro emergenze dichiarate sono rimaste in vigore: una del 1933 emergenza per quanto riguarda l'oro come riserva monetaria, una del 1950 emergenza per quanto riguarda la guerra di Corea, una del 1970 emergenza per quanto riguarda i lavoratori in uno sciopero delle poste, e una del 1971 emergenza in risposta all'inflazione. Il Congresso ha posto termine a queste emergenze con la Legge Nazionale Emergenze (National Emergencies Act), e poi ha passato il IEEPA per ripristinare le forze di emergenza in una limitata forma ispezionabile.\nDescrizione.\nLa legge autorizza il Presidente a dichiarare l'esistenza di una \"minaccia inusuale e di carattere straordinario... alla sicurezza nazionale, alla politica estera o all'economia degli Stati Uniti\" (\"unusual and extraordinary threat... to the national security, foreign policy, or economy of the United States\"), che ha origine \"in tutto o nella parte pi\u00f9 significativa, oltre i confini nazionali\" (\"in whole or substantial part outside the United States\"). Il Presidente pu\u00f2 bloccare le transazioni e congelare i beni che ritiene in relazione a tale minaccia; in caso di attacco, pu\u00f2 anche confiscare i beni dei gruppi o di singole persone coinvolte.\nCon esse si pu\u00f2 procedere alla confisca dei beni e a vietare le transazioni commerciali. La legge \u00e8 contenuta al titolo 50 in tema di \"Guerra e difesa nazionale\" del codice degli Stati Uniti.\nLa legge sostanzialmente si \u00e8 tradotta in uno strumento per ordinare embargo nei confronti di Stati; in seguito i presidenti hanno utilizzato l'atto per chiudere organizzazioni e tagliare supporti agli individui. Per dichiarare lo stato di calamit\u00e0 nazionale, in caso di apocalisse."}
{"id": "1074849", "revid": "2015336", "url": "https://it.wikipedia.org/wiki?curid=1074849", "title": "Marco Antonio Antillo", "text": "Marco Antonio Antillo (latino: Marcus Antonius; circa 46 a.C.-30 a.C.) era il figlio del triumviro Marco Antonio e della sua terza moglie Fulvia.\nIl suo nome era probabilmente \"Marcus Antonius Minor\", ma gli storici di lingua greca lo chiamano \u1f0d\u03bd\u03c4\u03c5\u03bb\u03bb\u03bf\u03c2 (\"Antyllos\"), probabilmente una corruzione di \"Antonillus\", \"piccolo Antonio\".\nEra ancora bambino, quando fu promesso a Giulia maggiore, figlia di Ottaviano, allo scopo di siglare un'alleanza tra i loro due genitori. Il matrimonio, per\u00f2, non si celebr\u00f2, in quanto Marco Antonio e Ottaviano iniziarono a farsi guerra. Nel 30 a.C., quindi dopo la battaglia di Azio, Marco Antonio confer\u00ec al figlio la \"toga virilis\", in modo che Antillo potesse prenderne il posto e continuare la lotta in caso di sua morte: l'evento fu celebrato con grandi feste in tutta Alessandria. Antillo fu inviato presso Ottaviano per portare le proposte di pace del padre, assieme ad una ingente somma di denaro, ma questa venne accettata, quelle respinte.\nAlla morte del triumviro, Antillo venne messo a morte per ordine di Ottaviano, l'unico dei figli di Antonio a subire questa sorte. Antillo venne infatti tradito dal suo tutore, Teodoro, il quale lo consegn\u00f2 agli uomini di Ottaviano; Antillo si rifugi\u00f2 presso la statua del Divo Giulio nel tempio a lui dedicato, ma Ottaviano lo strapp\u00f2 via e lo fece decapitare. Teodoro prese la pietra preziosa che Antillo portava al collo e se la cuc\u00ec alla cintura, ma quando Ottaviano se ne accorse, lo fece processare per furto e lo fece uccidere."}
{"id": "1074850", "revid": "767487", "url": "https://it.wikipedia.org/wiki?curid=1074850", "title": "La compagna di viaggio", "text": "La compagna di viaggio \u00e8 un film italiano del 1980 diretto da Ferdinando Baldi.\nTrama.\nUn barone, con la complicit\u00e0 di un'attricetta, organizza su un treno il furto del vagone portavalori, tenendo a bada il capotreno e i viaggiatori, un campionario di varia umanit\u00e0: un onorevole con la segretaria divorziata, uno psichiatra con una paziente in cura, due neo-sposi in viaggio di nozze, un cantante alla moda con l'assistente, una donna ricca e viziosa. Il colpo riesce, ma il bottino viene sperperato per produrre un film \"kolossal\" e tutto finisce in perdita; il barone tenta allora di rubare un grosso carico di valuta imbarcato su un traghetto, ma un improvviso sciopero dei marittimi manda in fumo il piano. Da qui il progetto d'impadronirsi di un carico di diamanti, imbarcati su un aereo in partenza da Fiumicino destinati ad Amsterdam."}
{"id": "1074854", "revid": "1186766", "url": "https://it.wikipedia.org/wiki?curid=1074854", "title": "Avb", "text": ""}
{"id": "1074858", "revid": "1186766", "url": "https://it.wikipedia.org/wiki?curid=1074858", "title": "Axp", "text": ""}
{"id": "1074865", "revid": "1186766", "url": "https://it.wikipedia.org/wiki?curid=1074865", "title": "Azo", "text": ""}
{"id": "1074884", "revid": "159018", "url": "https://it.wikipedia.org/wiki?curid=1074884", "title": "Spelonca", "text": ""}
{"id": "1074888", "revid": "92723", "url": "https://it.wikipedia.org/wiki?curid=1074888", "title": "Gianni Guardigli", "text": "Biografia.\n\"Parole scritte in cartolina\" (testo vincitore del Premio Anticoli Corrado nel 1991) \u00e8 il primo capitolo della \"Trilogia tedesca\" nella quale l'autore racconta la Germania quasi come metafora del mondo. Seguono \"Erinnerung\" (1995) e \"Sotto Berlino\" (1997), una fotografia d'epoca sugli ultimi giorni della Seconda guerra mondiale. La stessa umanit\u00e0 disperata e grottesca \u00e8 protagonista dei dieci monologhi di \"Ueber-flussige Frauen\" (1995, vincitore del Premio Rosso di San Secondo nel 1998). \nCon \"Le luci di Algeri\" (primo lavoro scritto in versi) nel 2000 vince il Premio Flaiano. Ispirandosi a un fatto di cronaca, il terribile massacro avvenuto in Algeria durante il Ramadan, Guardigli tesse un incontro tra culture, un pianto funebre scritto e rappresentato da occidentali in onore di bambini maghrebini, vittime innocenti di loro connazionali.\nSempre per il teatro Guardigli scrive \"Davanti e dietro lo specchio\" (2001), un'indagine sulla spiritualit\u00e0 ispirata alla santa bolognese Caterina de' Vigri; \"Una canzone a tre tempi\" (2003 scritto insieme con Tiziana Bagatella); \"Cielo tagliato\" (2004); \"L'infanta e le altre\" (2004); \"Faust a Hiroshima\" scritto con Imogen Kusch, una riflessione sull'insanabile conflitto tra etica e scienza. Lo spettacolo, diretto dalla stessa Kusch, \u00e8 patrocinato dalla Comunit\u00e0 Europea; nel 2004 Guardigli scrive e cura la messinscena di \"Giovanna d'Arco di Borgovecchio\", monologo in lingua siciliana interpretato da Giampiero Cicci\u00f2. Per queste due opere \u00e8 insignito del Premio Fondi La Pastora per il Teatro (2006).\nInoltre nel 2008 scrive \"Tutte le notti\" testo ispirato al dramma del popolo armeno. Nel 2009 il testo \"A e d\u00e9 d'inc\u00f9\" (Al giorno d'oggi) descrive una vecchia storia che trae origine dai ricordi personali con il linguaggio dei nonni, infatti \u00e8 il suo primo testo concepito direttamente in dialetto romagnolo. Altre produzioni sono \"Boukra\" (2007); \"Scendono le parole, suonano le campane\" (2010); \"Anime sorelle\" (2011); \"Maria Stunata\" (2013); \"Mal\u00eca\" (2013) \"Se mi avessero detto\" (2014). Una sua rivisitazione della novella \"Senso\" di Camillo Boito viene rappresentata da varie compagnie teatrali dal 2007 fino alla stagione teatrale 2010/2011.\nLe sue pi\u00f9 re\nRappresentato anche in Germania, Francia, Svizzera, Svezia, Polonia, Scozia, ha adattato per il teatro romanzi di Thomas Bernhard, Antonio Tabucchi, Abraham B. Yehoshua, Maksim Gor'kij. "}
{"id": "1074890", "revid": "122299991", "url": "https://it.wikipedia.org/wiki?curid=1074890", "title": "Scacciapensieri (programma televisivo)", "text": "Scacciapensieri \u00e8 un programma televisivo svizzero di genere contenitore, in onda il sabato su RSI LA1 dal 1971 (all'inizio col titolo Una risata in testa) e dedicato ai cartoni animati. Trasmesso inizialmente alle ore 20:00, attualmente va in onda alle 18:05 per 25 minuti e contiene principalmente cortometraggi delle serie \"Looney Tunes\", \"Merrie Melodies\" e \"Tom &amp; Jerry\" ed episodi della serie TV \"The Tom &amp; Jerry Show\".\nUn contributo alla fama del programma fu dato dalla sua sigla di apertura, un'animazione di Stripy, personaggio di Bruno Bozzetto e Guido Manuli con la voce di Carlo Bonomi. Si tratta di una sorta di coniglio a strisce orizzontali colorate, che durante i 45 secondi della sigla non riesce a pronunciare per intero la parola \"scacciapensieri\" perch\u00e9 travolto da incontenibili risate."}
{"id": "1074892", "revid": "124752292", "url": "https://it.wikipedia.org/wiki?curid=1074892", "title": "I Jefferson", "text": "I Jefferson (\"The Jeffersons\") \u00e8 una serie televisiva, prodotta negli Stati Uniti in 253 puntate dal 1975 al 1985.\nFu il secondo dei quattro \"spin-off\" della serie TV \"Arcibaldo\" (\"All in the Family\"), dopo \"Maude\" e prima di \"Archie Bunker's Place\" (che in Italia continu\u00f2 a chiamarsi \"Arcibaldo\") e \"704 Hauser\".\nProduzione.\nLa serie fu ideata dal prolifico autore e produttore televisivo Norman Lear. A differenza di altri suoi show, il telefilm aveva connotati politici pi\u00f9 smorzati nei toni, evolvendo presto in una pi\u00f9 tradizionale sitcom a sfondo comico. Tuttavia, alcuni episodi della serie contengono riferimenti a tematiche e problematiche importanti come il razzismo, la povert\u00e0, il suicidio, l'alcolismo, l'analfabetismo. Nei primi episodi venivano usati termini quali \"nigger\" (negro), oppure \"honky\" (squallido bianco), poi via via scomparsi nelle puntate seguenti.\nNel 1975, gi\u00e0 ai tempi della serie Arcibaldo, Lear cre\u00f2 il personaggio di George appositamente per Hemsley, che all'epoca non era immediatamente disponibile, tanto che il produttore, in attesa dell'attore, dovette inserire apposta, in alcune poche puntate, il personaggio di Henry Jefferson, fratello minore di George, interpretato dall'attore Mel Stewart. Anche Isabel Sanford (Louise) ed Evans (il figlio Lionel) erano gli stessi attori e personaggi interpretati in Arcibaldo, mentre tutti gli altri personaggi invece, sono nuovi.\nI Jefferson furono una delle pi\u00f9 seguite sitcom a tema interrazziale del periodo, fedelmente affiancata da altrettante storiche sitcom americane quali Sanford and Son, Good Times, Il mio amico Arnold (Diff'rent Strokes) e, in seguito, anche I Robinson. L'ottava stagione in particolare, raggiunse, negli Stati Uniti, la terza posizione in classifica tra le trasmissioni pi\u00f9 seguite dell'anno. \nSeguito.\nLa serie \"I Jefferson\" si concluse dopo 11 stagioni e 253 episodi, tra le polemiche, quando la dirigenza della CBS opt\u00f2 per la sua cancellazione a causa del calo degli ascolti dopo l'undicesima stagione, che rimase cos\u00ec senza un preciso finale, come invece accade nella maggior parte delle sitcom. Il cast non venne informato dell'improvvisa chiusura del programma (che negli Stati Uniti avvenne il 25 giugno 1985, con l'episodio \"Red Robins\"), al punto tale che l'attore Hemsley dichiar\u00f2 che apprese della cancellazione leggendolo sul giornale.\nLa serie ebbe a sua volta uno spin-off, tuttavia senza ottenere lo sperato successo (chiuso dopo solo quattro puntate), chiamato \"Checking In\", e incentrato sulla figura della domestica Florence che lascia casa Jefferson per gestire il St. Frederick Hotel a Manhattan.\nIn Italia, la sitcom fu trasmessa da televisioni locali dal gennaio 1981, Rete 4 22 febbraio 1982 e infine Canale 5 dal 20 febbraio 1984 al 22 maggio 1987; in seguito le repliche furono trasmesse su Rete 4, sul canale Fox Retro, su Fox Comedy, su 7 Gold, su TV2000, su CanalOne e su K2, pi\u00f9 altri canali. \nRecentemente tornano in replica su Spike e su Paramount Channel, in formato 14:9, per meglio adattarlo all'odierno pubblico televisivo.\nI personaggi di George e Louise riapparvero ancora in TV nel 1996, nel finale della serie Willy, il principe di Bel-Air, come gli acquirenti di casa Banks. Nel 2001, George e Florence apparvero ancora in un episodio di \"Tyler Perry's House of Payne\", una sitcom che non ebbe molto successo all'estero.\nNel 2016 vi fu un tentativo della Sony Pictures di riportare in televisione, con nuovi attori, la sitcom dei Jefferson, ma la cosa non ebbe seguito. \nNel 2019, la rete televisiva statunitense ABC fece un lungo speciale di retrospettiva, riutilizzando le stesse ambientazioni originali di casa Jefferson, e arruolando nuovi attori come Woody Harrelson, Marisa Tomei, Wanda Sykes, Kerry Washington, Jamie Foxx e Will Ferrell. Nell'esperimento televisivo, trasmesso soprattutto in memoria degli attori originali scomparsi, comparve anche l'ormai ottantenne Marla Gibbs (Florence).\nTrama.\nGeorge e Louise Jefferson (chiamata amorevolmente \"Weezy\", ma solo dal marito) sono una coppia nera, lui imprenditore di una catena di lavanderie, lei casalinga e volontaria in un consultorio. Nella precedente serie televisiva \"Arcibaldo\" (\"All in the family\"), vivevano in un piccolo appartamento nel Queens (a fianco dei Bunker, i protagonisti della sitcom).\nDi umili origini e tenore di vita molto modesto, George comincer\u00e0 a far fortuna lavorando assiduamente nel settore delle lavanderie a secco, diventando cos\u00ec un ricco imprenditore, a tutti gli effetti un simbolo di riscatto sociale della classe nera di quegli anni. George riuscir\u00e0 cos\u00ec ad aprire una catena di ben cinque negozi lavasecco, diventati successivamente sette, dislocati in vari quartieri della citt\u00e0 (lo slogan recita: \"...una vicino a te\"), e finalmente si trasferir\u00e0, insieme a Louise, nei quartieri ricchi dell'alta borghesia. Salutati gli odiati ex vicini di casa, i Bunker, la coppia dei Jefferson parte dal Queens, e da l\u00ec comincia la vera e propria nuova serie.\nLa coppia abiter\u00e0 in un elegante appartamento (il 12D) ai piani alti di un grande palazzo dell'Upper East Side di Manhattan, a New York (nella sequenza iniziale della sigla originale americana rappresentato dalle Park Lane Towers, al n. 185 East 85th Street, angolo 3rd Avenue). Il cambiamento di vita verr\u00e0 anche citato nel testo del tema musicale stesso, la canzone \"Movin' On Up\", cantata da Ja'net DuBois, attrice nella sitcom afroamericana \"Good Times\".\nI Jeffersons rappresenteranno, con situazioni pi\u00f9 o meno esilaranti, il punto d'incontro tra due differenti stili di vita e due mondi culturali: quello afroamericano e povero di Harlem, dal quale proviene e da cui \u00e8 riuscita a tirarsi fuori, e quello attuale, fatto di ricchezza, opulenza ed amici bianchi. Il filo conduttore della serie risulter\u00e0 il tema dell'inserimento di una famiglia di colore nello stesso tessuto sociale dell'alta borghesia, composta per la stragrande maggioranza da bianchi, ad esempio il loro consuoceri e vicini del piano di sopra, i coniugi Tom ed Helen Willis, spesso presi in giro da George per il loro matrimonio interrazziale (il primo ad esser stato proposto al pubblico televisivo americano), e lasciando allo spettatore, dietro le risate, le analisi sulle differenze dei valori che si contrappongono. Gli episodi tendenzialmente si svolgono attraverso buffi episodi di vita quotidiana, con la partecipazione di altri protagonisti, come ad esempio il figlio Lionel, la domestica, il vicino Mr. Bentley, altri vicini di casa, il portiere del palazzo, il barista Charlie, ecc. Le scene si svolgono spesso nel centro del soggiorno dell'appartamento, oltre che in cucina e sul pianerottolo.\nAlcuni personaggi principali.\nLionel e Jenny.\nGli amici e vicini di casa del piano di sopra, i Willis, sono anche i consuoceri dei Jefferson; il loro unico figlio Lionel infatti, ha sposato Jenny Willis (Berlinda Tolbert); tuttavia, l'attore Mike Evans (\"Lionel\") abbandon\u00f2 lo show dopo la prima stagione, e al suo posto venne scritturato Damon Evans (nessuna parentela con il primo), che interpret\u00f2 il ruolo di Lionel fino alla quarta stagione, per poi l'intera coppia scomparire negli episodi successivi. I due fidanzati si sposano in un rocambolesco e improvvisato matrimonio, organizzato proprio nell'appartamento, durante un episodio della terza stagione. \nIl primo attore, Mike Evans, ritorner\u00e0 quindi nel cast soltanto nel 1980, quando il personaggio della Tolbert, Jenny, verr\u00e0 reinserito nella serie come incinta della loro unica figlia, Jessica.\nI personaggi di Lionel e Jenny riappariranno ancora nell'ottava stagione, dove verranno esposti i loro primi problemi coniugali, in una speciale doppia puntata dal titolo \"The Separation\". Nel 1982, Lionel, nel frattempo trasferito per lavoro in Giappone, riapparir\u00e0 a sorpresa ancora nella serie in un episodio della nona stagione, per poi fare ancora le sue ultime due apparizioni durante un'altra doppia puntata, dal titolo \"Sayonara\", dell'undicesima e ultima stagione del telefilm, dove i due si separeranno definitivamente.\nLe principali guest-star nel corso della serie.\nMolti furono i personaggi all'epoca famosi negli Stati Uniti che apparvero brevemente nella sitcom, tra cui:\nLa sigla.\nJa'net DuBois (sitcom \"Good Times\") e Jeff Barry furono gli autori del testo della sigla del telefilm, il brano rhythm and blues \"Movin' On Up\", cantata dalla stessa Dubois con l'accompagnamento di un coro gospel. La sigla di chiusura \u00e8 sempre lo stesso motivo, ma pi\u00f9 lento.\nIl brano ebbe un ritorno di notoriet\u00e0 durante gli anni novanta e duemila, grazie alla sua inclusione in spot televisivi americani e ad altri riferimenti vari: per esempio, fu omaggiata nella canzone del rapper Nelly \"Batter Up\" (che vide la partecipazione di Hemsley nei panni di un telecronista di baseball, che nel video \"balla\" con le movenze di George Jefferson) e in \"Gettin' Jiggy Wit It\" di Will Smith, dove una strofa del testo recita: \"\u00abNow they give it to me nice and easy/Since I moved up like George and Weezie\u00bb\".\nLa canzone, inoltre, fu inserita nel film del 2006 \"Garfield 2\". In questo caso, il brano venne cantato da Bill Murray (che doppi\u00f2 Garfield nella versione originale della pellicola). Nel 2008, il brano fu ancora citato nel film \"Tropic Thunder\", mentre nel 2019 fu riproposta dalla cantante Jennifer Hudson per lo speciale su Jefferson della ABC Television.\nNel 2020, il brano venne nuovamente riproposto sul web, a tributo della scomparsa della Dubois, nel febbraio dello stesso anno."}
{"id": "1074896", "revid": "287204", "url": "https://it.wikipedia.org/wiki?curid=1074896", "title": "J\u00e9r\u00e9my Gavanon", "text": "Carriera.\nHa iniziato la sua carriera nella Ligue 1 francese nella stagione 2003-2004, giocando sole due partite in stagione con l'Olympique Marsiglia; l'anno seguente, ha giocato otto partite da titolare con la stessa maglia del Marsiglia per poi trasferirsi nel 2005-2006 al Clermont, una squadra di Ligue 2, dove ha trovato un posto da titolare. Si ritira il primo luglio del 2014, dopo aver giocato per anni al Cannes."}
{"id": "1074901", "revid": "159018", "url": "https://it.wikipedia.org/wiki?curid=1074901", "title": "Mongibello", "text": ""}
{"id": "1074902", "revid": "20654", "url": "https://it.wikipedia.org/wiki?curid=1074902", "title": "Krumen", "text": "I Krumen sono una popolazione africana.\nEtimologia.\nSi riteneva a torto che questa parola derivasse dal vocabolo inglese \"crew\" (equipaggio), invece deriva dal nome di una trib\u00f9 della costa liberiana \"Kraoh\" composta da abili pescatori usi ad affrontare le onde dell'Atlantico su fragili piroghe.\nUbicazione.\nI Kru propriamente detti vivono nella stretta striscia di costa compresa tra il fiume Sino e Capo Palmas ubicati in cinque villaggi principali: Kruber, Little Kru, Settra Kru, Nana Kru e King Williams Town. Hanno parecchi insediamenti dalla Sierra Leone a Grand Bassa, fino a Monrovia. \nIl loro numero si aggira attorno alle 40.000 unit\u00e0.\nImpiego di Krumen a bordo di navi mercantili.\nDa sempre considerati abili marinai, i Krumen (talvolta indicati nella forma scritta anche come Kroomen) venivano arruolati per temporanei imbarchi a bordo delle navi europee in navigazione entro il Golfo di Guinea, per affiancare i marittimi nazionali in lavori duri, quali tirare cime, issare carichi e altre pratiche marinaresche.\nLa consuetudine di arruolare Krumen su navi europee, \u00e8 iniziata nel secolo XVIII proseguendo fino alla seconda met\u00e0 del secolo XX, quando le tradizionali navi da carico per il trasporto di merce varia, anche italiane, sono state ampiamente sostituite dalle attuali e moderne navi portacontainer.\nA bordo, i Krumen sottostavano ai comandi di un nostromo locale chiamato Kakatu\u00e0 il quale provvedeva anche a formare le squadre a terra prima dell'imbarco, selezionando a sua discrezione il personale da reclutare.\nIn realt\u00e0, almeno nei tempi pi\u00f9 recenti, tra i Krumen veniva arruolato, probabilmente per motivi economici, anche personale di altre etnie originarie da paesi dell'entroterra africano come Alto Volta e perfino Mali e perci\u00f2 meno esperto nelle arti marinaresche, rispetto a coloro che provenivano tradizionalmente dalla regione costiera del Kru, dove il pi\u00f9 importante centro per il reclutamento degli equipaggi era a Sassandra, in Costa d'Avorio."}
{"id": "1074914", "revid": "110157", "url": "https://it.wikipedia.org/wiki?curid=1074914", "title": "Garrett Birkhoff", "text": "Biografia.\nFiglio del matematico George David Birkhoff, inizi\u00f2 a frequentare l'Universit\u00e0 di Harvard nel 1928, dopo aver ricevuto meno di sette anni di istruzione formale. Completati gli studi ad Harvard nel 1932, si spost\u00f2 all'universit\u00e0 di Cambridge in Inghilterra per studiare fisica matematica ma decise poi di dedicarsi all'algebra astratta sotto la guida di Philip Hall. Durante un periodo trascorso in visita all'Universit\u00e0 di Monaco, incontr\u00f2 Constantin Carath\u00e9odory che gli segnal\u00f2 due testi importanti sull'algebra astratta e sulla teoria dei gruppi, rispettivamente di Bartel van der Waerden e di Andreas Speiser.\nBirkhoff non ottenne mai il PhD, un titolo accademico inglese che all'epoca non aveva una particolare rilevanza, e addirittura non ottenne neppure il titolo di Master of Arts. Tuttavia, essendo stato membro della Harvard's Society of Fellows nel periodo 1933-36, pass\u00f2 il resto della sua carriera insegnando ad Harvard. Da questi fatti si pu\u00f2 intuire quale fosse il numero e la qualit\u00e0 degli articoli di Birkhoff pubblicati entro il venticinquesimo anno di vita.\nDurante gli anni trenta, Birkhoff, insieme ai suoi colleghi dell'universit\u00e0 di Harvard, Marshall Stone e Saunders Mac Lane, fece progredire in modo sostanziale l'insegnamento e lo studio dell'algebra astratta negli Stati Uniti. Nel 1941 insieme a MacLane pubblic\u00f2 \"A Survey of Modern Algebra\", il primo libro di testo per gli studenti universitari sull'argomento in lingua inglese. Un insieme di lavori scritti negli anni trenta, culminati nella monografia \"Lattice Theory\" (1940), trasform\u00f2 la teoria dei reticoli in una delle principali branche dell'algebra astratta. Il suo articolo \"On the Structure of Abstract Algebras\", pubblicato nel 1935, diede inizio ad una nuova branca della matematica, l'algebra universale. L'approccio di Birkhoff verso questo argomento fu influenzato dall'omonima monografia di Alfred North Whitehead, il \"Trattato di algebra universale\", pubblicato nel 1898.\nDurante e dopo la seconda guerra mondiale, gli interessi di Birkhoff si spostarono verso ci\u00f2 che egli defin\u00ec \"matematica ingegneristica\". Durante il conflitto bellico lavor\u00f2 ad applicazioni della matematica basate sull'uso del radar e nel campo della balistica. Questo periodo di lavoro, incentrato sullo sviluppo delle armi culmin\u00f2, nei suoi testi sulla fluidodinamica \"Hydrodynamics\" (1950) e \"Jets, Wakes and Cavities\" (1957). Birkhoff fu amico di John von Neumann e si interess\u00f2 da vicino alla nascita del calcolatore elettronico. Il suo lavoro di ricerca e di consulenza, specialmente per la General Motors, segn\u00f2 l'inizio dell'uso dei metodi computazionali, come l'algebra lineare numerica e la rappresentazione delle curve mediante la spline cubica.\nBirkhoff ha pubblicato oltre 200 articoli ed \u00e8 stato relatore nella stesura di oltre 50 tesi di dottorato. \u00c8 stato membro della National Academy of Science e della American Academy of Arts and Sciences."}
{"id": "1074916", "revid": "4106", "url": "https://it.wikipedia.org/wiki?curid=1074916", "title": "Alberich Zwyssig", "text": ""}
{"id": "1074918", "revid": "124481689", "url": "https://it.wikipedia.org/wiki?curid=1074918", "title": "Violent Femmes", "text": "I Violent Femmes sono un gruppo musicale alternative rock/country punk statunitense formatosi a Milwaukee (Wisconsin) nel 1980.\nI membri fondatori sono Brian Ritchie (basso elettrico) , Victor DeLorenzo (sezione ritmica) e Gordon Gano (voce e chitarra) .\nStile.\nLa loro musica \u00e8 una miscela di punk rock, folk e country che li rese subito non etichettabili e sono tra i primi gruppi rock ad essere stati accreditati come band indie rock.\nStoria del gruppo.\nBrian Ritchie e Victor DeLorenzo hanno fondato il gruppo ed hanno contattato Gordon Gano, che \u00e8 diventato cantante e chitarrista. Nel primo periodo d'attivit\u00e0 il gruppo ha collaborato con James Honeyman-Scott (The Pretenders) e Chrissie Hynde.\nNell'aprile 1983 il gruppo ha pubblicato l'album di debutto, l'eponimo \"Violent Femmes\", prodotto da Mark Van Hecke e registrato tra Lake Geneva (Wisconsin) e Londra che contiene le canzoni \"Blister in the Sun\", \"Gone Daddy Gone\" e \"Add It Up\" diventate con gli anni dei classici del folk punk. L'album \u00e8 stato certificato disco di platino otto anni dopo la sua pubblicazione e risulta il pi\u00f9 famoso ed importante disco della produzione del gruppo.\nNel giugno 1984 esce il secondo lavoro \"Hallowed Ground\", in cui il gruppo vira verso la musica country e introduce temi spirituali.\nIl terzo album \"The Blind Leading the Naked\" segna un avvicendamento nella produzione: Jerry Harrison (Talking Heads) \u00e8 il produttore di questo disco, che viene pubblicato nel 1986 come i precedenti dalla Slash Records.\nSuccessivamente il gruppo si scioglie per un breve periodo, durante il quale Gano pubblica un album solista (nel 1987) come risultato del progetto parallelo chiamato Mercy Seat. Ritchie anche intraprende la carriera solista.\nIl gruppo ritorna insieme nel 1988, anno in cui viene realizzato \"3\", pubblicato nei primi mesi del 1989. Il titolo del disco si riferisce al fatto che tre membri del gruppo (Gano, Ritchie e DeLorenzo) hanno suonato solo tre strumenti (rispettivamente chitarra, basso e batteria), ai quali hanno aggiunto tastiere e sassofoni. Per la produzione il gruppo si \u00e8 avvalso della collaborazione di Warren A. Bruleigh.\nNell'aprile 1991 viene pubblicato \"Why Do Birds Sing?\", album che segna il passaggio alla Reprise Records. Il disco, prodotto da Michael Beinhorn, \u00e8 accompagnato dal singolo \"American Music\".\nNel 1993 DeLorenzo lascia il gruppo per dedicarsi esclusivamente alla carriera solista. Guy Hoffman (membro di Oil Tasters e BoDeans) viene arruolato come batterista e cantante nel tour di promozione della raccolta \"Add It Up (1981\u20131993)\", pubblicata nel settembre 1993. Nei successivi anni il gruppo realizza diverse colonne sonore e progetti paralleli come raccolte e materiale promozionale.\nIl primo album in studio con Hoffman in formazione \u00e8 \"New Times\" pubblicato nel maggio 1994 per la Elektra Records. \n\"Rock!!!!!\" viene pubblicato circa un anno dopo ed \u00e8 il primo album dai tempi di \"Hallowed Ground\" a non entrare nella classifica statunitense Billboard 200.\nNell'agosto 2001 viene reso disponibile solo in formato MP3 sul sito eMusic.com \"Something's Wrong\", disco di rarit\u00e0, versioni alternative e demo.\nNel 2003, in occasione del decennale, l'album di debutto viene ripubblicato dalla Rhino Records.\nAl contempo DeLorenzo chiede ed ottiene il permesso di rientrare nel gruppo, che a questo punto si ristabilisce nella sua formazione iniziale.\nNel 2005 il gruppo ritorna con un'altra collezione, \"Permanent Record: The Very Best of Violent Femmes\", e con un DVD intitolato \"Permanent Record \u2013 Live &amp; Otherwise\", che contiene estratti live e videoclip.\nDopo il tour di promozione di \"Freak Magnet\", inoltre, Gano decide di non pubblicare pi\u00f9 nuova musica, ma comunica che la band continua la propria attivit\u00e0 dal vivo.\nNel 2007 si crea una diatriba legale all'interno del gruppo, con Gano e Ritchie contrapposti riguardo alla cessione alla Wendy's dei diritti di pubblicit\u00e0 per la canzone \"Blister in the Sun\". Il gruppo distribuisce una cover di \"Crazy\" dei Gnarls Barkley dopo che questi ultimi avevano reinterpretato \"Gone Daddy Gone\".\nNel 2009 il gruppo si scioglie a seguito della querelle ancora non risolta tra Gano e Ritchie.\nNel 2013 il gruppo ritorna insieme tenendo alcuni concerti in occasione di diverse partecipazioni a festival americani, tra cui il Coachella Valley Music and Arts Festival ed il Summerfest."}
{"id": "1074919", "revid": "125591282", "url": "https://it.wikipedia.org/wiki?curid=1074919", "title": "Umberto Smaila", "text": "Il suo esordio avvenne negli anni settanta insieme al gruppo comico I Gatti di Vicolo Miracoli, con i quali ha partecipato a numerosi film e programmi televisivi, avendo anche modo di esprimersi in qualit\u00e0 di musicista.\nDopo lo scioglimento del gruppo, ha avuto un periodo di notoriet\u00e0 come conduttore televisivo, presentando alcuni quiz nel day-time di Canale 5 e legando la sua immagine al sex show cult \"Colpo grosso\", trasmissione di Italia 7 che fece discutere l'opinione pubblica per alcune stagioni televisive dal 1987 al 1992.\nDagli anni novanta ha diradato le sue apparizioni televisive, concentrandosi sul cinema e sull'attivit\u00e0 d'imprenditore, dedicandosi ai locali \"Smaila's\" da lui aperti in varie parti del mondo.\nBiografia.\nUmberto Smaila nasce a Verona da famiglia d'origine fiumana; entrambi i genitori infatti sono esuli fiumani giunti profughi nella citt\u00e0 scaligera, dove si stabilirono nel 1949, un anno prima della nascita di Umberto. Sia i genitori che Umberto non hanno tagliato i legami con la citt\u00e0 e la regione d'origine, ritornandoci frequentemente. Pass\u00f2 l'infanzia e l'adolescenza nel quartiere Golosine, situato all'estrema periferia sud della citt\u00e0 scaligera.\nSmaila inizia la sua carriera nel 1971 insieme a Jerry Cal\u00e0, Franco Oppini, Gianandrea Gazzola, Nini Salerno e Spray Mallaby con il gruppo cabarettistico I Gatti di Vicolo Miracoli. Il debutto avvenne al Derby Club di Milano. Nel 1972 pubblicano l'album \"I Gatti di Vicolo Miracoli\". Le prime apparizioni televisive dei \"Gatti\" sono ne \"Il Dirodorlando\" del 1975, sull'allora Programma Nazionale della Rai, una sorta di quiz per ragazzi condotto da Ettore Andenna.\nNel 1974 Gianandrea Gazzola e Spray Mallaby abbandonano il gruppo, mentre rientra Franco Oppini, che aveva gi\u00e0 fatto una breve apparizione nel gruppo al suo inizio. Diventano celebri nel programma \"Non stop\" del 1977 per la regia di Enzo Trapani. Nel 1978 \u00e8 ospite a \"Lo sprolippio\", condotto da Claudio Lippi. Nello stesso anno partecipa al variet\u00e0 \"Cabarout\", che vedeva tra gli altri ospiti Giorgio Faletti e Massimo Boldi. La canzone di successo del gruppo fu \"Capito?!\".\nNel 1981 Jerry Cal\u00e0 esce dal gruppo per intraprendere la carriera da solista, mentre i tre \"Gatti\" superstiti continuano l'attivit\u00e0. Nel 1985 partecipano al variet\u00e0 \"Quo Vadiz?\" e al gioco a quiz \"Help!\", dove Smaila conduce il programma insieme a Fabrizia Carminati nel ruolo di valletta e i \"Gatti\" improvvisano vari sketch e candid camera. La canzone \"Verona Beat\", che al sabato era sigla di chiusura del programma, diventer\u00e0 anche la canzone simbolo dello scudetto dell'Hellas Verona.\nNel 1986 sostituisce Marco Columbro alla conduzione del gioco a quiz \"C'est la vie\". L'anno successivo conduce il quiz cult \"Colpo grosso\", in onda sul neonato circuito Italia 7 e nel 1989 un nuovo gioco a quiz intitolato \"Babilonia\". Nel 1991 Smaila interpreta il ruolo di Luigi XIII di Francia nel musical \"I Tre Moschettieri\", in onda su Canale 5. Nel 1992 partecipa a \"Buona Domenica\" con Harold \"Harry\" Davies.\nNel 2010 Smaila conduce con il figlio Rudy su Antennatre il programma \"In viaggio con pap\u00e0\", dove entrambi si confrontano su temi diversi.\nSmaila nel corso degli anni ha aperto con il marchio \"Smaila's\" circa 10 locali in posti quali Sharm el-Sheikh, Latina, Poltu Quatu, Gallipoli, Verona e Tropea. Altri ancora sono presenti sulle \"Navi Grimaldi\" per la Spagna. In tali locali spesso \u00e8 accompagnato dal figlio Rudy.\nA gennaio 2014 esce su etichetta Saifam il suo nuovo album \"Smailas III\", contenente un brano scritto per lui da Andrea Mingardi e prodotto da Alex Intermite oltre che dallo stesso Smaila.\nNel 2022 per il film \"Tre sorelle\" con la regia di Enrico Vanzina firma, insieme a Enrico Vanzina e Silvio Amato, la colonna sonora \"Io con me\" interpretata da Annalisa Minetti."}
{"id": "1074924", "revid": "1305772", "url": "https://it.wikipedia.org/wiki?curid=1074924", "title": "Tibetano", "text": ""}
{"id": "1074927", "revid": "1005847", "url": "https://it.wikipedia.org/wiki?curid=1074927", "title": "Assemblea consultiva islamica", "text": "Il Majles dell'Iran (in ), ufficialmente chiamato Assemblea consultiva islamica, definito anche come parlamento iraniano, \u00e8 l'organismo legislativo della Repubblica Islamica dell'Iran. Si compone di 290 seggi, assegnati durante le elezioni politiche. Dal 14 marzo 2008 il presidente dell'Assemblea \u00e8 Ali Larijani.\nSotto gli Sci\u00e0.\nInizialmente, il \"Majles\" era una camera legislativa creata nel 1906, per concessione dello sci\u00e0 Mozaffar al-Din Shah Qajar a seguito alla rivoluzione costituzionale iraniana, condotta in maniera non violenta con un sit-in presso l'ambasciata inglese ed alcuni Santuari dai pi\u00f9 politicizzati tra i capi del clero sciita (in particolare Tabataba'i e Behbahan), in alleanza con i grandi mercanti di Teheran e con gli attivisti delle \"anjoman\", associazioni laiche di intellettuali e funzionari governativi create sul modello occidentale per tentare di modernizzare l'Iran. I costituzionalisti furono tuttavia ben presto abbandonati al loro destino dagli inglesi che, nel 1907, si accordarono per la spartizione della Persia in zone d'influenza con i russi. Questo permise l'intervento militare zarista a favore della restaurazione assolutista ed il Parlamento di Teheran fu bombardato dai russi nel 1908. I costituzionalisti resistettero tuttavia a Tabriz e nel Sud e riconquistarono la capitale nel 1909. Il Parlamento assunse allora un consulente americano, il banchiere di New York Morgan Shuster, per risanare le finanze pubbliche.\nQuando questi cerc\u00f2 di esigere il pagamento delle imposte anche alla grande nobilt\u00e0 Qajar, questa chiese nuovamente aiuto alla Russia e le truppe zariste intervennero una seconda volta per schiacciare i costituzionalisti ed imporre l'assolutismo. Dopo qualche anno i persiani tornarono tuttavia ad eleggere un nuovo Majles (il terzo) ed il sistema parlamentare sopravvisse quindi alla repressione. Nel 1925 il Parlamento vot\u00f2 per il cambio di dinastia dai Qajar ai Pahlavi, il nuovo Sci\u00e0 Reza Pahlavi avvi\u00f2 ben presto un regime autoritario in cui il ruolo del Majlis era sostanzialmente solo formale. Chi si oppose, come l'Ayatollah Modarres e Mohammad Mossadeq fu perseguitato.\nLa Camera entr\u00f2 in funzione in modo effettivo solo sotto durante la seconda guerra mondiale, con l'occupazione alleata e l'ascesa al trono dello sci\u00e0 Mohammad Reza Pahlavi. Negli anni Cinquanta torn\u00f2 alla politica attiva Mohammad Mossadeq che divenne primo ministro e fece approvare la nazionalizzazione del petrolio nel 1951 e per altri provvedimenti minori. Nel 1953 Mossadeq abol\u00ec il Majles per governare con poteri eccezionali, ma fu deposto da un colpo di Stato (operazione Ajax). Da allora i poteri del Parlamento furono limitati ed il governo torn\u00f2 ad essere autocratico. Nel 1963, con un \"mezzo consenso\" dello sci\u00e0, vennero ammesse anche le donne (nella Repubblica Islamica, esse hanno gli stessi diritti). Allora, il \"Majles\" si chiamava Assemblea nazionale consultiva (\u0645\u062c\u0644\u0633 \u0634\u0648\u0631\u0627\u06cc \u0645\u0644\u06cc, \"Majles Sh\u016br\u0101ye Mill\"\u012b).\nLa Repubblica Islamica.\nCon la rivoluzione iraniana, i grandi sconvolgimenti politici portarono all'abolizione del Senato e, nel 1989, alla formazione dell'Assemblea consultiva islamica. L'Iran diventava una repubblica con un Parlamento monocamerale.\nQuale organismo legislativo, il \"Majles\" ha il compito di discutere, approvare o respingere le leggi. Differentemente da molti altri paesi del mondo, esso non elegge il presidente della Repubblica, i cui candidati vengono presentati dal Consiglio dei Guardiani della Costituzione e successivamente uno di loro viene scelto dal popolo tramite elezione a suffragio universale.\nSedi.\nDal 1979 il parlamento ha utilizzato l'edificio del precedente Senato dell'Iran. Un nuovo palazzo fu costruito per l'Assemblea presso piazza Baharestan nel centro di Teheran, vicino al vecchio edificio del Parlamento Iraniano che fu utilizzato dal 1906 al 1979 (l'immagine di questo edificio \u00e8 quello raffigurato nel retro della banconota da 100 rial. Dopo diversi dibattiti, il trasloco venne finalmente approvato nel 2004. La prima seduta del parlamento nella sede attuale avvenne il 16 novembre 2004."}
{"id": "1074928", "revid": "125832876", "url": "https://it.wikipedia.org/wiki?curid=1074928", "title": "Jerry Cal\u00e0", "text": "Componente del gruppo cabarettistico I Gatti di Vicolo Miracoli agli albori della sua carriera, ha raggiunto la popolarit\u00e0 negli anni ottanta interpretando commedie di successo e divenendo uno dei volti pi\u00f9 noti della commedia italiana dell'epoca.\nHa interpretato anche ruoli drammatici in film di Gian Luigi Polidoro (\"Sottozero\"), Pupi Avati (l'episodio d'apertura di \"Sposi\") e Marco Ferreri, vincendo sotto la regia di quest'ultimo il \"Premio del Gotha della Critica italiana\" come miglior attore al Festival internazionale del cinema di Berlino nel 1993, per la sua interpretazione in \"Diario di un vizio\".\nBiografia.\nL'infanzia e i primi anni.\nJerry Cal\u00e0 nasce a Catania da Salvatore Cal\u00e0 e Maria Rosa Fichera; il bisnonno paterno, Calogero Cal\u00e0, originario di San Cataldo, emigr\u00f2 nella citt\u00e0 etnea negli anni venti. All'et\u00e0 di due anni, a causa del lavoro del padre ferroviere, si trasferisce con la famiglia dapprima a Milano, dove frequenta le scuole elementari e in seguito definitivamente a Verona, dove ultima le scuole medie e consegue il diploma presso l'Istituto superiore Aleardo Aleardi, dopo aver frequentato nei precedenti quattro anni il liceo classico Scipione Maffei. \u00c8 a Milano che Calogero assume il soprannome di Jerry, datogli scherzosamente da alcuni compagni di scuola divertiti dalle sue imitazioni di Jerry Lewis.\nNegli anni veronesi entra a far parte della formazione beat adolescenziale Pick-ut, che per\u00f2 presto abbandona per entrare nel maggiormente consolidato gruppo beat Le Ombre. Frequentando il Maffei entra inizialmente nel gruppo teatrale e canoro Studio 24, da cui usciranno nel 1971 I Gatti di Vicolo Miracoli. Cal\u00e0 esce dagli Studio 24, prima per terminare gli studi superiori e conseguire il diploma, poi perch\u00e9 trasferitosi a Bologna per frequentare l'Universit\u00e0, iscrivendosi a Lettere Antiche, ma non riuscendo a terminare gli studi.\nGli esordi con I Gatti di Vicolo Miracoli.\nTornato a Verona Jerry Cal\u00e0 viene coinvolto da Umberto Smaila nella formazione di un nuovo gruppo teatrale e musicale composto dai reduci rimasti dello Studio 24, che comprende anche Nini Salerno, Gianandrea Gazzola, Spray Mallaby e Franco Oppini. Quest'ultimo tuttavia ne fuoriesce subito per rientrare nel 1974 sostituendo Gazzola e Mallaby.\nAgli inizi del 1971 il gruppo prende cos\u00ec il nome de I Gatti di Vicolo Miracoli, trasferendosi prima a Roma e poi a Milano dove, scoperto da Cino Tortorella, viene lanciato dal Derby. I \"Gatti\" approdano in seguito alla televisione, raggiungendo il successo nel 1977 con la partecipazione al programma \"Non stop\" diretto da Enzo Trapani.\nI Gatti di Vicolo Miracoli incidono tre album e numerosi singoli, tra cui \"Prova\", \"Capito?!\" e \"Ciao\", ispirati ai tormentoni lanciati da Cal\u00e0 in televisione. Nel 1980 i \"Gatti\" debuttano al cinema nella pellicola di Carlo Vanzina \"Arrivano i gatti\", cui fa seguito l'anno successivo \"Una vacanza bestiale\". Ambedue i film si rivelano dei successi e la Dean Film, assieme ai fratelli Carlo ed Enrico Vanzina, offre un contratto a Jerry Cal\u00e0 per ulteriori tre film da solista.\nLa carriera come attore.\nA seguito del grande successo ottenuto dal film di Carlo Vanzina \"I fichissimi\" (1981), di cui \u00e8 protagonista assieme a Diego Abatantuono, Cal\u00e0 lascia I Gatti di Vicolo Miracoli convinto dall'amico e collega Bud Spencer sul set di \"Bomber\" (1982) di Michele Lupo, lanciando cos\u00ec la propria carriera cinematografica solista col contributo di Claudio Bonivento, il suo agente dell'epoca. Da allora interpreta numerosi film comici di successo, a partire da \"Vado a vivere da solo\", il suo primo film da protagonista assoluto, diretto nello stesso anno da un esordiente Marco Risi e per il quale compone anche l'omonimo 45 giri.\nNel 1983 interpreta il personaggio muto Parola nel film \"Al bar dello sport\", tra i suoi maggiori successi, di cui \u00e8 coprotagonista assieme a Lino Banfi per la regia di Francesco Massaro. Inizialmente rifiut\u00f2 pi\u00f9 volte di interpretare la parte, dandosi per malato in modo da saltare le prove e posticipare l\u2019inizio delle riprese, perch\u00e9 riteneva che il pubblico non avrebbe gradito un film dove non poteva pronunciare nessuno dei suoi tormentoni, specie nel suo periodo di massima popolarit\u00e0. Convinto poi dall\u2019amico Lino Banfi e dai produttori Cal\u00e0 si prepar\u00f2 al ruolo seguendo il metodo Strasberg frequentando per un mese un gruppo di sordomuti studiandone i movimenti e il comportamento. L\u2019interpretazione di Cal\u00e0 verr\u00e0 sorprendentemente apprezzata da alcuni degli stessi critici che ne avevano pesantemente stroncato tutti i film precedenti, paragonata da alcuni nel suo piccolo alle prove attoriali dei volti del cinema muto come Buster Keaton.\nSeguono poi nello stesso anno altre due pellicole di Vanzina, \"Sapore di mare\" e \"Vacanze di Natale\", che - forti di un grande successo al botteghino - ne consacrano definitivamente la carriera di attore. Nel primo film interpreta Luca, un ricco e viziato \"figlio di pap\u00e0\" alle prese con le vacanze estive a Forte dei Marmi; nel secondo Billo, cantante e pianista donnaiolo che lavora presso il piano bar del Vip Club di Cortina d'Ampezzo, entrambi tra i suoi personaggi pi\u00f9 celebri.\nIl fortunato sodalizio cinematografico con Vanzina prosegue cos\u00ec grazie all'uscita di \"Vacanze in America\" (1984), che si rivela anch'esso un successo economico, pur non riuscendo a eguagliare l'incasso dei due titoli dell'anno precedente a causa dello scontro al botteghino con \"Non ci resta che piangere\" dell'accoppiata Benigni-Troisi, e \"Yuppies - I giovani di successo\" (1986), dove interpreta Giacomo, caricatura dell'imprenditore meneghino della Milano da bere. Nello stesso anno - stavolta diretto da Enrico Oldoini - esce anche il seguito \"Yuppies 2\", che diventa il suo maggior successo commerciale con un introito di quattordici miliardi di lire.\nLancia inoltre nuovi tormentoni divenuti molto popolari in altri celebri film da lui interpretati durante gli anni ottanta, tra i quali: \"Domani mi sposo\" (1984) ancora di Francesco Massaro; \"Un ragazzo e una ragazza\" (1984) e \"Colpo di fulmine\" (1985), nuovamente diretti da Marco Risi; \"Il ragazzo del Pony Express\" (1986) di Franco Amurri, per il quale incide assieme a Umberto Smaila il singolo \"Pony Express Time\"; \"Rimini Rimini\" (1987) di Sergio Corbucci; \"Delitti e profumi\" (1988) di Vittorio De Sisti (per il quale sempre l'anno precedente era gi\u00e0 stato protagonista della serie televisiva in sei episodi \"Professione vacanze\"); \"Fratelli d'Italia\" (1989) di Neri Parenti.\nSuccessivamente rifiuta il contratto a lui offerto da Aurelio De Laurentiis, produttore di alcuni dei suoi film di maggior successo, a causa di divergenze creative ed economiche, allontanandosi quindi artisticamente dai suoi amici e colleghi Massimo Boldi e Christian De Sica, che resteranno cos\u00ec gli unici protagonisti dei \"cinepanettoni\". Si rilancia quindi al cinema col film \"Abbronzatissimi\" (1991), diretto da Bruno Gaburro, anch'esso tra i suoi pi\u00f9 rilevanti esiti e che si rivela un successo economico con 4 miliardi di lire d'introito.\nLa svolta drammatica.\nSempre nel 1993 si affaccia al cinema d'autore col grottesco \"Diario di un vizio\" diretto da Marco Ferreri, in un per lui inedito ruolo drammatico. Nel film interpreta infatti Benito Balducci, uomo romano disturbato mentalmente a cui rimangono sempre meno mesi di vitalit\u00e0 a causa del suo pessimo stile esistenziale, interpretazione che gli vale il \"premio del gotha della critica italiana\" come miglior attore al Festival internazionale del cinema di Berlino. A Berlino riceve anche il plauso di Natalia Aspesi e Aldo Grasso, oltre alle scuse di molti dei critici che in passato avevano stroncato buona parte dei suoi lavori definendoli leggeri e goliardici.\nMalgrado le scuse, per\u00f2, questi ultimi avrebbero ripreso a stroncare i lavori di Cal\u00e0 appena conclusa la breve parentesi drammatica. Nonostante il plauso al Festival di Berlino, quando \"Diario di un vizio\" esce in sala non si rivela un successo economico e registra un incasso nettamente inferiore alla media delle commedie che era solito interpretare Cal\u00e0. Questo gli rende difficile il salto nel cinema d'autore e lo fa cadere in un periodo di depressione: infatti nonostante i favori dei critici nei confronti della sua interpretazione e, in generale, del film che \u00e8 divenuto materia di studio negli indirizzi cinematografici delle universit\u00e0, i registi drammatici continuano a snobbarlo ritenendolo troppo legato al cinema comico.\nL'unica proposta che arriva \u00e8 quella di Cecchi Gori per girare \"Abbronzatissimi 2 - Un anno dopo\", sempre sotto la regia di Gaburro: Cal\u00e0 si dice inizialmente scettico e chiede cos\u00ec un consiglio proprio a Marco Ferreri, il quale gli risponde di non montarsi la testa e di interpretare assolutamente il sequel di \"Abbronzatissimi\" perch\u00e9, a detta sua, l'attore \u00e8 come una prostituta e deve accettare ogni ruolo indipendentemente dal genere.\nIl debutto alla regia e il grave incidente.\nNel 1994, dopo aver abbandonato la regia di un biopic drammatico sull'allora leader della Lega Nord Umberto Bossi - intitolato \"Il Longobardo\" - per via di divergenze creative con la Rai, rifiuta inizialmente quella di \"Chicken Park\", parodia demenziale dello spielberghiano \"Jurassic Park\", per poi invece cedere alle insistenti proposte del produttore Galliano Juso e finendo cos\u00ec con il dirigere per la prima volta s\u00e9 stesso. La pellicola, presentata alla quattordicesima edizione del Fantafestival di Roma, diventa un vero e proprio culto e viene direttamente trasmessa in prima serata su Italia 1 nel 1995 registrando un auditel di 4 milioni di telespettatori.\nIl 7 febbraio 1994, durante la fase del montaggio di \"Chicken Park\", rimane vittima di un grave incidente stradale a Verona, sul lung\u00e0dige, dove rischia di perdere la vita a causa della rottura dell'arteria femorale. Viene tuttavia operato in tempo all'ospedale di Borgo Trento, sempre a Verona, tornando a camminare nel 1995 dopo aver passato sei mesi spostandosi con l'ausilio di una sedia a rotelle. Durante questo periodo Cal\u00e0 rilascia alcune dichiarazioni sulle difficolt\u00e0 di accesso a diversi servizi da parte dei disabili nella citt\u00e0 di Roma.\nLa ripresa nella seconda met\u00e0 degli anni novanta.\nNel 1995 esce il secondo film di cui cura anche la regia, \"Ragazzi della notte\", ambientato nelle discoteche sul Lago di Garda e col quale si riallaccia al genere drammatico. L'opera approda nelle sale in 40 copie e incassa quasi un miliardo di lire.\nDue anni dopo torna dietro la macchina da presa col film \"Gli inaffidabili\", interpretato assieme ai ritrovati Gatti di Vicolo Miracoli. La pellicola non riesce a replicare il successo del precedente \"Ragazzi della notte\", incassando appena 163 milioni di lire al botteghino.\nSuccessivamente si allontana dal mondo del cinema, lanciandosi come cantante e showman in una serie di spettacoli che, attraverso le colonne sonore dei suoi film pi\u00f9 celebri, ripercorrono la sua carriera mischiando musica e cabaret. Il nuovo mestiere si rivela, a detta sua, molto gratificante e lo spettacolo approda anche in teatro, oltre che nelle varie piazze e locali d'Italia, tanto da spingerlo a pubblicare gli album \"E mi ritorni in mente\" (2001) e \"Gran Cal\u00e0 - Anni '60\" (2004), entrambi composti da brani musicali presenti appunto negli omonimi spettacoli teatrali. Ancora per il palcoscenico, nel 2002 interpreta la versione teatrale del celebre film \"Amici miei\" assieme a Franco Oppini e Nini Salerno, sotto la regia dello stesso Mario Monicelli.\nSempre alla fine degli anni novanta, riprende a recitare per il piccolo schermo con i film per la televisione \"Non chiamatemi pap\u00e0\" (1997), di Nini Salerno, e \"Amici di ghiaccio - Death Run\" (1999), di Curt M. Faudon, oltre alla fiction in quattro episodi \"Anni '60\", diretta da Carlo Vanzina e trasmessa in prima visione su Canale 5 dal 3 al 24 ottobre dello stesso anno. Nel 2002 ha interpretato il ruolo del Conte Lello Mascetti nell\u2019adattamento teatrale di Amici miei diretto da Mario Monicelli, gi\u00e0 regista dell\u2019omonimo film. \nIl ritorno sul grande schermo e le successive attivit\u00e0.\nNel 2006, dopo ben nove anni di assenza, torna al cinema come regista e interprete del film \"Vita Smeralda\", in cui si riallaccia idealmente a uno dei suoi pi\u00f9 grandi successi da attore, \"Sapore di mare\", volendo mostrare il grosso cambiamento delle generazioni e degli adolescenti nel corso degli anni: accompagnata dall'omonimo singolo, che si diffonde in rete e in radio, la pellicola esce il 14 luglio distribuita dalla Medusa Film. Nello stesso anno la Hobby &amp; Work Publishing d\u00e0 alle stampe la collana \"Jerry Cal\u00e0 Movies Collection\", che ripropone mensilmente in home video i suoi maggiori successi assieme a un magazine contenente informazioni e curiosit\u00e0 sui film e sulla sua carriera.\nOltre a debuttare nel doppiaggio, prestando la voce allo specchio magico nella versione italiana del film d'animazione USA \"Biancaneve e gli 007 nani\" (2009), continua ad autodirigersi in \"Torno a vivere da solo\" (2008), ideale sequel di \"Vado a vivere da solo\" presentato in concorso al Monte-Carlo Film Festival de la Com\u00e9die, mentre del televisivo \"Pip\u00ec Room\" (2011), ambientato nel mondo delle discoteche milanesi richiamandosi al suo \"Ragazzi della notte,\" egli \u00e8 soltanto regista.\nIl 28 giugno dello stesso anno, in occasione del suo sessantesimo compleanno, celebra i quarant'anni di carriera esibendosi al Teatro romano di Verona col suo show \"Non sono bello...piaccio!\", che poco dopo viene distribuito in Home Video appunto col titolo \"Non sono bello, piaccio! - 40 anni di carriera\". Nella stessa estate apre il locale \"Vita Smeralda\" a Poltu Quatu, nella Costa Smeralda della Sardegna, dove si esibisce fino a quando nel 2013 il locale chiude, per riaprire quattro anni dopo a Porto Rotondo.\nNel 2012 \u00e8 di nuovo al cinema - stavolta solamente come interprete - con i film \"Operazione vacanze\" di Claudio Fragasso ed \"E io non pago - L'Italia dei furbetti\" di Alessandro Capone, per i quali pubblica gli omonimi singoli.\nAttraverso una collaborazione con J-Ax tramite il programma \"Sorci verdi\", il 23 novembre 2015 pubblica online il singolo rap \"Ocio\", con il quale supera le due milioni e mezzo di visualizzazioni su Facebook.\nIl 19 aprile 2016 esce nelle librerie italiane la sua autobiografia \"Una vita da libidine\" pubblicata da Sperling &amp; Kupfer, scritta in collaborazione con Tommaso Labranca e che ispirer\u00e0 il titolo dell'omonimo show teatrale partito l'anno successivo. Il 13 giugno dello stesso anno \u00e8 ospite al Taormina Film Fest, dove riceve il \"Premio Cariddi\" e annuncia ufficialmente l'inizio delle riprese del film \"Odissea nell'ospizio\", nel quale ritorna a dirigersi assieme agli altri Gatti di Vicolo Miracoli: sar\u00e0 messo a disposizione su Chili il 2 ottobre di tre anni dopo. Il 19 dicembre viene pubblicato online il videoclip del singolo \"Ultimo\" de Il Pagante, di cui Cal\u00e0 \u00e8 protagonista: il video raggiunge le 8,1 milioni di visualizzazioni su YouTube.\nL'11 luglio 2018 viene pubblicato online il videoclip del suo singolo \"Un'altra estate che va\" (uscito cinque giorni prima), per il quale torna ancora una volta ad autodirigersi.\nIl 2 maggio 2020 partecipa ad un video di YouTube del duo comico del web iPantellas intitolato \"Come rimorchiare in videochiamata\", nel ruolo dello zio Gino, e il 29 giugno pubblica il singolo \"Un metro indietro\".\nIl 20 luglio 2021 celebra i propri 70 anni e i 50 di carriera con un concerto all\u2019Arena di Verona, nella citt\u00e0 dove appunto nel 1971 si formarono I Gatti di Vicolo Miracoli ed ebbe inizio la sua attivit\u00e0 musicale e cabarettistica. Lo show registra il tutto esaurito riempendo l\u2019anfiteatro per quanto concesso dalle norme di sicurezza contro la Pandemia di COVID-19 in Italia. Durante la serata, in radiovisione su Rtl 102.5, Cal\u00e0 \u00e8 accompagnato dalla sua band e un\u2019orchestra di 70 elementi diretta dal Maestro Diego Basso e duetta con numerosi artisti quali Fausto Leali, Massimo Boldi, Ezio Greggio, J-Ax, Sabrina Salerno, Gigliola Cinquetti, Maurizio Vandelli, Shel Shapiro, Fabio Testi, Katia Ricciarelli e Ivana Spagna, prima di riunirsi coi Gatti per omaggiare Roberto Puliero e Renato dei Kings, compianti volti storici del teatro e della musica veronese. Per l'occasione, il pastry chef Davide Selogna realizza una torta decorativa in pasta di zucchero raffigurante l'Arena di Verona, sormontata dalla sagoma stilizzata di Jerry Cal\u00e0. Il 9 settembre torna a esibirsi sul palco dell\u2019Arena per ricevere il Premio Diva Arena di Verona in occasione dei SEAT Music Awards. Lo stesso anno pubblica col fidato co-sceneggiatore Gino Capone il romanzo \"La lavadora\" ed \u00e8 autore della prefazione del libro di Matteo Renzoni \"Ho fatto trentuno\", la biografia ufficiale del suo amico Sergio Pellissier.\nNel 2022 annuncia il ritorno al cinema con il film \"Chi ha rapito Jerry Cal\u00e0?\", di cui cura la regia e dove interpreta s\u00e9 stesso.\nVita privata.\nNel 1984 sposa la conduttrice televisiva Mara Venier, dalla quale si separa tre anni dopo. Si risposa il 5 settembre 2002 con l'imprenditrice veronese Bettina Castioni, dalla quale il 16 gennaio 2003 ha il figlio Johnny, apparso sotto la regia del padre nei film \"Vita Smeralda\" e \"Torno a vivere da solo\" e nel videoclip della canzone \"Un'altra estate che va\". \n\u00c8 un tifoso del Chievo. Nel 1998 \u00e8 stato direttore artistico della stagione turistica nel comune di Cefal\u00f9 in Sicilia, incaricato dal sindaco Simona Vicari."}
{"id": "1074935", "revid": "1402351", "url": "https://it.wikipedia.org/wiki?curid=1074935", "title": "Piano di lottizzazione", "text": "Il piano di lottizzazione, in Italia, \u00e8 uno strumento urbanistico, di iniziativa prevalentemente privata, che si realizza per l'urbanizzazione di nuove aree e completare l'edificazione nelle zone di espansione.\nDescrizione generale.\nCome primo requisito, deve inserirsi nelle previsioni dello strumento urbanistico generale, ovvero il piano regolatore generale (che obbligatoriamente include, tra l'altro, quanto previsto dal Decreto ministeriale 2 aprile 1968, n. 1444 e pu\u00f2 imporre limiti pi\u00f9 stringenti) e, per effetto di varie modificazioni, del Piano strutturale comunale e del regolamento edilizio in vigore, secondo quanto stabilito con la legge 28 febbraio 1985, n. 47 che realizz\u00f2 il primo condono edilizio in Italia.\nPer la sua attuazione deve stipularsi una convenzione in cui i privati lottizzanti si impegnano a cedere gratuitamente, al comune, le aree per la realizzazione di opere di urbanizzazione primaria e secondaria e a corrispondere gli oneri per la realizzazione completa dell'urbanizzazione primaria e parte della secondaria. I lavori devono essere completati entro 10 anni. La realizzazione delle opere di urbanizzazione costituisce il presupposto che consente di richiedere i singoli titoli abilitativi per edificare.\n\u00c8 approvato dal consiglio comunale, dove conforme alle prescrizioni normative, su richiesta della parte interessata, proprietaria o superficiaria dell'area da lottizzare.\nContenuto.\nDal punto di vista normativo, il piano di lottizzazione \u00e8 equivalente al piano particolareggiato: viene compilato su mappa catastale (in genere scala 1:500) quindi \u00e8 formato dagli stessi elaborati: \nIter di approvazione.\nL'\"iter\" di approvazione di un piano di lottizzazione prevede la deliberazione della giunta comunale, l'esame della commissione consiliare competente, cui segue la prima approvazione (detta \"adozione\") in consiglio comunale. Dopo l'approvazione del consiglio comunale il piano di lottizzazione viene pubblicato all'albo pretorio per 45 giorni, durante i quali si accolgono le osservazioni dei cittadini e degli enti interessati.\nIl piano di lottizzazione viene inviato anche agli organi di pianificazione superiori: Regione e Provincia esprimono il loro parere secondo le leggi regionali in materia (eventualmente anche della Sovrintendenza ai Beni Culturali se il piano di lottizzazione interessa edifici o aree vincolate). La giunta lo approva con nuova delibera, accogliendo le eventuali osservazioni di Regione e Provincia, e lo presenta di nuovo in Consiglio Comunale (con un nuovo passaggio in commissione).\nUna volta approvato definitivamente viene stipulata la convenzione per le opere di urbanizzazione e il piano di lottizzazione diventa esecutivo."}
{"id": "1074946", "revid": "1543377", "url": "https://it.wikipedia.org/wiki?curid=1074946", "title": "Clistene di Sicione", "text": "Biografia.\nClistene nacque intorno al 622 a.C. Erodoto e Pausania concordano nell'affermare che era figlio di Aristonimo, figlio di Mirone; questi era figlio di Andrea e fratello di Ortagora, il primo tiranno di Sicione tra il 655 ed il 640 a.C. circa o tra il 615 ed il 608 a.C. circa. Divent\u00f2 tiranno di Sicione intorno al 600 a.C., succedendo a Mirone (che fu tiranno dal 608 al 601 a.C.) e a Isodamo (tiranno tra 601 e 600 a.C.), entrambi figli di Ortagora o di Aristonimo; mantenne questa carica per 31 anni fino al 570 a.C. circa.\nLa partecipazione alla Prima guerra sacra.\nClistene ebbe un ruolo di primo piano nella Prima guerra sacra. La citt\u00e0 di Delfi, volendosi liberare dal controllo di Cirra (o Crisa) che imponeva dazi sulle merci e imposte sui pellegrini diretti a Delfi, chiese aiuto all'Anfizionia (Atene, Sicione e la Tessaglia), che intervenne a sostegno di Delfi. Clistene fu nominato comandante e abbatt\u00e9 il controllo del mare di Cirra intorno al 590 a.C. Cirra fu assediata, ma un oracolo aveva annunciato che non sarebbe stata presa finch\u00e9 il mare non avesse toccato il territorio sacro, che era lontano dal mare; Clistene (o Solone secondo altre fonti) fece allora consacrare il terreno della citt\u00e0, in modo che il mare bagnasse il territorio sacro, quindi riusc\u00ec a conquistarla con un altro stratagemma: interruppe l'acquedotto che riforniva la citt\u00e0 e lo riattiv\u00f2 solo quando gli assediati furono stremati per la sete e dopo aver contaminando l'acqua con l'elleboro, che indebol\u00ec gli abitanti e gli permise di impadronirsi della citt\u00e0. Cirra fu rasa al suolo e per celebrare la vittoria furono riorganizzati i Giochi pitici. Clistene, che vinse la gara dei carri durante la prima edizione dei Giochi riformati, organizz\u00f2 anche a Sicione dei Giochi pitici dedicati ad Apollo, sebbene Pindaro ne attribuisca il merito ad Adrasto; fece costruire a Delfi due templi, un monoptero e un tholos, mentre a Sicione, con il bottino di Cirra, costru\u00ec un porticato.\nLa tirannide a Sicione.\nLa sua politica fu anti-argiva o, secondo altre interpretazioni, anti-dorica. Erodoto riferisce che viet\u00f2 lo svolgimento delle gare rapsodiche a causa delle \"opere di Omero\", in cui Argo e gli Argivi erano ovunque celebrati. Tale notizia \u00e8 stata variamente interpretata dagli studiosi moderni per via dell'espressione \"opere di Omero\": alcuni hanno infatti ipotizzato che Erodoto facesse riferimento all\"Iliade\" e all\"Odissea\", dove per\u00f2 i termini \"Argivi\" e \"Argo\" sono usati in maniera generica per indicare tutti i Greci, mentre secondo altri Erodoto si riferiva ai poemi del Ciclo Tebano, come la \"Tebaide\" o gli \"Epigoni\", che ancora nel V secolo a.C. si riteneva fossero opera di Omero. Sempre nell'ambito della politica anti-dorica, o pi\u00f9 precisamente anti-argiva, Clistene abol\u00ec il culto dell'eroe argivo Adrasto: questi, re di Argo, era diventato sovrano di Sicione dopo la morte del nonno Polibo e da allora fu celebrato nelle feste di Sicione fino al VI secolo a.C.; rimuovere Adrasto da Sicione significava per Clistene continuare la politica anti-argiva finalizzata ad ottenere l'indipendenza da Argo, nella cui area di potere ricadeva da molto tempo. La Pizia, interrogata sulla legittimit\u00e0 della rimozione di Adrasto, si pronunci\u00f2 contro, ma Clistene riusc\u00ec comunque a rimuoverlo con uno stratagemma: fece giungere in citt\u00e0 da Tebe i resti di Melanippo, antagonista di Adrasto poich\u00e9 ne aveva ucciso il genero Tideo ed il fratello Mechisteo e gli consacr\u00f2 un'area del pritaneo; quindi ordin\u00f2 che le feste in onore di Adrasto fossero celebrate in onore di Melanippo, ad eccezione dei cori tragici che furono dedicati a Dioniso; proprio questi cori tragici furono probabilmente una versione primitiva della tragedia.\nL'oracolo della Pizia.\nL'episodio della Pizia riferito da Erodoto ha sollevato vari dubbi tra gli studiosi moderni. Secondo Erodoto, la risposta che Clistene ricevette dall'oracolo fu: \"Adrasto \u00e8 re dei Sicioni, ma tu sei un lanciatore di pietre\". Il termine usato per designare Clistene, \"\u03bb\u03b5\u03c5\u03c3\u03c4\u03ae\u03c1\" (\"leust\u00e9r\"), \u00e8 piuttosto raro e pu\u00f2 essere interpretato sia con il significato attivo di \"lanciatore di pietre\" o \"lapidatore\", sia con il significato passivo di \"colui che merita di essere lapidato\". Interpretando il termine con senso attivo, \u00e8 stato proposto di vedere in \"lanciatore di pietre\" un sinonimo per \"soldato di basso rango\", supponendo che questi soldati non potessero permettersi altro tipo di armi che le pietre; tuttavia, questa interpretazione non permette di trovare un secondo significato opposto a quello pi\u00f9 evidente, come di solito avviene per gli oracoli delfici. \u00c8 stato allora proposto di intendere il termine in senso passivo, ricordando che il lancio di pietre era tipico dei rituali di purificazione dal \"pharmakos\": in questo caso, il responso dell'oracolo si pu\u00f2 intendere come \"Adrasto \u00e8 il re, ma tu sei il lapidatore che lo espelle come fosse un \"pharmakos\"\", ma anche come \"Adrasto \u00e8 il re, ma tu sei un \"pharmakos\" che merita di essere lapidato\".\nLe trib\u00f9 di Sicione.\nErodoto attribuisce alla politica anti-argiva di Clistene un altro fatto, il cambiamento dei nomi delle trib\u00f9 (\"\u03c6\u03c5\u03bb\u03b1\u03af\") in cui Sicione era divisa. Le tre trib\u00f9 doriche furono chiamate le trib\u00f9 degli Iati, degli Oneati e dei Chereati, mentre una quarta trib\u00f9, di origine pre-dorica e alla quale apparteneva Clistene, fu chiamata degli Archelai. Erodoto aggiunge che sessant'anni dopo la morte del tiranno i nomi dorici originali delle trib\u00f9 furono ripristinati (rispettivamente, Illei, Panfili e Dimanati), mentre una nuova quarta trib\u00f9 prese il nome da Egialeo, figlio di Adrasto, e fu chiamata degli Egialei. L'episodio \u00e8 interpretato negativamente poich\u00e9 i nomi imposti dal tiranno alle trib\u00f9 doriche deriverebbero da animali: dall'\u1f57\u03c2 (porco) per gli Iati, dall'\u1f44\u03bd\u03bf\u03c2 (asino) per gli Oneati e dal \u03c7\u03bf\u1fd6\u03c1\u03bf\u03c2 (maiale) per i Chereati; il nome dato alla trib\u00f9 del tiranno richiama invece il potere (\"i governanti del popolo\", dal verbo \u1f04\u03c1\u03c7\u03c9). Dal racconto erodoteo, non \u00e8 chiaro per\u00f2 se la trib\u00f9 degli Archelai fu la stessa poi chiamata degli Egialei, che viene definita \"nuova\"; inoltre, non \u00e8 facile capire come mai due trib\u00f9 furono denominate con nomi dai significati molto simili (porco e maiale) n\u00e9 perch\u00e9 Clistene abbia scelto, e le trib\u00f9 abbiano tollerato, i nuovi nomi, derivanti da parole dal significato osceno. Accanto all'ipotesi che Clistene intendesse effettivamente denigrare le trib\u00f9 doriche o che volesse marcare le differenze sociali tra la popolazione, si \u00e8 allora ipotizzato che inizialmente i nomi non avessero una connotazione offensiva perch\u00e9 derivati da nomi geografici e non di animali, ma che la assunsero successivamente attraverso tradizioni popolari anti-tiranniche; in questo caso Clistene non avrebbe apportato modifiche ai nomi, come invece riferisce Erodoto, che invece sarebbero stati cambiati dopo la fine della tirannia con i nomi di origine dorica riferiti dallo storico, forse per ingraziarsi le simpatie degli Spartani che avevano abbattuto la tirannia. Analogamente, il nome della trib\u00f9 di Clistene sarebbe stato Egialei, modificato da una successiva tradizione anti-tirannica in Archeloi.\nIl matrimonio di Agariste.\nClistene fu padre di Agariste di Sicione, che fu al centro di un episodio ricordato da Erodoto, sulla cui veridicit\u00e0 alcuni storici hanno avanzato seri dubbi. Desiderando che andasse in moglie al miglior uomo di Grecia, in occasione della vittoria nella corsa dei carri all'Olimpiade, forse nel 576 a.C., Clistene invit\u00f2 a recarsi a Sicione qualsiasi greco che si ritenesse degno di sposare Agariste: tredici corteggiatori si presentarono a Sicione, provenienti dall'Italia (tra questi, il sibarita Smindiride, ricordato per il suo lusso anche da altri autori antichi), da Atene e da varie regioni della Grecia. Ospitati a Sicione i pretendenti per un anno, Clistene fu colpito in particolare dai due ateniesi, Ippocleide e Megacle, figlio di Alcmeone, ma scelse il primo sia per le sue doti che per la sua discendenza molto simile a quella dei Cipselidi di Corinto. Il giorno in cui intendeva annunciare chi avrebbe sposato Agariste, Clistene organizz\u00f2 un ricco banchetto: nel corso della festa Ippocleide, ubriaco, danzando sal\u00ec su un tavolo e, messosi a testa in gi\u00f9, cominci\u00f2 a gesticolare con le gambe come se fossero mani; Clistene non sopport\u00f2 la svergognatezza di Ippocleide, tanto pi\u00f9 che stando a testa gi\u00f9 Ippocleide mostrava i genitali, e gli annunci\u00f2 che a causa del ballo non avrebbe avuto Agariste, ma Ippocleide rispose con una frase che sarebbe diventata proverbiale: \"A Ippocleide non importa!\". Clistene diede allora Agariste in moglie a Megacle e dalla coppia nacquero cinque figli: Clistene, Ippocrate, nonno di Pericle, Eurittolemo, padre di Isodice che spos\u00f2 Cimone, Aristonimo ed una figlia che spos\u00f2 Pisistrato. Il matrimonio tra Agariste e Megacle avvenne probabilmente nel tardo 575 a.C. o nel 572 a.C."}
{"id": "1074954", "revid": "339392", "url": "https://it.wikipedia.org/wiki?curid=1074954", "title": "Homo Sapiens Sapiens", "text": ""}
{"id": "1074957", "revid": "1186766", "url": "https://it.wikipedia.org/wiki?curid=1074957", "title": "Aae", "text": ""}
{"id": "1074963", "revid": "1186766", "url": "https://it.wikipedia.org/wiki?curid=1074963", "title": "Abj", "text": ""}
{"id": "1074966", "revid": "38120", "url": "https://it.wikipedia.org/wiki?curid=1074966", "title": "Leone D'oro - Il peggio di Leone di Lernia", "text": ""}
{"id": "1074968", "revid": "1186766", "url": "https://it.wikipedia.org/wiki?curid=1074968", "title": "Abv", "text": ""}
{"id": "1074970", "revid": "1186766", "url": "https://it.wikipedia.org/wiki?curid=1074970", "title": "Abx", "text": ""}
{"id": "1074975", "revid": "2091899", "url": "https://it.wikipedia.org/wiki?curid=1074975", "title": "Gens Coiedia", "text": "La gens Coiedia (\"nomen Coiedius\") fu una gens di rango senatoriale dell'antica Roma.\nDi questa gens sono noti alcuni esponenti attraverso alcune iscrizioni e soprattutto la domus dei Coiedii, che \u00e8 stata ritrovata durante gli scavi archeologici della citt\u00e0 romana di Suasa. Sia le indagini sull'abitazione che le notizie epigrafiche sugli esponenti attestano l'esistenza della famiglia almeno nel periodo tra I secolo a.C. e III secolo d.C.\nEsponenti.\nLucio Coiedio Candido.\nLucio Coiedio Candido \u00e8 noto da un'iscrizione gi\u00e0 ritrovata in un punto non meglio precisato dell'area urbana di Suasa nell'Ottocento e nota a Theodor Mommsen che l'ha trascritta in C.I.L. XI, 6163. L'iscrizione narra il \"cursus honorum\" di Lucio Coiedio Candido. Lo scioglimento delle abbreviazioni contenute nell'iscrizione da il testo:\nDall'iscrizione si deduce che \"Lucius\" \u00e8 vissuto nel I secolo d.C. sotto l'imperatore Claudio, era senatore romano, tribuno militare della Legio VIII Augusta, alla fine della sua carriera militare l'imperatore lo insign\u00ec di quattro onorificenze militari: la corona aurea, la corona murale, la corona vallare e l'asta pura, successivamente lo scelse tra i suoi questori, divenne questore dell'erario di Saturno e curatore del \"Tabularium publicum\".\nIl termine \"Publice\" in fondo al testo testimonia che questa era un'iscrizione celebrativa pubblica che la municipalit\u00e0 suasana aveva dedicato a questo illustre personaggio ed era affissa in un luogo pubblico, probabilmente il foro della citt\u00e0.\nUn frammento della copia privata di questa iscrizione che fu conservata dalla famiglia dei Coiedii nella propria abitazione \u00e8 stato ritrovato nel 1992 all'interno della domus dei Coiedii, nella piscina natatoria, ed insieme ad altri elementi ha reso possibile il collegamento tra la lussuosa abitazione e la storia di questo personaggio e la sua famiglia.\nCoiedio Massimo.\nUn'iscrizione ritrovata nel 1971 a Banasa, (Marocco) nota coma Tabula Banasitana, ci d\u00e0 testimonianza dell'esistenza di \"Coiedius Maximus\", governatore della Mauretania. L'importanza della iscrizione risiede nel fatto che datandosi al 168/169 d.C. testimonia il perdurare della fortuna della famiglia dei Coiedii che proprio all'inizio del II secolo d.C. attua un ampliamento della propria dimora suasana.\nCaio Coiedio Trever.\nCaio Coiedio Trever \u00e8 noto da un'epigrafe ritrovata a \"Bingium\" e datata alla prima met\u00e0 del I secolo d.C.\nRamo equestre di \"Sentinum\".\nNella citt\u00e0 di \"Sentinum\", vicino all'odierna Sassoferrato (AN), sono state ritrovate due iscrizioni che ci testimoniano la presenza in questa citt\u00e0 di alcuni esponenti, appartenenti al ceto equestre, della \"gens Coiedia\". In CIL 11, 5737 vengono citati \"Coiedius Proculus, Coiedius Hilarianus, Coiedius Phampilus, Coiedio Auxanon\" mentre in CIL 11, 5774 \u00e8 citato \"Coiedius Helitius\".\nLa vicinanza geografica tra \"Sentinum\" e \"Suasa\" consente di ipotizzare una parentela tra quelli che potevano essere due rami della stessa famiglia."}
{"id": "1074977", "revid": "1305772", "url": "https://it.wikipedia.org/wiki?curid=1074977", "title": "Acy", "text": ""}
{"id": "1074979", "revid": "228587", "url": "https://it.wikipedia.org/wiki?curid=1074979", "title": "Adg", "text": ""}
{"id": "1074981", "revid": "1186766", "url": "https://it.wikipedia.org/wiki?curid=1074981", "title": "Adj", "text": ""}
{"id": "1074984", "revid": "125163842", "url": "https://it.wikipedia.org/wiki?curid=1074984", "title": "Adk", "text": "Ex-proplayer Erik \u201cADK\u201d Andronico, nato il 09/07/2000 a Busto Arsizio dedic\u00f3 il suo tempo nel crearsi una carriera da giocatore competitivo per il team Hard Karma Revenge (HkR) su Tom Clancy\u2019s Rainbow Six Siege"}
{"id": "1074987", "revid": "1305772", "url": "https://it.wikipedia.org/wiki?curid=1074987", "title": "Adl", "text": ""}
{"id": "1074990", "revid": "1186766", "url": "https://it.wikipedia.org/wiki?curid=1074990", "title": "Adq", "text": ""}
{"id": "1074993", "revid": "1186766", "url": "https://it.wikipedia.org/wiki?curid=1074993", "title": "Adw", "text": ""}
{"id": "1074998", "revid": "1186766", "url": "https://it.wikipedia.org/wiki?curid=1074998", "title": "Aep", "text": ""}
{"id": "1075002", "revid": "1186766", "url": "https://it.wikipedia.org/wiki?curid=1075002", "title": "Afw", "text": ""}
{"id": "1075004", "revid": "1305772", "url": "https://it.wikipedia.org/wiki?curid=1075004", "title": "Afy", "text": ""}
{"id": "1075014", "revid": "1186766", "url": "https://it.wikipedia.org/wiki?curid=1075014", "title": "Agh", "text": ""}
{"id": "1075017", "revid": "1186766", "url": "https://it.wikipedia.org/wiki?curid=1075017", "title": "Agq", "text": ""}
{"id": "1075022", "revid": "1186766", "url": "https://it.wikipedia.org/wiki?curid=1075022", "title": "Ahb", "text": ""}
{"id": "1075024", "revid": "1032083", "url": "https://it.wikipedia.org/wiki?curid=1075024", "title": "Mario Valducci", "text": "Biografia.\nNel 1979 si diploma presso Liceo Scientifico Alessandro Volta di Milano e nel 1984 si laurea in economia aziendale e marketing all'Universit\u00e0 Bocconi di Milano.\nDi professione commercialista, ha lavorato dal 1983 al 1987 come revisore contabile in Price Waterhouse Cooper e dal 1987 al dicembre 1990 in Fininvest, fino a ricoprire il ruolo di direttore revisione interna operativa per il gruppo.\nDal dicembre 1990 fino al settembre 1993 \u00e8 stato direttore Merger &amp; Acquisition e Franchising di Standa. Nel settembre del 1993 ha fondato, con Gianni Pilo, la Diakron Spa, societ\u00e0 specializzata in sondaggi e marketing politico.\n\u00c8 tra i protagonisti della fondazione di Forza Italia il 18 gennaio 1994. Terminata l'esperienza politica nel marzo del 2013 \u00e8 tornato alla professione di commercialista e in svariate societ\u00e0.\nIn luglio 2013 viene nominato componente dell'Autorit\u00e0 di regolazione dei trasporti.\n\u00c8 sposato con Annalisa Bruchi, giornalista Rai.\nPolitica.\nNelle liste di Forza Italia entra come deputato nella dodicesima legislatura (1994) e confermato in quelle successive (XIII, XIV, XV, XVI), sempre in Lombardia I.\nNella XII legislatura \u00e8 stato membro della VI Commissione Finanze. Nella XIII legislatura \u00e8 stato vice presidente della Commissione per le Questioni Regionali e componente della I Commissione Affari Costituzionali. Nella XIV legislatura \u00e8 stato Sottosegretario al Ministero delle Attivit\u00e0 Produttive e componente della X Commissione Attivit\u00e0 Produttive nei governi Berlusconi II e III (dal 12 giugno 2001 al 27 aprile 2006). Nella XV legislatura \u00e8 stato componente della X Commissione Attivit\u00e0 Produttive. Nella XVI legislatura \u00e8, dal 22 maggio 2008, Presidente della IX Commissione Trasporti Poste e Telecomunicazioni.\nNel partito ha assunto incarichi dirigenziali: sino al 1995 \u00e8 stato segretario amministrativo, e successivamente lascia l'incarico per divenire, per due anni, vicecoordinatore nazionale di Forza Italia assieme a Giuliano Urbani. Successivamente diviene responsabile enti locali del partito, e dal 2009 responsabile vicario enti locali del Popolo della Libert\u00e0.\nInsegnamento.\nNel 2002 \u00e8 professore a contratto di Scienza delle Finanze e Diritto Tributario presso LUISS Guido Carli.\nNell'anno accademico 2004-2005 \u00e8 professore a contratto di ragioneria generale applicata presso l\u2019Universit\u00e0 degli studi di Cassino."}
{"id": "1075025", "revid": "287204", "url": "https://it.wikipedia.org/wiki?curid=1075025", "title": "Ahu", "text": ""}
{"id": "1075027", "revid": "1305772", "url": "https://it.wikipedia.org/wiki?curid=1075027", "title": "Aja", "text": ""}
{"id": "1075028", "revid": "1305772", "url": "https://it.wikipedia.org/wiki?curid=1075028", "title": "Ajn", "text": ""}
{"id": "1075031", "revid": "1186766", "url": "https://it.wikipedia.org/wiki?curid=1075031", "title": "Ajy", "text": ""}
{"id": "1075033", "revid": "2074539", "url": "https://it.wikipedia.org/wiki?curid=1075033", "title": "Lingua gaelica scozzese", "text": "Il gaelico scozzese (\"G\u00e0idhlig\", pronuncia: [ka\u02d0l\u026ak\u02b2]) \u00e8 una lingua appartenente al gruppo goidelico o gaelico delle lingue celtiche.\nViene chiamato anche \"gaelico degli scozzesi\", o \"g\u00e0idhlig\" per evitare confusione con le altre lingue gaeliche. Al di fuori della Scozia, viene talvolta definito \"scozzese\", un uso che risale ad almeno anni fa; un esempio \u00e8 l'inglese antico \"Scottas\".\nIl gaelico scozzese non dovrebbe essere confuso con lo scots, perch\u00e9 fin dal XVI secolo la parola \"Scoto\" \u00e8 stata usata per lo pi\u00f9 per descrivere l\u2019anglosassone delle Terre Basse (\"Lowlands\"), che si svilupp\u00f2 a partire dalla forma nordica del primo inglese medio. In inglese scozzese, \"Gaelic\" viene pronunciato ; al di fuori della Scozia, \u00e8 generalmente pronunciato .\nDistribuzione geografica.\nIl gaelico scozzese ha avuto una crisi nel '700 e nell'800, quando gli inglesi vietarono di parlarlo. \nIn questa fase avvenne una vera e propria pulizia etnica, caratterizzata dall'esproprio delle terre ai clan, l'abolizione degli stessi clan, il divieto di parlare gaelico in pubblico. Nessuna tradizione poteva essere seguita (compreso il suonare la cornamusa).\nL'emigrazione verso altre terre fu in parte forzata. \nOra si sta riprendendo specialmente in ambito accademico.\nLingua ufficiale.\nIl gaelico scozzese \u00e8 stato riconosciuto lingua ufficiale della Scozia nel 2006.\nDialetti e lingue derivate.\nLa lingua gaelica \u00e8 anche parlata in Nuova Scozia, nel Nuovo Brunswick e nell'Isola del Principe Edoardo in Canada (gaelico canadese).\nStoria.\nIl gaelico scozzese, discendente del gruppo goidelico e imparentato strettamente con l'irlandese, \u00e8 il discendente della lingua tradizionale degli Scoti o Gaeli. Divenne la lingua storica della maggior parte della Scozia dopo aver sostituito il cumbrico, il pittico e l'antico norreno. \nNon \u00e8 chiaro per quanto tempo il gaelico fu parlato in modo esteso sul territorio scozzese, ma era parlato nell'Argyll prima del periodo dell\u2019occupazione dei Romani. Tuttavia, non esiste un consenso su questo punto. Ciononostante, il consolidarsi del regno di D\u00e1l Riata intorno al IV secolo, con l\u2019unione dell\u2019attuale provincia irlandese dell'Ulster e la parte occidentale della Scozia, acceler\u00f2 la diffusione del gaelico, cos\u00ec come acceler\u00f2 il successo della Chiesa di lingua gaelica. I nomi dei luoghi mostrano come il gaelico fosse parlato nei Rhinns di Galloway verso il V o il VI secolo.\nLa lingua gaelica soppiant\u00f2 presto il pittico a nord del fiume Forth, e fino alla fine del XV secolo venne identificato in inglese come \"Scottis\". Il gaelico inizi\u00f2 a declinare nella Scozia continentale verso l'inizio del XIII secolo, e insieme ad esso anche il suo status di lingua nazionale. Verso l'inizio del XV secolo, inizi\u00f2 a delinearsi la linea di confine tra alte terre (\"highlands\") e basse terre (\"lowlands\").\nVerso gli inizi del XVI secolo, coloro che parlavano inglese diedero alla lingua gaelica il nome \"Erse\" (che significa irlandese) e da allora fu invariabilmente la collezione di dialetti dell'inglese medio parlati all'interno del Regno degli Scoti cui essi si riferirono chiamandola \"Scottis\" (da cui scots). Ci\u00f2 appare ironico perch\u00e9 fu esattamente in questo periodo che il gaelico andava sviluppando le sue forme distintamente scozzesi caratteristiche del periodo moderno. Ciononostante, il gaelico non \u00e8 mai stato espropriato completamente del suo status di lingua nazionale, ed \u00e8 tuttora riconosciuto da molti scozzesi, sia che parlino gaelico o meno, come una parte fondamentale della cultura nazionale. Altri possono vederlo principalmente come una lingua regionale delle Highlands e delle Isole scozzesi interne.\nIl gaelico possiede una ricca tradizione orale (\"beul-aithris\") e scritta, essendo stato la lingua della cultura bardica dei clan delle Highlands per diversi secoli. La lingua conservava la conoscenza e l'adesione alle leggi e ai costumi pre-feudali (rappresentati, per esempio, dalle espressioni \"tuatha\" e \"d\u00f9thchas\"). La lingua soffr\u00ec specialmente allorch\u00e9 gli Highlanders e le loro tradizioni vennero perseguite dopo la Battaglia di Culloden del 1746, e durante le Highland Clearances, ma le attitudini pre-feudali erano ancora evidenti nelle lamentele e nelle richieste della Lega Territoriale delle Highlands (\"Highland Land League\") degli ultimi anni del XIX secolo: questo movimento politico riusc\u00ec ad ottenere l'elezione di propri membri al Parlamento del Regno Unito. La Lega Territoriale fu dissolta come forza parlamentare dal 1886 Crofters' Act e dal modo in cui il Partito Liberale venne ritenuto supportivo degli obiettivi della Lega Territoriale.\nIl gaelico scozzese dovrebbe pi\u00f9 correttamente essere chiamato gaelico delle Highlands per distinguerlo dai dialetti ora defunti del Gaelico delle Lowlands. Tra questi il gaelico di Galloway sembra essere stato l'ultimo dialetto gaelico ad essere parlato nelle Lowlands scozzesi, sopravvivendo fino al Primo periodo moderno. Per la fine del medioevo, il gaelico delle Lowlands era stato soppiantato dall'inglese medio/scoto delle Lowlands in quasi tutte le Lowlands, mentre il brittonico si era estinto. Non esiste, comunque, alcuna prova dell'esistenza di una linea di confine linguistica sovrapponibile a quella topografica nord-sud. Allo stesso modo, non esistono prove a partire dai nomi geografici di differenze linguistiche tra, per esempio, l'Argyll e il Galloway. I dialetti da entrambi i lati dello Stretto di Moyle (Canale del Nord) che mettono in relazione il gaelico scozzese e l'irlandese sono oggi estinti.\nSulla scorta di un riferimento bibliografico in \"The Carrick Covenanters\" di James Crichton (Senza data. \u201cPrinted at the Office of Messrs. Arthur Guthrie and Sons Ltd., 49 Ayr Road, Cumnock.\u201d), l'ultimo posto delle Lowlands dove il gaelico era ancora parlato era il villaggio di Barr nel Carrick (solo pochi chilometri all'interno e ad est di Girvan, ma al contempo molto isolato).\nNumero di parlanti.\nFonte: I dati relativi al periodo 1755-2001 sono relativi a censimenti riportati da MacAulay. Il dato relativo al 2011 \u00e8 stato estrapolato dal censimento del 2011.\nPronuncia.\nVocali.\nNota: gli equivalenti italiani sono solo approssimativi.\nNomi di persona.\nEsistono vari nomi di persona propri del gaelico scozzese, quali \"Aonghas, D\u00f2mhnall, Donnchadh, Coinneach, Murchadh\", che con il tempo sono stati introdotti anche nella lingua inglese (\"Angus, Donald, Duncan, Kenneth, Murdo\"). Ci sono poi forme gaeliche dei pi\u00f9 comuni nomi diffusi in Europa, come Iain (Giovanni), Alasdair (Alessandro), Uilleam (Guglielmo), Caitr\u00econa (Caterina), Cairist\u00econa (Cristina), Anna (Anna), M\u00e0iri (Maria).\nAlcuni nomi sono confluiti nel gaelico dal norreno, per esempio Somhairle ( &lt; Somarli\u00f0r), Tormod (&lt; \u00de\u00f3rm\u00f3\u00f0r), Torcuil (&lt; \u00de\u00f3rkell, \u00de\u00f3rketill), \u00ccomhair (\u00cdvarr). Convenzionalmente, questi sono resi in inglese come Sorley (o, storicamente, Somerled), Norman, Torquil, e Iver (o Evander).\nVi sono poi nomi gaelici che non hanno un diretto equivalente in inglese: Oighrig, normalmente reso con Effie (Euphemia) o Etta (Henrietta, in passato anche con Henny e Harriet), Morag, reso con Sarah, Diorbhal, reso con Dorothy, semplicemente a causa di una somiglianza nella sillabazione; Gormul, reso con 'Gormelia' o 'Dorothy'; Beathag, con Becky (Rebecca), Betsy o Sophie.\nMolti di questi nomi sono ora considerati antiquati e non sono pi\u00f9 utilizzati. Poich\u00e9 vi sono relativamente pochi nomi gaelici tradizionali, alcune famiglie nelle comunit\u00e0 di lingua gaelica recentemente hanno deciso di cercare nomi usati nel pi\u00f9 ampio mondo della lingua inglese per i loro bambini. Questi nomi, naturalmente, sono privi di equivalenti in gaelico. Bisogna ancora vedere quali effetti avr\u00e0 questa pratica sulla lingua, se diverr\u00e0 popolare. Attualmente, \u00e8 chiaro che ci sono diversi madrelingua gaelici che vogliono rompere con la tradizione. Le opinioni su queste usanze sono divise, qualcuno pensa che questo indebolisca la loro eredit\u00e0 culturale e linguistica, altri invece pensano che il gaelico, come ogni lingua moderna, debba mantenersi flessibile e adattabile per sopravvivere nel mondo moderno.\nI noti nomi \"Hamish\" e il pi\u00f9 recente \"Mhairi\" (pronunciato ) vengono dalle forme gaeliche per James e Mary, rispettivamente, precisamente dalla forma che assumono nel caso vocativo: Seumas (James) (nom.) \u2192 a Sheumais (voc.), e, M\u00e0iri (Mary) (nom.) \u2192 a Mh\u00e0iri (voc.).\nLa forma pi\u00f9 comune per i cognomi gaelici \u00e8 quella che inizia con \"mac\" (gaelico per \"figlio\"), come nel caso di \"Mac GhillEathain\" (MacLean). Il femminile \u00e8 \"nic\", l'abbreviazione di \"inghean mhic\" \"figlia del figlio\", quindi Catherine MacPhee, in gaelico, \u00e8 propriamente \"Caitr\u00econa Nic a' Ph\u00ec\".\nMolti colori hanno dato origine a cognomi scozzesi comuni: b\u00e0n (Bain - bianco), ruadh (Roy - rosso), dubh (Dow - nero), donn (Dunn - marrone)."}
{"id": "1075035", "revid": "1186766", "url": "https://it.wikipedia.org/wiki?curid=1075035", "title": "Ake", "text": ""}
{"id": "1075037", "revid": "287204", "url": "https://it.wikipedia.org/wiki?curid=1075037", "title": "Akl", "text": ""}
{"id": "1075039", "revid": "33751", "url": "https://it.wikipedia.org/wiki?curid=1075039", "title": "Euro 2012", "text": ""}
{"id": "1075041", "revid": "1186766", "url": "https://it.wikipedia.org/wiki?curid=1075041", "title": "Akn", "text": ""}
{"id": "1075043", "revid": "628767", "url": "https://it.wikipedia.org/wiki?curid=1075043", "title": "Ako", "text": ""}
{"id": "1075049", "revid": "1186766", "url": "https://it.wikipedia.org/wiki?curid=1075049", "title": "Alh", "text": ""}
{"id": "1075053", "revid": "1305772", "url": "https://it.wikipedia.org/wiki?curid=1075053", "title": "Alo", "text": ""}
{"id": "1075057", "revid": "1305772", "url": "https://it.wikipedia.org/wiki?curid=1075057", "title": "Alp", "text": ""}
{"id": "1075060", "revid": "1186766", "url": "https://it.wikipedia.org/wiki?curid=1075060", "title": "Alv", "text": ""}
{"id": "1075063", "revid": "1186766", "url": "https://it.wikipedia.org/wiki?curid=1075063", "title": "Aly", "text": ""}
{"id": "1075066", "revid": "1318658", "url": "https://it.wikipedia.org/wiki?curid=1075066", "title": "Ama", "text": ""}
{"id": "1075070", "revid": "1186766", "url": "https://it.wikipedia.org/wiki?curid=1075070", "title": "Amq", "text": ""}
{"id": "1075074", "revid": "1186766", "url": "https://it.wikipedia.org/wiki?curid=1075074", "title": "Amw", "text": ""}
{"id": "1075077", "revid": "1305772", "url": "https://it.wikipedia.org/wiki?curid=1075077", "title": "Anb", "text": ""}
{"id": "1075081", "revid": "1305772", "url": "https://it.wikipedia.org/wiki?curid=1075081", "title": "Ane", "text": ""}
{"id": "1075083", "revid": "1305772", "url": "https://it.wikipedia.org/wiki?curid=1075083", "title": "Anf", "text": ""}
{"id": "1075086", "revid": "22475", "url": "https://it.wikipedia.org/wiki?curid=1075086", "title": "Ann", "text": ""}
{"id": "1075088", "revid": "1305772", "url": "https://it.wikipedia.org/wiki?curid=1075088", "title": "Anr", "text": ""}
{"id": "1075090", "revid": "2149408", "url": "https://it.wikipedia.org/wiki?curid=1075090", "title": "Anu", "text": ""}
{"id": "1075091", "revid": "827882", "url": "https://it.wikipedia.org/wiki?curid=1075091", "title": "John Butler Yeats", "text": "Biografia.\nJohn Butler Yeats nacque a Tullysh, nella contea nord-irlandese di Down, il 16 marzo 1839.\nDopo i primi studi di materie classiche, nel 1862 si laure\u00f2 in legge a Dublino.\nNel 1863 si spos\u00f2 con Susan Pollexfen, da cui ebbe quattro figli, tra cui il poeta William Butler Yeats e il pittore Jack Butler Yeats.\nNel 1867 Yeats decise di interrompere la professione di avvocato per perseguire la carriera pittorica a Londra.\nSi concentr\u00f2 quindi sul ritratto, soprattutto di leader politici irlandesi e di personaggi dell'ambiente letterario e teatrale irlandese, dipinti con grande sensibilit\u00e0.\nAnche se non ebbe mai grosse difficolt\u00e0 ad ottenere commissioni, il suo successo non fu mai tale da garantirgli una buona sicurezza economica.\nDopo aver compiuto numerosi viaggi tra l'Inghilterra e l'Irlanda, nel 1907 Yeats si trasfer\u00ec definitivamente a New York, dove continu\u00f2 a lavorare su commissione, continuando a dipingere soprattutto ritratti.\nA New York partecip\u00f2 alla vita artistica della citt\u00e0, facendosi conoscere per la sua ottima dialettica; scrisse anche diversi saggi su soggetti che includono l'arte, la questione irlandese e la questione femminile.\nIn particolare, durante questo periodo divenne ottimo amico dello scrittore Van Wyck Brooks, del pittore John French Sloan, e dell'avvocato e collezionista John Quinn.\nYeats mor\u00ec a New York il 3 febbraio 1922."}
{"id": "1075092", "revid": "1186766", "url": "https://it.wikipedia.org/wiki?curid=1075092", "title": "Aoh", "text": ""}
{"id": "1075094", "revid": "1186766", "url": "https://it.wikipedia.org/wiki?curid=1075094", "title": "Aoo", "text": ""}
{"id": "1075096", "revid": "1825453", "url": "https://it.wikipedia.org/wiki?curid=1075096", "title": "Albinese Calcio", "text": "L'Albinese Calcio S.r.l., meglio nota come Albinese, \u00e8 stata una societ\u00e0 calcistica italiana con sede nella citt\u00e0 di Albino, in provincia di Bergamo.\nFondata nel 1969 come \"Polisportiva Albinese\", a seguito della fusione tra il \"Circolo Sportivo Falco\" (fondato nel 1919) e la \"Societ\u00e0 Albinese Fulgor\" (fondata nel 1924) cambi\u00f2 nome in \"Albinese Calcio\" nel 1995 e disput\u00f2 un campionato professionistico di Serie C2, prima di fondersi con la \"Societ\u00e0 Calcio Leffe\", andando a costituire l\"'Unione Calcio AlbinoLeffe\".\nI colori sociali erano il bianco e l'azzurro. Disputava le partite di casa allo stadio John Fitzgerald Kennedy.\nStoria.\nGli albori.\nIl calcio approda in Val Seriana dopo la Prima guerra mondiale. Era il 1919 quando alcuni appassionati di questo sport fondarono ad Albino il Circolo Sportivo Falco, nome derivante dall'aereo di Gabriele D'Annunzio che vol\u00f2 su Vienna per lanciare manifestini patriottici nella Grande Guerra. Il campo di gioco sorse inizialmente sull'area antistante le scuole elementari, in Piazza dei Caduti; in seguito la squadra disputo le gare casalinghe al \"Centro Sportivo Comunale\" in via Madonna del Pianto.\nTrentacinque anni pi\u00f9 tardi, nel 1954, venne fondata un'altra formazione nel piccolo centro industriale all'inizio della valle: la Unione Sportiva Fulgor, formazione oratoriana fondata da Don Cristoforo Rossi che divenne il centro di aggregazione per i ragazzi della comunit\u00e0.\nLa \"Fulgor\" si iscrisse ai campionati provinciali FIGC all'inizio della stagione 1957-1958 partendo dalla Seconda Divisione provinciale ed ottenendo la promozione in Seconda categoria nel 1960-1961.\nIl \"derby\" con la Falco fu giocato per 4 stagioni consecutive a partire dal 1964-1965, prima della definitiva fusione delle due compagini.\nLa nascita dell'Albinese.\nNel 1969 Falco e Fulgor, dopo un referendum popolare con la maggior parte dei votanti a favore (85%), si fusero creando la Polisportiva Albinese. Primo presidente della societ\u00e0 \u00e8 Pierino Remigi, il campo di gioco \u00e8 lo stadio Kennedy mentre la sede trova posto presso l'oratorio Papa Giovanni XXIII nella casa dell'allora curato e direttore Don Pietro (Pierino) Corvo.\nL'approdo ai professionisti e la fusione.\nLa prima affermazione degna di nota viene ottenuta nel 1989, quando la societ\u00e0 seriana viene promossa nel Campionato Nazionale Dilettanti. Due anni pi\u00f9 tardi l'Albinese di Marco Falsettini si classifica al primo posto nel proprio girone e viene promossa in Serie C2.\nNella stagione 1997-1998 la societ\u00e0 giunge al 5\u00ba posto, disputando i play-off per la promozione in Serie C1.\nIl risultato raggiunto in quella stagione rimarr\u00e0 il punto pi\u00f9 alto dell'Albinese, in quanto nell'estate del 1998 viene decisa la fusione con il , dando cos\u00ec vita all'.\nColori e simboli.\nColori.\nI colori dell'Albinese erano il bianco e il blu. I colori usati dal Circolo Sportivo Falco erano il nero e l'azzurro, mentre la Fulgor adottava i colori bianco e blu.\nSimboli ufficiali.\nStemma.\nLo stemma della squadra era azzurro e conteneva al suo interno lo stemma del comune di Albino.\nStrutture.\nStadio.\nL'Albinese giocava le partite interne allo stadio John Fitzgerald Kennedy. L'impianto ha un terreno in erba naturale, una pista d'atletica e una tribuna coperta contenente circa posti."}
{"id": "1075097", "revid": "697352", "url": "https://it.wikipedia.org/wiki?curid=1075097", "title": "Aot", "text": ""}
{"id": "1075100", "revid": "400694", "url": "https://it.wikipedia.org/wiki?curid=1075100", "title": "APC", "text": ""}
{"id": "1075101", "revid": "1305772", "url": "https://it.wikipedia.org/wiki?curid=1075101", "title": "Apn", "text": ""}
{"id": "1075104", "revid": "1186766", "url": "https://it.wikipedia.org/wiki?curid=1075104", "title": "Apw", "text": ""}
{"id": "1075107", "revid": "1186766", "url": "https://it.wikipedia.org/wiki?curid=1075107", "title": "Aqi", "text": ""}
{"id": "1075112", "revid": "1186766", "url": "https://it.wikipedia.org/wiki?curid=1075112", "title": "Aqp", "text": ""}
{"id": "1075114", "revid": "363629", "url": "https://it.wikipedia.org/wiki?curid=1075114", "title": "Arb", "text": ""}
{"id": "1075117", "revid": "767487", "url": "https://it.wikipedia.org/wiki?curid=1075117", "title": "Salvador - 26 anni contro", "text": "Salvador - 26 anni contro (\"Salvador (Puig Antich)\") \u00e8 un film del 2006 diretto da Manuel Huerga. \u00c8 stato presentato al Festival di Cannes 2006 nella sezione \"Un Certain Regard\".\nTrama.\nTratto dal libro \"Cuenta atr\u00e1s. La historia de Salvador Puig Antich\" del giornalista Francesc Escribano del 2001, il film ha ad oggetto la vita di Salvador Puig Antich, giovane anarchico catalano tristemente noto per essere stato, insieme al criminale comune Georg Michael Welzel (meglio noto come Heinz Ches), l'ultima persona giustiziata mediante garrota prima della fine del regime franchista.\nProduzione.\nPuig Antich \u00e8 interpretato da Daniel Br\u00fchl, protagonista di \"Good Bye, Lenin!\". Nel cast c'\u00e8 anche Leonor Watling, protagonista di \"Parla con lei\".\nNel film l'episodio dell'attentato a Carrero Blanco da parte dell'ETA \u00e8 illustrato con le immagini del film \"Ogro\" di Gillo Pontecorvo, interpretato, tra gli altri, da Gian Maria Volont\u00e9.\nAccoglienza.\n nell'autunno 2006 ed \u00e8 uscito in Italia il 27 aprile 2007. Il manifesto \u00e8 quello originale della versione italiana distribuita da Deltapictures e Istituto Luce."}
{"id": "1075119", "revid": "287204", "url": "https://it.wikipedia.org/wiki?curid=1075119", "title": "Ari (disambigua)", "text": ""}
{"id": "1075120", "revid": "1305772", "url": "https://it.wikipedia.org/wiki?curid=1075120", "title": "Ase", "text": ""}
{"id": "1075122", "revid": "1305772", "url": "https://it.wikipedia.org/wiki?curid=1075122", "title": "Asu", "text": ""}
{"id": "1075125", "revid": "1305772", "url": "https://it.wikipedia.org/wiki?curid=1075125", "title": "Asx", "text": ""}
{"id": "1075126", "revid": "767487", "url": "https://it.wikipedia.org/wiki?curid=1075126", "title": "Fire Up the Blades", "text": "Fire Up the Blades \u00e8 il terzo album in studio del gruppo heavy metal canadese 3 Inches of Blood in uscita il 26 giugno 2007.\nIl disco.\nUna versione demo della canzone \"Goatrider's Horde\" \u00e8 disponibile per il download sul sito ufficiale della Roadrunner\nL'album \u00e8 stato prodotto da Joey Jordison (Slipknot, ex-Murderdolls), per la prima volta nelle vesti di produttore ma che precedentemente aveva prodotto diverse canzoni della raccolta Roadrunner United.\nInoltre per la band \u00e8 il primo album con la nuova formazione, interamente cambiata non considerando i cantanti Cam Pipes e Jamie Hooper.\nL'album segna un cambiamento nello stile della band che si sposta verso sonorit\u00e0 thrash metal."}
{"id": "1075128", "revid": "1431409", "url": "https://it.wikipedia.org/wiki?curid=1075128", "title": "Atf", "text": ""}
{"id": "1075131", "revid": "1186766", "url": "https://it.wikipedia.org/wiki?curid=1075131", "title": "Atw", "text": ""}
{"id": "1075133", "revid": "287204", "url": "https://it.wikipedia.org/wiki?curid=1075133", "title": "Aua", "text": ""}
{"id": "1075136", "revid": "1186766", "url": "https://it.wikipedia.org/wiki?curid=1075136", "title": "Auh", "text": ""}
{"id": "1075138", "revid": "1305772", "url": "https://it.wikipedia.org/wiki?curid=1075138", "title": "Auo", "text": ""}
{"id": "1075140", "revid": "212348", "url": "https://it.wikipedia.org/wiki?curid=1075140", "title": "Auz", "text": ""}
{"id": "1075143", "revid": "1318658", "url": "https://it.wikipedia.org/wiki?curid=1075143", "title": "Avn", "text": ""}
{"id": "1075145", "revid": "958185", "url": "https://it.wikipedia.org/wiki?curid=1075145", "title": "Avo", "text": ""}
{"id": "1075148", "revid": "132049", "url": "https://it.wikipedia.org/wiki?curid=1075148", "title": "Saparmurat Nijazov", "text": ""}
{"id": "1075149", "revid": "124493555", "url": "https://it.wikipedia.org/wiki?curid=1075149", "title": "Avx", "text": ""}
{"id": "1075152", "revid": "1305772", "url": "https://it.wikipedia.org/wiki?curid=1075152", "title": "Awk (disambigua)", "text": ""}
{"id": "1075153", "revid": "1186766", "url": "https://it.wikipedia.org/wiki?curid=1075153", "title": "Axm", "text": ""}
{"id": "1075155", "revid": "1186766", "url": "https://it.wikipedia.org/wiki?curid=1075155", "title": "Ayp", "text": ""}
{"id": "1075158", "revid": "1186766", "url": "https://it.wikipedia.org/wiki?curid=1075158", "title": "Ayq", "text": ""}
{"id": "1075160", "revid": "1305772", "url": "https://it.wikipedia.org/wiki?curid=1075160", "title": "Azi", "text": ""}
{"id": "1075165", "revid": "1186766", "url": "https://it.wikipedia.org/wiki?curid=1075165", "title": "Azr", "text": ""}
{"id": "1075168", "revid": "144796", "url": "https://it.wikipedia.org/wiki?curid=1075168", "title": "Giuseppe Carlo Rossi", "text": "Biografia.\nGli inizi e i primi passi della carriera.\nGiuseppe Carlo Rossi nacque a Corbetta il 20 aprile 1908, in via Cavour, al piano superiore dell'antico municipio, dove il padre Antonio, ragioniere, tenne per un trentennio l'incarico di segretario comunale.\nA 21 anni (1929) \u00e8 laureato in lettere, a 25 \u00e8 professore di ruolo nei licei. Poi, la carriera universitaria: lettore di italiano a Friburgo, docente dell'Istituto Italiano di Lisbona, incaricato di letteratura italiana e spagnola presso l'Universit\u00e0 della medesima citt\u00e0. Nel 1942, primo in Italia, \u00e8 libero docente di lingua e letteratura portoghese: incaricato di tale disciplina all'Universit\u00e0 di Roma (1948-1957), e ordinario nella prima cattedra italiana della materia (1956), presso l'Istituto Universitario Orientale di Napoli. A lui si deve la prima \"Storia della letteratura portoghese (1953)\" scritta da un italiano, inoltre importanti studi comparatistici, frai quali : \"La letteratura italiana e le letterature di lingua portoghese (1967).\" Dal suo insegnamento a Roma e a Napoli hanno preso avvio i maggiori studiosi attuali di lusitanistica.\nLa carriera extrascolastica.\nConferenziere, relatore in molteplici congressi d'ogni parte del mondo fu \"visiting professor\" all'Universit\u00e0 Laval di Qu\u00e9bec. Ha diretto riviste europee, latino-americane, nord-americane. Ha collaborato a molte enciclopedie, compreso il \"Dizionario Bompiani delle Opere e dei Personaggi\", dove fu direttore di sezione. Ha lasciato numerose opere (alcune tuttora fondamentali) in lingua italiana, portoghese e spagnola. Scrisse in importanti quotidiani come \"L'Osservatore Romano\", \"Il Tempo\" di Roma, \"La Naci\u00f2n\" di Buenos Aires. Dal 1944 al 1974 ha pubblicato su riviste internazionali articoli di densissima dottrina, nei quali attraversa la propria disciplina in scioltezza, senza barricate, percorrendola come luogo di scambi, di confluenze e di riverberi.\nGli ultimi anni.\nMembro della Commissione Culturale Italiana dell'UNESCO e del Consiglio Nazionale del Sindacato Libero Scrittori Italiani, fu commendatore dell'Istruzione Pubblica in Portogallo e dell'Ordine del Merito Civile in Spagna; socio della \"Academia Internacional de Cultura Portoguesa\", della \"Instituci\u00f2n Fernando el Cat\u00f2lico\" di Saragozza, della \"Real Academia Espa\u00f1ola de la Lengua\", della \"Hispanic Society of America\".\n\u00c8 stato premiato (1970) dal presidente della Repubblica Italiana con la medaglia d'oro di benemerenza per la Scuola, la Cultura e l'Arte. \u00c8 morto a Roma il 9 aprile 1983.\nIl centenario della nascita.\nNel centenario della nascita si tenne a Napoli e Lisbona un convegno sulla sua opera i cui atti sono pubblicati in \"Giuseppe Carlo Rossi lusitanista (1908-1983). Atti del Convegno internazionale\", Albatros Il Filo."}
{"id": "1075177", "revid": "78273", "url": "https://it.wikipedia.org/wiki?curid=1075177", "title": "Ciceroni", "text": ""}
{"id": "1075202", "revid": "697352", "url": "https://it.wikipedia.org/wiki?curid=1075202", "title": "England (disambigua)", "text": ""}
{"id": "1075204", "revid": "1543377", "url": "https://it.wikipedia.org/wiki?curid=1075204", "title": "Edward England", "text": "Analogamente al pirata Samuel Bellamy, Edward England si distinse per la generosit\u00e0 e compassione che mostrava nei confronti dei marinai delle navi da lui catturati, a differenza di molti altri pirati dell'epoca. Di lui si ricorda principalmente il suo Jolly Roger, che consisteva in un teschio sopra due tibie incrociate, forse la versione pi\u00f9 nota della classica bandiera pirata. \nBiografia.\nPrimi anni.\nCome molti altri pirati, Edward England era inizialmente un corsaro in servizio nelle acque del Mar dei Caraibi durante la guerra di successione spagnola. Fu catturato dal capitano pirata Christopher Winter che lo costrinse ad unirsi alla sua ciurma. Winter condusse England alla base pirata di Nassau, sull'isola di New Providence, nelle Bahamas. Da qui England prese parte alla spedizione del capitano Henry Jennings all'accampamento spagnolo di Palma de Ayz, in Florida, rubando una quantit\u00e0 d'oro e d'argento equivalente a 87,000 sterline. Nel marzo del 1718 Edward England era quartiermastro nella ciurma del capitano Charles Vane. England rifiut\u00f2 assieme al suo capitano il perdono del re offerto dal nuovo governatore di New Providence Woodes Rogers e perci\u00f2 lui e Vane fuggirono da Nassau prima di essere catturati. Dopo aver lasciato Nassau, Edward England divenne capitano di una propria nave e si diresse verso l'Oceano Indiano. \nCarriera pirata.\nEdward England fu uno dei pirati pi\u00f9 famosi della costa africana che si affaccia sull'Oceano Indiano. Le sue navi erano la \"Pearl\" e \"Fancy\". La sua bandiera era il classico Jolly Roger, il drappo nero con ricamato un teschio e sotto due tibie incrociate. A differenza degli altri pirati del suo tempo England non uccideva i prigionieri delle navi conquistate, a meno che non fosse strettamente necessario: ci\u00f2 lo condusse alla rovina, dato che il suo equipaggio si ammutin\u00f2 contro di lui quando si rifiut\u00f2 di uccidere i marinai della \"Cassandra\", una nave commerciale inglese capitanata da James Macrae, appena abbordata e espugnata dagli uomini dello stesso England. Il pirata venne perci\u00f2 abbandonato sull'isola di Mauritius insieme ad altri due pirati rimastigli fedeli. I tre riuscirono a sopravvivere e con una zattera di fortuna raggiunsero il Madagascar, da dove England ritorn\u00f2 in Inghilterra, dove visse di stenti fino al 1721, anno della sua morte."}
{"id": "1075209", "revid": "1305772", "url": "https://it.wikipedia.org/wiki?curid=1075209", "title": "Doppio rischio", "text": ""}
{"id": "1075210", "revid": "1305772", "url": "https://it.wikipedia.org/wiki?curid=1075210", "title": "Sid Meier's Railroads!", "text": "Sid Meier's Railroads! (noto anche, semplicemente, con il titolo \"Railroads!\") \u00e8 un videogioco di simulazione a sfondo ferroviario realizzato da Sid Meier su motore grafico Gamebryo e pubblicato nell'ottobre 2006.\n\u00c8 l'ultimo titolo della serie Railroad Tycoon di Sid Meier. Come i videogiochi precedenti, il protagonista \u00e8 un imprenditore che ha lo scopo di allestire un impero economico costruendo e sviluppando una rete ferroviaria, obbedendo anche a determinate consegne.\nIl gioco.\n\"Railroads\" utilizza una grafica tridimensionale, ed una impostazione di gioco basata sulla strategia in tempo reale.\nOltre che sulla costruzione delle ferrovie, il gioco punta molto sulle strategie economiche che il giocatore deve adottare per vincere: questi pu\u00f2 infatti decidere di appropriarsi o costruire industrie ed utilizzare i propri treni per sostenerle ed arricchirsi. Inoltre, grande importanza \u00e8 data alla gestione delle proprie azioni finanziarie: il giocatore pu\u00f2 decidere di venderne o acquistarne, sia le proprie che quelle delle societ\u00e0 rivali; ovviamente, il rapporto tra aziende ed azioni possedute \u00e8 molto stretto: tante pi\u00f9 industrie un giocatore possiede, tanto pi\u00f9 le azioni acquistano di valore e, d'altra parte, quante pi\u00f9 azioni di una societ\u00e0 si possiedono tanto pi\u00f9 si partecipa agli utili, aumentando i profitti. Per contro, la vendita delle proprie azioni pu\u00f2 essere un mezzo rapido per disporre rapidamente di capitale liquido.\nNel corso di una partita vengono introdotte via via nuove tecnologie (di cui il giocatore pu\u00f2 ottenere l'utilizzo esclusivo per un certo tempo vincendo un'asta) e -ovviamente- nuovi tipi di locomotive, sempre pi\u00f9 potenti ed efficienti.\nLe partite possono essere giocate singolarmente o in multiplayer, tramite collegamento internet o rete LAN. Il gioco supporta fino a quattro giocatori contemporaneamente, veri o in modalit\u00e0 intelligenza artificiale.\nGli scenari.\nCos\u00ec come i precedenti giochi della serie \"Tycoon\", RailRoads fornisce ambientazioni storiche in luoghi quali l'est e l'Ovest degli Stati Uniti, il sud della Francia, l'Inghilterra e la Germania, oltre ad altri scenari fantasiosi inesistenti nella realt\u00e0. \u00c8 stato pubblicato anche un territorio in versione natalizia, dove si devono consegnare merci come giocattoli e dolciumi entro il giorno di Natale.\nTemporalmente, il gioco \u00e8 ambientato tra la seconda meta dell'ottocento e gli inizi del novecento. \nPersonalit\u00e0 giocatore.\nIl giocatore pu\u00f2 inoltre assumere l'identit\u00e0 di un famoso magnate ferroviario del passato; fra questi vi sono: Jason Gould; Jay Cooke; Cornelius Vanderbilt; J.P. Morgan; George Hudson; Isambard Kingdom Brunel; George Stephenson; James Mayer de Rothschild; Charles de Gaulle;Napoleone III; Otto von Bismarck; Helmuth von Moltke; Zar Nicola II; Jim Hill; Jim Fisk."}
{"id": "1075213", "revid": "1977442", "url": "https://it.wikipedia.org/wiki?curid=1075213", "title": "Istituto di diritto internazionale", "text": "L'Istituto di diritto internazionale (\"Institut de droit international\") \u00e8 una fondazione creata per iniziativa del giurista belga Gustave Rolin-Jaequemyns, ed alla quale nel 1904 \u00e8 stato attribuito il Premio Nobel per la pace.\nScopi.\nL'obiettivo della Fondazione \u00e8 quello di sostenere gli sforzi volti ad eliminare i motivi di conflitto fra le nazioni e diretti alla codificazione del diritto internazionale. Il motto della Fondazione \u00e8 \"Giustizia e Pace\".\nStoria.\nDurante il conflitto franco-prussiano del 1870-1871, Jaequemyns prese contatti con giuristi di altre nazioni, per discutere della nascita di una fondazione internazionale che ponesse le basi per la creazione di leggi valevoli a livello mondiale, per preservare la pace, scongiurando la possibilit\u00e0 di nuove guerre.\nLa fondazione vide la luce nel 1874, con sede a Ginevra; come primo presidente venne nominato l'italiano Pasquale Stanislao Mancini. Dal 1971 la sede si trasfer\u00ec a Zagabria. Dal 2003 la sede ufficiale \u00e8 a Grez-Doiceau in Belgio.\nFondatori.\nI primi firmatari furono:\nFinalit\u00e0.\nL'Istituto di Diritto Internazionale \u00e8 un'associazione privata, a carattere puramente scientifico, che tende come finalit\u00e0 quella di formulare principi giuridici generali atti a preservare la pace e l'armonia nel mondo."}
{"id": "1075215", "revid": "486946", "url": "https://it.wikipedia.org/wiki?curid=1075215", "title": "Institute Of International Law", "text": ""}
{"id": "1075217", "revid": "26630", "url": "https://it.wikipedia.org/wiki?curid=1075217", "title": "Zathura - Un'avventura spaziale", "text": "Zathura - Un'avventura spaziale (\"Zathura - A Space Adventure\") \u00e8 un film del 2005 diretto da Jon Favreau e ispirato al romanzo per bambini \"Zathura\" (2002) scritto da Chris Van Allsburg, autore di \"Jumanji\".\nSecondo il marketing, \"Zathura\" sarebbe ambientato nello stesso universo del film \"Jumanji\" del 1995, con il quale condivide il canovaccio narrativo, che per\u00f2 si svolge nello spazio anzich\u00e9 nella giungla. Tuttavia, rispetto al libro, il film non presenta alcuna menzione agli eventi narrati in \"Jumanji\".\nTrama.\nWalter e Danny sono due fratelli, rispettivamente di 10 e 7 anni, che litigano continuamente e non vanno proprio d'accordo fra di loro o con la loro sorella maggiore Lisa, di 16 anni, che non dimostra alcuna attenzione per loro. Mentre il loro padre, divorziato, \u00e8 al lavoro e Lisa \u00e8 rimasta in camera sua a dormire fino a tardi, Danny trova in cantina un vecchio gioco da tavolo retrofuturistico a tema spaziale chiamato \"Zathura\". Il gioco consiste nel muoversi su delle caselle con delle navicelle, di tante caselle quante ne vengono indicate da un contatore meccanico azionato con una chiavetta ed un pulsante, ed intraprendere le azioni scritte su delle carte che escono dal giocattolo in corrispondenza di ogni casella; per vincere bisogna raggiungere per primi Zathura, l'obiettivo finale. Danny tenta di convincere Walter a giocare ma viene ignorato, quindi inizia da solo ed il primo lancio gli fa ricevere una carta che parla di una pioggia di meteoriti: essa si verifica veramente e distrugge il salotto. Walter e Danny si rendono quindi conto che il gioco ha alterato la realt\u00e0 che li circonda e che la loro casa ha iniziato a fluttuare nello spazio cosmico.\nWalter e Danny tentano di informare Lisa della situazione, ma lei non ci crede e, pensando che sia sera, si chiude in bagno per prepararsi in fretta per un appuntamento. Una volta capito che bisogna lanciare una volta a testa, Walter avvia il proprio turno ed ottiene una carta che tramuta il bagno di Lisa in una cella criogenica che la fa ibernare per cinque turni. I due fratelli deducono che per porre fine a questi eventi devono terminare il gioco. Continuando a giocare, Walter e Danny inizialmente affrontano un robot che dovrebbe essere di propriet\u00e0 di Walter e dovrebbe difendere i giocatori dalle forme di vita aliene, ma che secondo il gioco \u00e8 difettoso, motivo per cui scambia Walter per un alieno e tenta di annientarlo. In seguito vengono quasi catturati dal campo di gravit\u00e0 della stella Tsouris-3 ed incappano negli Zorgon, i principali antagonisti del film, famelici alieni rettiliani. Danny estrae una carta che fa arrivare un astronauta, il quale riesce ad allontanare gli Zorgon spegnendo tutte le fonti di calore della casa e lanciando fuori dalla casa un divano incendiato, che viene inseguito dagli alieni. L'astronauta spiega che gli Zorgon sono attratti dal calore e vagano per la galassia alla ricerca di zone calde ed oggetti da bruciare, in quanto hanno bruciato il loro pianeta, e in seguito inizia a mangiare le provviste nel frigorifero dicendo di essere molto affamato in quanto ha attraversato un piccolissimo sfintere temporale. Walter vorrebbe cacciarlo via, ma la decisione a tale riguardo spetta a chi ha estratto la carta che lo ha fatto arrivare, cio\u00e8 Danny, che gli permette di restare, convinto che possa essergli ancora di aiuto.\nI tre stanno per ricominciare a giocare quando Walter nota che la navetta di Danny \u00e8 pi\u00f9 avanti rispetto a dove l'avevano lasciata, quindi capisce che Danny ha cercato di barare e riporta indietro la sua navetta. Il gioco tuttavia giudica illecita solo l'azione di Walter, che viene espulso nello spazio per punizione. L'astronauta riesce a trarre Walter in salvo, ma egli continua a dare la colpa a Danny per aver iniziato il gioco e per altre brutte cose, tra cui il divorzio dei genitori, portando cos\u00ec i due fratelli ad un ennesimo litigio, con Danny che scappa allontanandosi. A seguito di ci\u00f2, Walter avanza e gli viene data una carta dorata che invoca una stella cadente, con la quale pu\u00f2 esprimere un desiderio che si avvera immediatamente. L'astronauta sgrida Walter dicendogli che non sempre la prima idea che viene \u00e8 la migliore ed in seguito, non vedendo Danny, crede che Walter abbia desiderato che Danny scomparisse, ma Danny si era solo nascosto sotto il letto e Walter, messo sotto pressione, non era riuscito a pensare ad altro che ad un pallone da football autografato. A quel punto l'astronauta rivela che egli, quindici anni prima, aveva iniziato a giocare a Zathura con suo fratello, con il quale litigava sempre, e quando era capitato sulla carta della stella cadente era talmente arrabbiato che aveva desiderato che suo fratello non fosse mai nato; a seguito di ci\u00f2, non essendoci pi\u00f9 un secondo giocatore, era rimasto bloccato nel gioco, che non gli consentiva di continuare (con la speranza di far arrivare una nuova stella cadente e far ritornare il fratello) in quanto non era il suo turno. L'astronauta ammonisce quindi Walter dicendogli che certi giochi non si possono fare da soli, ed invita i due fratelli a concludere il gioco, promettendogli che li aiuter\u00e0 qualsiasi cosa succeda.\nIntanto Lisa viene liberata dalla criogenia e, non sapendo cosa stia accadendo, riaccende la caldaia e attira di nuovo gli Zorgon. Solo dopo una serie di eventi Lisa finalmente si rende conto della situazione e, insieme ai fratelli e all'astronauta, si nasconde in soffitta, ma i tre dimenticano di portare con loro il gioco, il quale finisce sulla nave degli Zorgon. Danny riesce a tornare gi\u00f9 utilizzando il montavivande ed a recuperare il gioco dalla nave aliena appena prima che venga bruciato, ma nel farlo lascia tracce che suggeriscono agli alieni la presenza di esseri viventi (e quindi carne). Nel frattempo Walter utilizza una sua carta ottenuta precedentemente per riprogrammare il robot e fargli cacciare gli Zorgon, e Lisa inizia ad innamorarsi dell'astronauta. Al turno successivo, Walter ottiene il passaggio di un'altra stella cadente e, ringraziando l'astronauta per l'aiuto, esprime il desiderio che il fratello dell'astronauta ritorni. A seguito di ci\u00f2 compare un altro Danny, rivelando che l'astronauta \u00e8 in realt\u00e0 una versione adulta di Walter, proveniente da una linea temporale in cui ha fatto sparire Danny e ha dovuto sopravvivere nello spazio per anni finch\u00e9 il gioco non lo ha invocato nuovamente. Il Walter adulto si complimenta con il Walter bambino per avere fatto una scelta migliore della sua e gli augura di finire il gioco, poi le due coppie di fratelli si fondono in una sola; Lisa rimane disgustata nello scoprire di essersi innamorata di suo fratello da grande.\nImprovvisamente un'intera flotta di navi Zorgon circonda la casa e apre il fuoco. Danny effettua un altro lancio che gli fa raggiungere Zathura, vincendo la partita, e Zathura si rivela essere un buco nero che risucchia tutto. I tre si ritrovano a casa, dove tutto \u00e8 esattamente com'era prima che iniziasse il gioco, nel momento in cui il padre rientra. A seguito di questa incredibile esperienza, Walter e Danny hanno capito quanto siano profondi il valore ed il significato dell'essere fratelli, motivo per cui smettono di litigare e si pacificano iniziando a giocare e scherzare insieme, per poi, insieme a Lisa, stringere la promessa di non parlare mai a nessuno di Zathura.\nDistribuzione.\nIl film \u00e8 uscito nelle sale cinematografiche statunitensi l'8 novembre 2005, mentre in Italia il 7 aprile 2006.\nAccoglienza.\nIncassi.\nCostato 65 milioni di dollari, il film ne ha incassati 29 milioni negli Stati Uniti e Canada, e 31 milioni nel resto del mondo.\nCritica.\nIl sito aggregatore di recensioni Rotten Tomatoes riporta che il 76% delle 161 recensioni professionali ha dato un giudizio positivo sul film, con un voto medio di 6,54 su 10. Su Metacritic il film detiene un punteggio del 67 su 100, basato sul parere di 30 critici.\nAltri media.\nIl film ha avuto lo stesso anno dell'uscita una trasposizione letteraria illustrata, intitolata \".\nLa Pressman Toy Corporation ha realizzato un gioco da tavolo basato sul film, chiamato \".\nIl 3 novembre 2005 \u00e8 uscito un videogioco omonimo, sviluppato da High Voltage Software e distribuito da 2K Games per PlayStation 2 e Xbox. Ha ricevuto recensioni generalmente negative."}
{"id": "1075224", "revid": "339392", "url": "https://it.wikipedia.org/wiki?curid=1075224", "title": "Sid Meier's RailRoads", "text": ""}
{"id": "1075230", "revid": "339392", "url": "https://it.wikipedia.org/wiki?curid=1075230", "title": "Sid Meier's Railroads", "text": ""}
{"id": "1075234", "revid": "1522738", "url": "https://it.wikipedia.org/wiki?curid=1075234", "title": "Ghinea", "text": "Ghinea (ingl. guinea, comunemente abbreviato gn. o al plurale gns) \u00e8 stato il nome di una moneta britannica.\n\u00c8 stata la prima moneta britannica d'oro ad essere coniata meccanicamente nel 1663. Il valore originario era di un \"pound\" (sterlina) cio\u00e8 di venti scellini, ma gli aumenti del prezzo dell'oro causarono l'aumento del valore della ghinea, che all'epoca arriv\u00f2 a trenta scellini. Il nome sembrerebbe derivare da Guinea, la regione dell'Africa da cui proveniva inizialmente la maggior parte dell'oro usato per coniare questa moneta.\nAnche se la moneta non esiste pi\u00f9, il termine \"ghinea\" sopravvive in alcuni ambienti, come ad esempio nelle corse dei cavalli, per indicare la somma di una sterlina e cinque penny della valuta decimalizzata, corrispondenti a 21 scellini della vecchia sterlina. La ghinea \u00e8 anche un regalo di fidanzamento diffuso in India. \"Guinea\" (\u062c\u0646\u064a\u0647) \u00e8 anche il nome nell'arabo egiziano della valuta dell'Egitto, la sterlina egiziana.\nOrigine.\nLa ghinea fu coniata per la prima volta il 6 febbraio 1663, e divenne moneta di corso legale con una proclamazione il 27 marzo 1663. 44\u00bd guinee erano coniate da una libbra troy (5760 grani o 373,24 g circa) di oro fino a 11/12: ogni ghinea pesava 129,4 grani. La moneta valeva inizialmente un \"pound\" (sterlina) o venti scellini, ma l'aumento del prezzo dell'oro durante il regno di Carlo II la port\u00f2 ad essere contrattata ad un valore maggiore di quello precedente. Nel 1670 il peso della moneta fu ridotto da 8,4\u20138,5\u00a0g a 8,3\u20138,4\u00a0g, ma il prezzo dell'oro continu\u00f2 a crescere e verso gli anni 1680 la moneta raggiunse il valore di 22 scellini. Il diametro per tutto il regno di Carlo II fu di 25\u00a0mm ed il contenuto medio in oro era del 910/1000. \"Ghinea\" non era il nome ufficiale della moneta, ma gran parte dell'oro usato per produrre le prime monete proveniva dalla Guinea in Africa: la Royal African Company, una compagnia che commerciava schiavi, aveva una patente reale che permetteva di apporre il loro simbolo, un elefante ed in seguito un elefante ed un castello (\"elephant and castle\"), sotto l'effigie del re ed il termine \"ghinea\" ebbe origine da questo. La moneta fu coniata ogni anno tra il 1663 ed il 1684; l'\"elefante\" appare su alcune monete ogni anno dal 1663 al 1665 e nel 1668, mentre \"elefante e castello\" appare su alcune monete dal 1674 in poi.\nDiciassettesimo secolo.\nIl diritto ed il rovescio di questa moneta furono disegnati da John Roettier (1631\u2013c. 1700). Il diritto mostra il re laureato volto a destra (aggiornato pi\u00f9 volte durante il regno), circondato dalla legenda (\"Carlo II per grazia di Dio\"), mentre il rovescio mostra quattro scudi coronati, posti in croce, con le armi d'Inghilterra, Scozia, Francia ed Irlanda, intervallati da quattro scettri e con al centro quattro \"C\" intrecciate tra loro. Intorno e data (\"MAGn\u00e6 Britanni\u00e6 FRAnci\u00e6 ET HIBerni\u00e6 REX\": Re di Gran Bretagna, Francia ed Irlanda). Per evitare confusioni con le monete d'argento dal bordo liscio o con la moneta da mezza-corona che aveva sul contorno delle lettere e pi\u00f9 in generale per evitare tosature, il contorno era zigrinato. Fino al 1669 la zigrinatura era verticale, mentre dal 1670 la zigrinatura fu diagonale.\nJohn Roettier continu\u00f2 a disegnare i coni di questa moneta anche durante il regno di Giacomo II. Durante questo regno le monete pesavano 8,5\u00a0g con un diametro di 25\u201326\u00a0mm e furono coniate tutti gli anni tra il 1685 ed il 1688 con un contenuto medio di oro di 0,9094. Ogni anno furono coniate monete con e senza il marchio \"elefante e castello\". Durante il regno di Giacomo la testa del re era volta a sinistra e circondata dalla scritta (\"Giacomo II per grazia di Dio\"), mentre il rovescio \u00e8 uguale a quello di Carlo II ad eccezione dell'assenza delle quattro \"C\" al centro della monete. Il contorno \u00e8 zigrinato diagonalmente.\nDopo la deposizione di Giacomo II in seguito alla Gloriosa rivoluzione del 1688, sua figlia Maria ed il marito Guglielmo d'Orange regnarono assieme come co-regnanti. Le loro teste appaiono assieme nella moneta da una ghinea, in stile antico-romano, con la testa di Guglielmo pi\u00f9 in alto, e la legenda . Staccandosi dalle coniazioni dei regni precedenti, il rovescio ha un disegno nuovo: un grande scudo rinascimentale coronato che presenta le armi di Francia nel primo quarto, di Scozia nel secondo, d'Irlanda nel terzo e d'Inghilterra nel quarto. Al centro un piccolo scudo con il leone rampante del ducato di Nassau; la legenda del rovescio \u00e8 e data. All'inizio del regno il valore della ghinea fu aumentato fino a quasi trenta scellini. Le ghinee di questo regno pesavano 8,5 g ed avevano un diametro di 25\u201326\u00a0mm. Erano disegnate da James e Norbert Roettier e furono prodotte tutti gli anni tra il 1689 e il 1694 sia con l'\"elefante e castello\" che senza; nel 1692 e nel 1693 fu usato anche il marchio dell'elefante solo.\nIn seguito alla morte della regina Maria di vaiolo nel 1694, Guglielmo continu\u00f2 a regnare come Guglielmo III. La moneta da una ghinea fu prodotta tutti gli anni tra il 1695 ed il 1701, sia con l'\"elefante e castello\" che senza; il disegno della moneta era probabilmente opera di Johann (o John) Crocker, perch\u00e9 James Roettier era morto nel 1698 e suo fratello Norbert si era trasferito in Francia nel 1695.\nLe monete del regno di Guglielmo III pesavano 8,4\u00a0g con un contenuto medio di oro di 0,9123. Il diametro era 25\u201326\u00a0mm fino al 1700 e 26\u201327\u00a0mm nel 1701. La testa di Guglielmo \u00e8 volta a destra e la legenda \u00e8 ; il disegno del rovescio del regno di Guglielmo e Maria fu considerato sfavorevolmente e fu ripristinato quello usato da Carlo II e Giacomo II, con un piccolo scudo del leone di Nassau al centro, e la legenda e la data. Il contorno \u00e8 zigrinato diagonalmente.\nDiciottesimo secolo.\nRegina Anna.\nDurante il regno della regina Anna (1702-1714) furono coniate ghinee tutti gli anni dal 1702 al 1714 eccetto il 1704. La ghinea del 1703 presenta la parola VIGO sotto il busto della regina, per ricordare l'origine dell'oro, preso dalla navi spagnole alla Battaglia della baia di Vigo, una battaglia navale combattuta davanti alla citt\u00e0 galiziana di Vigo il 23 ottobre 1702, durante la Guerra di successione spagnola.\nCon l'Atto di Unione del 1707 il disegno del rovescio della ghinea fu modificato. Fino all'Unione il disegno del rovescio mostrava scudi con le armi di Inghilterra, Scozia, Francia ed Irlanda in ordine, separati da scettri, con una rosa al centro e la legenda (\"Regina di Gran Bretagna, Francia e Irlanda\"). Con l'unione le armi di Scozia ed Inghilterra apparvero unite in un unico scudo, che mostrava a sinistra le armi inglesi ed a destra quelle scozzesi; l'ordine delle armi divenne Inghilterra e Scozia, Francia, Inghilterra e Scozia, Irlanda. \"Elefante e Castello\" sono presenti in alcune monete del 1708 e del 1709. Al centro del rovescio c'\u00e8 la stella dell'Ordine della Giarrettiera. Le monete pesano 8,3\u00a0g, hanno un diametro di 25\u00a0mm ed un titolo aureo di 0,9134. Il contorno \u00e8 zigrinato diagonalmente.\nGiorgio I.\nLe ghinee di Giorgio I sono state coniate in tutti gli anni tra il 1714 e il 1727, con l'\"Elefante e Castello\" che \u00e8 presente in alcune monete degli anni 1721, 1722 e 1726. Le ghinee hanno cinque diversi ritratti del re e dal 1714 la moneta lo dichiara in particolare \"Principe elettore del Sacro Romano Impero\". Le monete pesano 8,3-8,4 grammi, hanno un diametro di 25\u201326\u00a0mm ed un contenuto aureo medio di 0,9135.\nIl diritto del 1714 mostra il ritratto del re volto verso destra e la legenda (Giorgio per grazia di Dio re di Gran Bretagna, Francia ed Irlanda, difensore della fede); in quelle successive la legenda \u00e8 . Il rovescio \u00e8 simile a quello precedente escluso che l'ordine degli stemmi \u00e8 Inghilterra e Scozia, Francia, Irlanda, Hannover. Nel 1714 la legenda al rovescio \u00e8 (\"Duca di Brunswick e L\u00fcneburg, Arci-Tesoriere e Principe Elettore del Sacro Romano Impero\"), mentre negli altri anni \u00e8 (\"Duca di Brunswick e Lueneburg, Arci-Tesoriere e Elettore del Sacro Romano Impero\"). Il contorno \u00e8 zigrinato diagonalmente.\nIl valore della ghinea, che era variato tra i venti ed i trenta scellini, all'inizio del regno di Giorgio I torn\u00f2 a ventuno scellini e sei penny. In seguito, nel dicembre 1717, un proclama reale fiss\u00f2 il valore di una ghinea a 21 scellini.\nGiorgio II.\nLe emissioni delle ghinee di Giorgio II sono molto complesse, con otto diritti e cinque rovesci usati nei 33 anni di regno. Le monete furono emesse in tutti gli anni del regno eccetto il 1742, 1744, 1754 e 1757. Le monete pesano 8,3\u20138,4\u00a0g ed hanno 25\u201326\u00a0mm di diametro escluso qualche pezzo del 1727 che \u00e8 di 24\u201325\u00a0mm. Il contenuto medio dell'oro era di 0,9140. Alcune monete emesse tra il 1729 ed il 1739 recano il marchio EIC sotto la testa del re, per indicare che l'oro fu fornito dalla Compagnia inglese delle Indie orientali, mentre alcune del 1745 hanno il marchio LIMA per indicare che l'oro proveniva dalla circumnavigazione della terra dell'ammiraglio George Anson. All'inizio del regno il bordo presentava una zigrinatura diagonale, ma dal 1739, in seguito alle attivit\u00e0 di una banda particolarmente temeraria di limatori di ghinee, per i quali fu messa una taglia, il collare fu cambiato per coniare un disegno a forma di V o punta di lancia. Nel 1732 vecchie monete d'oro coniate al martello furono demonetizzate e si pensa che alcune delle vecchie monete siano state rifuse per creare altre ghinee.\nIl diritto presenta il re volto a sinistra con la legenda ( tra il 1739 e il 1743), mentre al rovescio c'\u00e8 un grande scudo coronato con nei quarti le armi di Inghilterra+Scozia, Francia, Hannover ed Irlanda e la legenda (Re di Gran Bretagna, Francia ed Irlanda, difensore della fede, Duca di Brunswick e L\u00fcneburg, Arci-Tesoriese ed Elettore del Sacro Romano Impero).\nA differenza delle monete da due e da cinque ghinee, la produzione della ghinea continu\u00f2 anche per tutta la durata del lungo regno di Giorgio III.\nGiorgio III.\nLe ghinee di Giorgio III pesavano 8,4\u00a0g ed avevano 24\u00a0mm di diametro, con un contenuto medio di oro (secondo controlli effettuati nel 1773) di 0,9146. Furono emesse con sei diversi diritti e tre diversi rovesci negli anni 1763\u20131779, 1781\u20131799, e 1813. Tutti i diritti mostrano il re a destra con la legenda e diversi ritratti del re. Il rovescio delle ghinee emesse tra il 1761 e il 1786 mostrano uno scudo coronato con le armi di Inghilterra-Scozia, Francia, Irlanda, Hannover, con la legenda e data (\"Magn\u00e6 Britanni\u00e6 Franci\u00e6 et Hiberni\u00e6 Rex, Fidei defensor, Brunswick ET Lueneburg Dux, Sacri Romani Imperii Archi Tesurer ET Elector\").\nNel 1787 fu introdotto un nuovo disegno di rovescio, che mostrava uno scudo francese antico. La moneta, dalla forma dello scudo, \u00e8 nota come \"Spade Guinea\" (\"spade\" che in inglese significa vanga, pala e nelle carte da gioco indica le picche).\nNel 1774 circa 20 milioni di ghinee deteriorate di Guglielmo III e della regina Anna furono rifuse e usate per riconiare ghinee e mezze ghinee.\nVerso la fine del XVIII secolo l'oro inizi\u00f2 a diventare scarso ed aument\u00f2 di valore. La Rivoluzione francese e le susseguenti guerre avevano drenato le risorse e le persone iniziarono a tesaurizzare l'oro monetato. Il parlamento britannico approv\u00f2 una legge che rendeva le banconote a corso legale in ogni taglio e nel 1799 la produzione di ghinee fu sospesa anche se continuarono ad essere coniate le monete da mezza e da un terzo di ghinea.\nIn seguito all'Atto di Unione tra Gran Bretagna ed Irlanda nel 1800 cambiarono i titoli del re ed il consiglio invi\u00f2 il 5 novembre 1800 al maestro di zecca un ordine per preparare i nuovi disegni ma la produzione delle monete da una ghinea non fu autorizzata.\nDiciannovesimo secolo.\nNel 1813 fu necessario coniare 80.000 ghinee per pagare l'esercito di Lord Wellesley, futuro duca di Wellington che si trovava nei Pirenei, poich\u00e9 la popolazione locale accettava in pagamento solamente l'oro. Questa emissione \u00e8 nota con il nome di \"Military Guinea\". Poich\u00e9 in quel periodo l'oro era ancora scarso, e la ghinea era commerciata nel libero mercato a 27 scellini di carta-moneta, questa monetazione per soddisfare le esigenze speciali dell'esercito fu un pessimo affare per il governo britannico. Questa fu l'ultima emissione della ghinea. Il rovescio delle ghinee militari ha un disegno unico, che mostra uno scudo con la Giarrettiera e il motto scritto sulla Giarrettiera e intorno e \"1813\" tra l'iscrizione del bordo e la giarrettiera.\nLord Wellesley fu nominato Duca di Wellington l'anno successivo.\nSostituzione con la sterlina.\nIn seguito alla riconiazione del 1816 la ghinea fu sostituita, come moneta di maggior valore nel sistema britannico, con una moneta chiamata sovrana (\"sovereign\").\nAnche quando la moneta cess\u00f2 di circolare il nome di \"ghinea\" fu a lungo utilizzato per indicare la somma di 21 scellini (\u00a31,05 nella valuta decimalizzata). Il termine \"ghinea\" ha una sfumatura aristocratica: le parcelle professionali, il pagamento di terreni, di cavalli, di oggetti d'arte erano spesso quotati in ghinee fino alla decimalizzazione del 1971. I cavalli da corsa sono ancora valutati in ghinee e sia in Gran Bretagna che in Irlanda i nomi delle corse dei cavalli terminano con \"1,000 Guineas\" o \"2,000 Guineas\" anche se il valore reale della borsa-premio \u00e8 molto pi\u00f9 alto."}
{"id": "1075241", "revid": "13102", "url": "https://it.wikipedia.org/wiki?curid=1075241", "title": "Coiedius", "text": ""}
{"id": "1075249", "revid": "90900", "url": "https://it.wikipedia.org/wiki?curid=1075249", "title": "S/2004 S 9", "text": ""}
{"id": "1075261", "revid": "1934238", "url": "https://it.wikipedia.org/wiki?curid=1075261", "title": "Societ\u00e0 Calcio Leffe", "text": "La Societ\u00e0 Calcio Leffe, meglio nota come Leffe, \u00e8 stata una societ\u00e0 calcistica italiana, con sede a Leffe, in provincia di Bergamo. \nFondata nel 1938, disput\u00f2 diversi campionati di Serie D e per quattro stagioni consecutive milit\u00f2 in Serie C1, prima di fondersi con lAlbinese\", andando cos\u00ec a creare lAlbinoLeffe\".\nStoria.\nGli albori.\nNel 1938 alcuni sportivi, tra cui Carlo Martinelli, diedero vita alla Societ\u00e0 Calcistica Leffe. Dopo un paio di anni verr\u00e0 poi fondata la Virtus Leffe, societ\u00e0 di ispirazione giovanile.\nLa prima volta in Serie D.\nNel 1958, la Societ\u00e0 Calcio Leffe raggiunge la IV Serie: traguardo importante per il paesino seriano che conta 2.000 anime. La promozione ripaga cos\u00ec degli sforzi notevoli degli abitanti della comunit\u00e0 per la gestione di una squadra competitiva. Nella semifinale nazionale del torneo, il 6 luglio a Tortona, batte il Varazze 2-0 ma a Roma, nella finalissima, viene sconfitta per 2-0 dalla Civitavecchiese. Nel 1962 finisce per\u00f2 il primo ciclo in Serie D per la societ\u00e0 bergamasca, con la retrocessione in Prima Categoria.\nNegli anni successivi la squadra ebbe alterne fortune, finendo nell'anonimato e disputando campionati minori.\nLa fusione con la Virtus Leffe e il ritorno in serie D.\nNel 1967-1968 la Leffe conquista nuovamente la promozione in Prima Categoria e, due anni dopo, raggiunge la finale di Coppa Italia Dilettanti, ma nella gara unica di Forte dei Marmi dovette lasciare il trofeo agli avversari, beffata a tempo scaduto da un goal del Ponte San Pietro. La voglia di risalire e di riconquistare un posto tra le \"regine\" del calcio dilettantistico \u00e8 in continua crescita: nel 1977 viene decisa la fusione con l'altra societ\u00e0 del paese, la Virtus Leffe. Dopo alcune stagioni, nel giugno del 1981, il Leffe conquista di nuovo la Serie D, che diventer\u00e0 poi il Campionato Interregionale. Sono necessari gli spareggi per arrivare a tale traguardo: il 7 giugno 1981, a Pandino, 1-1 contro il Codogno; il 14 giugno, a Trezzo sull'Adda, 3-0 alla Gallaratese; infine, il 21 giugno, 0-0 con il Fiorenzuola a Pandino.\nLa conquista della Coppa Italia Dilettanti e l'approdo tra i professionisti.\nNel 1982, allo Stadio Comunale di Bergamo, un gol di Fontana permette al Leffe di conquistare la sua prima Coppa Italia Dilettanti.\nNel 1985 la societ\u00e0 seriana raggiunge per la prima volta la Serie C2. Alla prima esperienza in un campionato professionistico la squadra non si salv\u00f2. Ritorn\u00f2 in Interregionale e, dopo alcune promozioni sfiorate, nel 1989-1990 la \"celeste\" fu nuovamente promossa in Serie C2.\nGli anni novanta: il \"miracolo Leffe\".\nNella stagione 1991-1992 la squadra, sotto la guida di Bortolo Mutti, sorprese tutti conquistando una insperata promozione in Serie C1: lo Stadio Carlo Martinelli \u00e8 sempre ricolmo per assistere a sfide contro nobili decadute quali Bologna, , e . Quella squadra \u00e8 ricca anche di futuri calciatori di Serie A, un nome su tutti \u00e8 quello di Filippo Inzaghi.\nLa stagione successiva continua la favola: grazie ai 13 gol del bomber piacentino, la formazione bergamasca si piazza al 4\u00ba posto, in coabitazione con la . Il Leffe rimarr\u00e0 C1 per altre tre stagioni, fino alla retrocessione del 1996.\nGli ultimi anni.\nNel 1996-1997 il Leffe fallisce l'aggancio ai play-off per tre punti. Nella stagione successiva la squadra ottiene la salvezza passando dai play-out, dove condanna il Cremapergo alla retrocessione nei dilettanti (successivamente ripescata).\nNell'estate seguente viene decisa la fusione con l'Albinese, societ\u00e0 bergamasca militante anch'essa in Serie C2, dando cos\u00ec vita all'AlbinoLeffe.\nTifoseria.\nLa prima partita animata dai cori dei sostenitori seriani fu la finale della Coppa Italia Dilettanti, quando il Leffe pieg\u00f2 i bresciani del Palazzolo. In quel giorno estivo del 1982 allo Stadio Comunale di Bergamo giunsero centinaia di leffesi, armati di tamburi e bandiere. Da l\u00ec a poco nasce il \"Club Bianco-Azzurro\", primo gruppo organizzato di tifosi che comprendeva circa 200 sostenitori, il quale inizi\u00f2 a seguire le sorti dei lanieri in Interregionale, andando in trasferta anche ad Altamura, L'Aquila, Lecco e per le finali di coppa a Roma. Il 1984 segna l'avvento del primo gruppo ultr\u00e0 organizzato in val Seriana: i \"Freak Boys\". Un gruppo di ragazzi comincia ad andare in ogni trasferta per tutto il Nord Italia. La passione coinvolge sempre pi\u00f9 persone, anche grazie ai successi conseguiti dalla squadra che, a suon di gol del suo bomber principe Beppe Signori, raggiunge la Serie C2, infiammando gli spalti durante i derby con il Lecco e la Virescit Boccaleone.\nNel 1988 vi \u00e8 il pi\u00f9 bel periodo per il movimento ultras leffese, con i Freak Boys fiancheggiati dal gruppo \"Total Kaos\". Nel 1991, con la promozione in Serie C1, inizia il declino. I Total Kaos si sciolgono a causa di incomprensioni con la societ\u00e0 e rimangono solo i \"Freak\" affiancati successivamente dagli \"Eagles\" e poi dai \"Leffe Kaos\". Nel 1994 nasce anche il gemellaggio con il gruppo \"Viking\" della .\nCon la fusione, nel 1998, la maggior parte dei componenti del gruppo ha abbandonato gli spalti, anche se tutt'oggi i tifosi seguono la squadra nelle trasferte. Esistono due gruppi al momento, gli Ultras Leffe 1982 e la Nuova Guardia AlbinoLeffe 1998."}
{"id": "1075262", "revid": "1522738", "url": "https://it.wikipedia.org/wiki?curid=1075262", "title": "Scyliorhinus stellaris", "text": "Il gattopardo o gattuccio maggiore (Scyliorhinus stellaris), \u00e8 uno squalo appartenente alla famiglia Scyliorhinidae.\nDistribuzione e habitat.\nQuesto squalo \u00e8 diffuso nel Mediterraneo centro-occidentale (mar Egeo, mar Adriatico, e dal Tirreno allo stretto di Gibilterra), nonch\u00e9 nelle acque costiere dell'oceano Atlantico orientale, dalla Guinea fino al mare del Nord sulle coste scandinave.\nAbita fondali rocciosi, foreste di alghe e zone coralline, mantenendosi tra 2 e 125 metri di profondit\u00e0.\nDescrizione.\nQuesto squalo presenta un corpo molto allungato, di forma quasi cilindrica, piuttosto compresso sul dorso. Gli occhi sono sporgenti e posti verso la parte alta del capo. Il muso \u00e8 appuntito. Le due pinne dorsali sono molto arretrate sul dorso, le pettorali sono ampie, le ventrali pi\u00f9 piccole, cos\u00ec come la pinna anale. La coda presenta il lobo superiore pi\u00f9 sviluppato di quello inferiore.\nLa livrea si presenta con un colore di fondo variabile dal grigio al beige (con ventre bianco), maculato da chiazze marroni.\nRaggiunge una lunghezza di 170\u00a0cm.\nRiproduzione.\nLa fecondazione \u00e8 interna: la femmina depone poi alcuni astucci ovarici (ciascuno generata da un ovidotto diverso) dalla forma particolare, conosciuti comunemente come borsellino della sirena, che fissa a rocce, coralli o alghe.\nLa crescita dell'embrione avviene in questi astucci e alla schiusa il piccolo misura gi\u00e0 16\u00a0cm. In Italia i subacquei stanno contribuendo alla definizione di alcune delle zone di riproduzione del gattopardo con il progetto \"Stellaris - Hai visto un uovo di gattuccio?\", la pi\u00f9 importante delle quali sembra essere il banco di Santa Croce nel golfo di Napoli.\nAlimentazione.\nQuesta specie si ciba di crostacei e altri invertebrati che caccia setacciando il fondale, e di piccoli squali, tra cui \"Scyliorhinus canicula\".\nPesca.\nPur essendo commestibile e pescato appositamente nei mesi invernali, il gattopardo \u00e8 meno ricercato di altri squali (palombo, gattuccio, spinarolo, verdesca), per questo non \u00e8 disponibile in tutti i mercati.\nPericoli.\nLe reti a strascico (soprattutto se effettuate con metodi e tipi di reti illegali) sono un considerevole pericolo per questa specie."}
{"id": "1075263", "revid": "173469", "url": "https://it.wikipedia.org/wiki?curid=1075263", "title": "Censura nella musica in Italia", "text": "La censura della musica in Italia \u00e8 avvenuta per lo pi\u00f9 per motivi politici durante il periodo fascista, e per motivi di contenuti considerati scabrosi secondo i codici morali del periodo negli anni cinquanta-settanta. \nStoria.\nPrimi del Novecento.\nNel 1900 l'Ufficio di Censura dei Pubblici Spettacoli impone la modifica di un verso della romanza \"E lucevan le stelle\" dell'opera Tosca di Luigi Illica e Giacomo Puccini. Il verso originale diceva: \"Le belle forme disciogliea dai veli\" e la censura impose la sostituzione dell'allusiva parola \"forme\" con la pi\u00f9 casta \"chiome\".\nPeriodo fascista.\nNel 1926 l'Ufficio di censura ordina di modificare alcuni versi de \"La leggenda del Piave\" che sono ritenuti inaccettabili per il buon nome della nuova \"Patria fascista\". Sono eliminate espressioni come \"tradimento\" ed \"onta consumata a Caporetto\", riferite alla rotta dell'Esercito Italiano nell'ottobre 1917.\nNel 1928 l'EIAR riduce notevolmente la messa in onda di musica straniera in generale ed americana in particolare. Sul giornale \"Il Popolo d'Italia\" (fondato da Mussolini) il 30 marzo \u00e8 pubblicato un articolo con il seguente tono: \nNel 1929 Il Comando Generale dell'Arma dei Carabinieri emana una serie di circolari riservate, contenenti l'elenco delle canzoni contrarie all'ordine nazionale o, comunque, lesive dell'autorit\u00e0 costituita. Sono compresi alcuni inni nazionali (tra cui \"La Marsigliese\"), i canti socialisti o anarchici e persino le ballate sulla sfortunata impresa di Umberto Nobile al Polo nord. A Milano sono arrestati due presunti anarchici, sorpresi a cantare un motivo inneggiante a Gaetano Bresci.\nNel 1935 la prima versione di \"Faccetta nera\" (di Micheli - Ruccione), scritta in romanesco nel 1935, \u00e8 accusata di \"incoraggiamento alla commistione delle razze\", in ordine ai troppi apprezzamenti verso la \"bella abissina\". Ad evitare \"problemi\", l'autore apport\u00f2 pesanti modifiche e, nel tentativo di cancellarla, si tent\u00f2 anche di contrapporle la canzone \"Faccetta bianca\" (di Grio - Macedonio), che sar\u00e0 presto dimenticata. Il successo del motivetto \"Faccetta nera\" fu tale che il regime si vide costretto ad inserirla tra gli inni fascisti.\nNel 1936 viene diffusa una circolare del PNF che impone alla stampa di tradurre in italiano tutti i termini stranieri contenuti nelle canzoni, compresi i nomi degli artisti. Louis Armstrong diverr\u00e0, cos\u00ec, Luigi Braccioforte e Benny Goodman verr\u00e0 presentato al pubblico italiano come Beniamino Buonomo.\nNel 1937 si assiste ad un improvviso allentamento delle restrizioni nei confronti della musica americana. Gi\u00e0 il 3 novembre del 1936 (alle ore 17:30, ovvero nell'epocale \"seconda serata\") si erano notate alcune avvisaglie di \"riconciliazione musicale\", quando l'EIAR aveva trasmesso un programma composto interamente da brani di autori stranieri, eseguiti dall'Orchestra Piero Rizza. Dal gennaio 1937 la musica jazz dilaga; prima con l'Orchestra Ramponi, poi con i solisti di Gorni Kramer che propongono la famosissima \"Crapa pelada\". Dal mese di aprile, l'EIAR si dota di un proprio quartetto jazz la cui musica sar\u00e0 messa in onda tutte le sere alle 20:40, riscuotendo un notevole successo.\nNel 1938 la musica jazz \u00e8 nuovamente bollata come \"musica negroide\" e scompare del tutto dai programmi EIAR. Al contempo comincia il periodo delle cosiddette \"canzoni della fronda\", ovvero quelle canzoni che per ambiguit\u00e0 del testo si prestano ad essere reinterpretate in chiave satirica. quelle che sotto testi apparentemente \"nonsense\" contengono, o le autorit\u00e0 credono contengano, ironiche e velate corbellature al regime. \"Un'ora sola ti vorrei\" \u00e8 tra le pi\u00f9 utilizzate e controllate. Si registrano parecchie denunce di persone che sono sorprese a cantare la strofa \"Un'ora sola ti vorrei / per dirti quello che non sai/ io che non so scordarmi mai / che cosa sei per me...\" rivolgendosi ironicamente all'onnipresente ritratto del Duce.\nNel 1939 altra (presunta) \"canzone della fronda\" \u00e8 il motivetto \"Maramao perch\u00e9 sei morto?\", interpretata dal Trio Lescano con testo di Mario Panzeri. Il brano, uscito poco dopo la morte di Costanzo Ciano, \u00e8 interpretato come uno sberleffo nei confronti del gerarca defunto. Alcuni studenti livornesi affissero le parole della canzone sull'erigendo monumento a Ciano e tanto bast\u00f2 per bandire la canzone dalle trasmissioni EIAR per alcuni mesi e convocare presso l'ufficio di censura il paroliere. Panzeri se la cav\u00f2 dichiarando che il testo era una libera traduzione di un canto popolare abruzzese (maramao \u00e8, infatti, la contrazione di \"mara maje\" = amara me) e che era stato scritto prima della morte di Ciano. Lo stesso anno avviene una nuova convocazione all'Uffico Censura di Mario Panzeri per la canzone \"Pippo non lo sa\" (di Kramer-Rastelli-Panzeri), nella quale \u00e8 facile scorgere pesanti allusioni a Starace ed a molti altri gerarchi che si atteggiano in sfavillanti uniformi.\nNel 1940, dopo l'entrata in guerra dell'Italia (10 giugno), \u00e8 imposto il divieto di ballare in pubblico, i locali notturni sono chiusi e la musica americana (jazz compreso) assolutamente proibita oltre, naturalmente, alla messa al bando degli autori ebrei. Il brano \"Signora illusione\", di Cherubini - Fragna e cantata da Luciana Dolliver e Meme Franchi, \u00e8 censurato a causa del verso \"illusione, dolce chimera sei tu\" che stride con il categorico imperativo pronunciato dal Duce: \"Vincere e vinceremo!\". La canzone \"Silenzioso slow\" (anche nota come \"Abbassa la tua radio\"), composta da Bracchi - D'Anzi e interpretata da Norma Bruni e da Alberto Rabagliati, \u00e8 perch\u00e9 accusata di sottintendere l'invito ad ascoltare le trasmissioni di Radio Londra.\nNel 1942 si assiste all'immediata censura della canzone \"Il Tamburo della banda d'Affori\", con testo del solito Panzeri, a causa dei versi \"Il tamburo principal / della banda d'Affori / che comanda cinquecento cinquanta pifferi...\". Al censore non sfugge la sospetta coincidenza numerica tra \"550 pifferi\" ed i 550 componenti la Camera dei fasci e delle corporazioni; effettivamente in Toscana circolava una variante in cui veniva sostituita la parola \"pifferi\" con \"bischeri\". L'attenta censura fascista scova una nuova \"canzone della fronda\" nel brano di Bixio e Cherubini \"La mia canzone nel vento\", a causa dei versi \"Vento, vento portami via con te\" che, da molti, venivano indirizzati al Duce con la variante \"portalo via con te\"; sempre in Toscana circolava una versione della canzone che, con riferimento alle continue requisizioni di metallo per scopi bellici, recitava \"Vento, portalo via 'on te! Prima vorse l'oro e poi l'argento, ora vole i'rame e unn\u00e8 contento\".\nLa canzone \"Caro Pap\u00e0\", di Filippini - Manlio e cantata da Jone Caciagli e scritta sotto forma di accorata lettera di un bimbo a suo padre lontano al fronte, \u00e8 censurata in quanto \"eccessivamente disperata e scarsamente ispiratrice del sentimento di immancabile vittoria\".\nNel 1943 il brano \"Lili Marleen\", cantato dall'attrice Vivi Gioi, \u00e8 dapprima censurato nelle ultime due strofe (nelle quali un soldato dice alla sua amata che avrebbe preferito essere a casa con lei piuttosto che in guerra) e, successivamente, bandita del tutto in quanto accusata di \"deprimere il morale dei combattenti\".\nRepubblica Italiana.\nNel 1955 il brano \"La pans\u00e9\" di Pisano - Cioffi, interpretata da Renato Carosone, a causa dei suoi contenuti ammiccanti, viene bandito dalle trasmissioni radiofoniche e dalla neonata Tv. Ci\u00f2 nonostante, la canzone si diffonde attraverso i dischi, i \"jukebox\" ed i numerosi locali pubblici dove si esegue musica dal vivo, provocando qualche controllo \"a sorpresa\" delle forze dell'ordine. Ad evitare problemi, in molte balere \u00e8 esposto il cartello: \"In questo locale non si eseguono brani come \"La pans\u00e9\" o simili trivialit\u00e0\". La canzone di Domenico Modugno \"Vecchio frac\" procura all'autore il primo problema con la censura: infatti il verso \"Ad un attimo d'amore, che mai pi\u00f9 ritorner\u00e0\" gli \u00e8 fatto cambiare in \"Ad un abito da sposa, primo ed ultimo suo amor\", in quanto non era possibile citare, in una canzone, \"un attimo d'amore\". Nelle incisioni della canzone realizzate anni dopo, il cantautore pugliese utilizzer\u00e0 poi il testo originale senza problemi.\nNel 1957 la canzone \"Resta cu'mme\" di Domenico Modugno \u00e8 censurata dalla RAI per il verso \"Nun me 'mporta d'o passato, nun me 'mporta 'e chi t'avuto...\" per l'evidente contrasto con la corrente morale di stampo cattolico che attribuiva grande valore e importanza alla verginit\u00e0 della donna. Sospetta di pubblicit\u00e0 occulta \u00e8 la trasmissione del brano \"Tu vuo' fa l'americano\" di Nisa - Carosone: il verso \"ma i soldi pe' Camel chi te li d\u00e0?\" deve essere modificato con \"ma i soldi pe' campa', chi te li d\u00e0?\" per poter essere riammesso nella scaletta delle canzoni trasmesse dalla radio nazionale.\nNel 1959 \u00e8 sollevato il clamoroso caso di Jula de Palma che, al Festival di Sanremo, propone \"Tua\" di Pallesi - Malgoni, classificandosi al quarto posto. Pi\u00f9 che il testo \u00e8 l'interpretazione della de Palma a dare scandalo e la sua esibizione al festival non sar\u00e0 trasmessa dalla RAI in quanto giudicata troppo lasciva. A sollevare il caso sembra sia stata la fantomatica Associazione Madri Italiane, tuttavia da accurate indagini sembra che tale associazione non abbia mai mosso accuse nei confronti della canzone e si insinua il sospetto che il caso possa essere stato montato ad arte per far parlare del disco.\nNel 1963 la canzone \"Cristina\", cantata da Jaime de Mora y Arag\u00f3n (fratello della regina belga Fabiola) e dedicata a Christine Keeler, allora famosissima e chiacchierata protagonista dello \"scandalo Profumo\" \u00e8 immediatamente censurata, sia per il tema scabroso che per scongiurare ripercussioni diplomatiche. Il pezzo \"La carit\u00e0\" di Don Backy, parte della colonna sonora scritta per il film \"Il monaco di Monza\" con Tot\u00f2, non sar\u00e0 trasmessa dalla RAI in video in quanto la scena dei frati ballerini che chiedono la questua \u00e8 considerata offensiva per la sacralit\u00e0 dell'abito talare. Inspiegabilmente, il veto fu posto anche per la trasmissione in radio.\nNel 1964 altro caso \"diplomatico\" \u00e8 sollevato da \"Addio a Lugano\" di Pietro Gori e cantata da Giorgio Gaber, Enzo Jannacci, Otello Profazio, Silverio Pisu e Lino Toffolo durante una trasmissione televisiva. A seguito di alcuni articoli di protesta della stampa elvetica, la canzone \u00e8 bandita dalla TV italiana (molto seguita nel Canton Ticino), per evitare proteste dalle autorit\u00e0 svizzere.\n\"La marcia della pace\", improvvisata nel 1961 durante la prima marcia della pace Perugia - Assisi, nel 1964 fu incisa da Maria Monti nell'EP intitolato \"Le canzoni del no\". Il disco fu sequestrato in tutta Italia proprio a causa di questa canzone perch\u00e9 parte dei versi furono giudicati \"sovversivi\", in quanto contenevano un esplicito invito all'obiezione di coscienza.\n\"Lu primmo ammore\" di Toni Santagata fu bloccata dalla censura in quanto contenente la parola \"corna\". Sar\u00e0 trasmessa dalla RAI solo dieci anni dopo.\nAl Festival dei Due Mondi di Spoleto dello stesso anno, in occasione di una replica dello spettacolo \"Bella ciao\" del Nuovo Canzoniere Italiano, Michele Straniero, Roberto Leydi, Gianni Bosio e Filippo Crivelli furono denunciati da un ufficiale dei carabinieri presente in sala per vilipendio delle forze armate italiane a causa dell'esecuzione in pubblico di \"Gorizia tu sei maledetta\".\nNel 1966 i Pooh partecipano al Festival delle rose con il brano \"Brennero '66\", ispirato agli attentati terroristici in Alto Adige avvenuti proprio quell'anno. La commissione impone una modifica nel testo (\u00e8 eliminata la frase \"T'hanno ammazzato quasi per gioco\") e nel titolo, che da \"Brennero '66\" \u00e8 mutato in \"Le campane del silenzio\".\nNel 1967 \"Se io fossi un falegname\" dei Dik Dik \u00e8 censurata per la presenza della parola \"Maria\" vicino a \"falegname\"; \"Maria\" viene quindi cambiato in \"signora\". \"Guardo te e vedo mio figlio\", scritta da Lucio Battisti e Mogol e interpretata dai Dik Dik, \u00e8 censurata perch\u00e9 il protagonista della storia vede una donna e gi\u00e0 progetta di avere figli.\nNel 1968 \"Il vento\", scritta da Mogol e Lucio Battisti e interpretata dai Dik Dik, \u00e8 censurata. \"Dio \u00e8 morto\", scritta da Francesco Guccini nel 1965 e incisa dai Nomadi, per un equivoco riguardo al titolo (che rimanda a Nietzsche), fu censurata dalla RAI, ma fu trasmessa da Radio Vaticana.\nA seguito di una censura imposta da parte della Rai durante la classifica radiofonica condotta da Lelio Luttazzi, che non pu\u00f2 nemmeno nominare il titolo del disco, e al conseguente articolo apparso su \"L'Osservatore Romano\", che ne mette in luce oscenit\u00e0 inesistenti, il 28 agosto 1969 la Magistratura dispone il sequestro su tutto il territorio nazionale del singolo \"Je t'aime... moi non plus\", cantato da Serge Gainsbourg e Jane Birkin, per motivi di oscenit\u00e0. Il disco \u00e8 sequestrato dai negozi e dal magazzino del distributore, dove ne vengono tuttavia trovate solamente 569 copie, essendo la maggior parte gi\u00e0 state vendute grazie alla pubblicit\u00e0 involontaria fornita dallo scandalo. La censura non sarebbe mai stata revocata. In seguito a ci\u00f2 il prezzo del disco, che continua a circolare clandestinamente, passa dalle 750 alle 3.000 lire.\nNel 1970 \"Sexus et politica\", l'album interpretato da Giorgio Gaber e scritto da Virgilio Savona, con testi liberamente tratti da celebri componimenti della letteratura latina, fu totalmente censurato dalla RAI a causa del titolo.\nNel 1971 \"Dio mio no\", scritta e interpretata da Lucio Battisti su testi di Mogol, \u00e8 censurata perch\u00e9 contiene i versi \"la vedo in pigiama e lei si avvicina / vicina vicina vicina vicina / Dio mio no, Dio mio no / cosa fai che cosa fai\". Battisti, comunque, il 31 dicembre 1971 partecipa alla trasmissione televisiva di fine anno \"Cento di queste notti\" e, prima di cantare \"La canzone del sole\" esegue (forse in atto di sfida) una breve introduzione con la chitarra che ricorda molto quella di \"Dio mio no\". \"4/3/1943\", il successo di Lucio Dalla scritto con Paola Pallottino, era originariamente intitolato \"Ges\u00f9 bambino\" e conteneva i versi \u00abAncora adesso che bestemmio e bevo vino / per ladri e puttane mi chiamo Ges\u00f9 bambino\u00bb e \u00abGiocava alla Madonna con il bimbo da fasciare\u00bb. Per essere ammessa al Festival di Sanremo 1971, il titolo fu cambiato in \"4 marzo 1943\" e i versi modificati in \u00abAncora adesso che gioco a carte e bevo vino / Per la gente del porto mi chiamo Ges\u00f9 bambino\u00bb e \u00abGiocava a far la mamma con il bimbo da fasciare\u00bb.\nNel 1972 \"I giorni dell'arcobaleno\", scritta e interpretata da Nicola Di Bari e vincitrice del Festival di Sanremo 1972, fu sul punto di non essere ammessa alla gara a causa del verso \"Vivi la vita da donna importante perch\u00e9 a tredici anni hai gi\u00e0 avuto un amante\". L'et\u00e0 della protagonista dovette essere aumentata a \"sedici anni\". In quello stesso Festival, Anna Identici dovette cambiare dal testo del suo brano \"Era bello il mio ragazzo\" la frase \"con un buco nella testa\", considerata troppo truce, con \"col vestito della festa\".\nNel 1974 il brano di Antonello Venditti \"A Cristo\" arrec\u00f2 al cantautore una condanna di sei mesi per una frase ritenuta lesiva per reato di vilipendio alla religione di Stato e diceva: \"amm\u00e0zzete Ges\u00f9 Cri' quanto sei fico\" successivamente modificata in \"amm\u00e0zzete Ges\u00f9 Cri' quanto so' fichi\".\nNel 1980 il brano di Giorgio Gaber \"Io se fossi Dio\", che doveva far parte dell'album \"Pressione bassa\", \u00e8 pubblicato solo come singolo con una piccola etichetta indipendente a causa del timore della casa discografica Carosello di subire il sequestro dell'intero LP per le accuse e affermazioni dell'autore contenute nella canzone. Il brano \u00e8 inoltre rifiutato da tutte le radio e tv nazionali.\nNel 1985 nella canzone \"Bollicine\" di Vasco Rossi, contenuta nell'album omonimo, \u00e8 censurata la frase \u00abCoca chi, Coca cosa, Coca chi non Vespa pi\u00f9 e si fa le pere\u00bb e deve cambiare l'ultima frase in \u00abchi non Vespa pi\u00f9 e mangia le mele\u00bb, anche se in molti album si trova la versione originale.\nAl Festival di Sanremo del 1990, i Pooh dovettero sostituire \"perduti nel Corriere della Sera\" con \"perduti nei giornali della sera\" dal testo del loro brano \"Uomini soli\", non essendo consentita alcuna pubblicit\u00e0 al Festival, il disco invece usc\u00ec con il testo originale. \nNel 1991 la trasmissione televisiva in diretta del tradizionale Concerto del Primo Maggio \u00e8 interrotta bruscamente durante l'esibizione del gruppo Elio e le Storie Tese per via del testo di denuncia che questi cantavano (il brano \"Sabbiature\"). I membri del gruppo Elio e Faso hanno poi raccontato che \"degli energumeni hanno staccato gli spinotti\" degli strumenti e di essere stati trascinati forzosamente via dal palco.\nNel 2005 le canzoni \"Prete\" e \"Bastonaci o Signore\" di Simone Cristicchi sono state escluse, contro la volont\u00e0 dell'autore, dall'album \"Fabbricante di canzoni\". Le canzoni sono reperibili comunque su internet.\nAl Festival di Sanremo del 2019, Achille Lauro dovette sostituire \"vestito bene Michael Kors\" con \"vestito bene Via del Corso\" dal testo del suo brano \"Rolls Royce\", non essendo consentita alcuna pubblicit\u00e0 al Festival, il disco invece usc\u00ec con il testo originale."}
{"id": "1075266", "revid": "198277", "url": "https://it.wikipedia.org/wiki?curid=1075266", "title": "Serpente (simbolo)", "text": "Il serpente \u00e8 un animale che, per le sue caratteristiche, ha colpito e stimolato l'immaginario umano, entrando (spesso come una creatura leggendaria) nel folklore e nella mitologia di vari popoli. Tra le numerose attestazioni, spicca in particolare il racconto biblico di Adamo ed Eva dove il serpente \u00e8 la rappresentazione del demonio tentatore.\nSignificato del serpente.\nIl serpente \u00e8 uno dei pi\u00f9 vecchi e pi\u00f9 diffusi simboli mitologici, essendo presente nella maggior parte delle culture con significati simili. Le caratteristiche del serpente che hanno stimolato nell'uomo la sua associazione a temi sovrannaturali sono numerose. Ad esempio, il suo veleno \u00e8 associato, come le piante e i funghi, al potere di guarire, avvelenare, o donare una coscienza espansa (addirittura l'elisir di lunga vita o di immortalit\u00e0). Il suo cambiare pelle lo rende inoltre un simbolo di rinnovamento e rinascita che pu\u00f2 portare all'immortalit\u00e0.\nTalvolta il serpente e il drago hanno simile funzione simbolica, poich\u00e9 il veleno del serpente ha caratteristiche simili a quelle del fuoco lanciato da un drago. Ad esempio il Ladone dell'antica Grecia e il N\u00ed\u00f0h\u00f6ggr norreno sono a volte descritti come serpenti e a volte come draghi. In Cina, il serpente indiano n\u0101ga \u00e8 spesso confuso con il drago cinese (\"l\u00f3ng\"). Il dio serpente Quetzalcoatl degli Aztechi e Toltechi ha anche ali da drago, come il suo equivalente nella mitologia maya (\"serpente piumato\").\nIn Egitto e in Grecia il serpente era associato al tempo e incarnava la vita e la salute. Si pensi anche al simbolismo dell'uroboro che rappresenta la ciclicit\u00e0 del tempo.\nNell'antica Roma il serpente aveva un significato del tutto originale legato ad aspetti arcaici della tradizione che poi si andarono unendo ai sincretismi ellenizzanti. Nella lingua latina la parola \"draco\" \u2013 \"draconis\" indicava un grosso serpente crestato e con barbetta che veniva spesso raffigurato come decorazione del \"lararium\" domestico, ovvero il posto riservato, nella casa romana, al culto degli Antenati e dei Lari. In realt\u00e0 il serpente nella tradizione romana non aveva alcuna accezione negativa, anzi era considerato un benevolo protettore della casa e dei suoi abitanti. Dal punto di vista iconografico il serpente-dragone era spesso anche utilizzato sulle pareti esterne degli edifici come disincentivo a commettere gesti maleducati nei dintorni, un monito al rispetto e a non insudiciare il luogo.\nReligione giudaico-cristiana.\nNella Bibbia ebraica (\"Tanakh\") il serpente del Giardino dell'Eden tent\u00f2 Eva con la promessa della conoscenza proibita, convincendola che nonostante il monito di Dio, non ne sarebbe risultata la morte. Il serpente \u00e8 identificato con la saggezza: \"Ora il serpente era il pi\u00f9 astuto di tutte le fiere dei campi che il Signore Dio aveva fatto\" (). Non c'\u00e8 indicazione in \"Genesi\" che il Serpente fosse una divinit\u00e0 a s\u00e9 stante, sebbene sia uno dei due soli casi in cui gli animali parlano nel Pentateuco, con l'asina di Balaam come secondo. Per quanto l'identificazione del serpente con Satana sia implicita nella Apocalisse di Giovanni, in Genesi il Serpente \u00e8 rappresentato solo come creatura infida e ingannatrice, che subdolamente consiglia ci\u00f2 che Dio ha direttamente proibito ().\nIn altre attestazioni bibliche del serpente, il bastone di Mos\u00e8 si trasform\u00f2 in un serpente e poi di nuovo in bastone (). fornisce un'origine al serpente arcaico \"Nehushtan\", associandolo a Mos\u00e8. Questo serpente di rame secondo il testo biblico \u00e8 attorcigliato ad un palo e usato per guarire ingiurie:\nUlteriore testimonianza del serpente \u00e8 riscontrata quando il riformatore Re Ezechia ascese al trono di Giuda nel tardo VIII secolo a.C.\nAnche per il Cristo il serpente era un simbolo di coloro che venivano iniziati ai Misteri della legge mosaica, acquisendo la capacit\u00e0 chiaroveggente di accedere ai mondi divino-spirituali. Giovanni il Battista chiamava appunto \"vipere\" coloro che si attenevano a quel tipo di iniziazione tramandata sin dai tempi pi\u00f9 antichi.\nLa venuta di Ges\u00f9 Cristo rappresentava ora il segno nuovo che l'iniziazione sarebbe divenuta accessibile a chiunque: \u00abMos\u00e8 indic\u00f2 la sua missione innalzando dinanzi al suo popolo il simbolo dell'elevazione di coloro che potevano guardare entro i mondi spirituali: egli innalz\u00f2 il serpente. Ogni figliolo dell'uomo, per virt\u00f9 della forza del Cristo, doveva diventare sulla Terra ci\u00f2 che erano quei singoli uomini. \u00c8 questo che il Cristo esprime nell'ulteriore corso del dialogo con Nicodemo, quando dice: \"E come Mos\u00e8 innalz\u00f2 il serpente, cos\u00ec pure fa d'uopo che sia innalzato il Figliuolo dell'uomo\"\u00bb.\nReligione ind\u00f9: Kundalini.\nNelle tradizioni tantriche dell'induismo, l'energia divina ritenuta risiedere in forma quiescente in ogni individuo alla base della colonna vertebrale, denominata \"Kundalini\", viene spesso assimilata ad un serpente addormentato, arrotolato su s\u00e9 stesso, in attesa di essere ridestato alla coscienza. Quest'energia dall'aspetto di serpente rappresenta una forza occulta, misteriosa e pericolosa, attinente al sesso, pronta a scattare per mordere e iniettare cos\u00ec il suo veleno, ma che preme per essere conosciuta al fine di svelare l'aspetto opposto, benefico, di s\u00e9.\nQuesto simbolismo del serpente come energia cosmico-divina trova analogia in quello ravvisato nell'analisi di Carl Gustav Jung per l'energia psichica, la \"libido\":\nIl serpente in araldica.\nIn araldica il \"\"biscione\" \u00e8 stato il simbolo del Ducato di Milano sia sotto ai Visconti, sia sotto agli Sforza e oggi \u00e8 ancora riscontrabile in stemmi di alcuni comuni lombardi e non, legati storicamente alla signoria ambrosiana, come ad esempio Bellinzona, la capitale del Canton Ticino (Svizzera); in epoca contemporanea il \"biscione\"\" \u00e8 divenuto anche il simbolo di alcune societ\u00e0 milanesi (Inter, Alfa Romeo, Mediaset/Fininvest, ecc.).\nIl serpente nella letteratura.\nIn numerose opere letterarie la figura del serpente \u00e8 presente come tentatore. Ad esempio, il serpente del Piccolo Principe, o Kaa del Libro della Giungla.\nNella saga di Harry Potter la figura del serpente \u00e8 presente come simbolo del male, associato principalmente a Lord Voldemort e ai suoi servitori (fra cui il serpente Nagini), ma anche al protagonista Harry Potter per indicare il suo \"lato oscuro\".\nNe \"La storia infinita\", il pi\u00f9 celebre romanzo di Michael Ende, il talismano magico chiamato AURYIN, che accompagna le avventure dei protagonisti Atreiu e Bastiano, \u00e8 costituito da due serpenti, uno chiaro e uno scuro, che mordendosi la coda formano un'ellisse.\nIl serpente nell'arte.\nIl simbolo del serpente viene spesso raffigurato nell'arte in relazione a vicende mitiche, come nel caso del Gruppo del Laocoonte.\nIl serpente nelle credenze popolari.\nIn alcune zone della Sicilia \u00e8 diffusa la leggenda della Biddrina, un gigantesco serpente che vive nascosto presso le fonti e le paludi e riesce ad attirare i malcapitati che passino da quei luoghi incantandoli con lo sguardo. L'invenzione di questa creatura rispondeva probabilmente all'esigenza di evitare che i bambini andassero a fare il bagno in questi laghetti paludosi col pericolo di annegarvi. La sua evocazione, infatti, \u00e8 sempre stata lo spauracchio dei bimbi.\nDiffusissima in tutte le aree agricole e montane di Italia centro-settentrionale, Svizzera e Francia \u00e8 la leggenda metropolitana del lancio di vipere da elicotteri da parte di vari soggetti quali forestale, Verdi o addirittura case farmaceutiche. Il fenomeno \u00e8 stato giudicato connesso al forte potere simbolico del serpente, visto nell'ambiente quasi completamente antropizzato, uno degli ultimi elementi di \"natura selvaggia\", contrapposta alla \"cultura\" dell'habitat umano."}
{"id": "1075268", "revid": "640277", "url": "https://it.wikipedia.org/wiki?curid=1075268", "title": "S/2004 S 10", "text": ""}
{"id": "1075270", "revid": "767487", "url": "https://it.wikipedia.org/wiki?curid=1075270", "title": "Al suo barbiere Einstein la raccontava cos\u00ec", "text": "Al suo barbiere Einstein la raccontava cos\u00ec: Vita quotidiana e quesiti scientifici (\"What Einstein Told His Barber. More Scientific Answers to Everyday Questions\", 2005) \u00e8 un libro di divulgazione scientifica di Robert L. Wolke.\nCome il saggio precedente \"Einstein al suo cuoco la raccontava cos\u00ec\" (\"What Einstein Told His Cook\"), il libro raccoglie una serie di spiegazioni scientifiche circa fenomeni osservabili nella vita quotidiana. La prima versione in italiano del libro, \u00e8 stata pubblicata nel 2001 dalla casa editrice Feltrinelli, con la traduzione di Lorenza Lanza e Patrizia Vicentini.\nGli argomenti sono descritti con un linguaggio ameno e scorrevole, ma con grande rigore scientifico. Il libro fa riferimento a molti concetti scientifici, ma \u00e8 scritto in maniera abbastanza semplice da comprendere. I capitoli sono intervallati da gustose note applicative (\u201cProvare per credere\u201d), puntigliose smentite dei pi\u00f9 frequenti luoghi comuni (\u201cE io ve lo dico lo stesso\u201d), meticolose precisazioni per i pi\u00f9 esigenti (\u201cL'angolino del pignolo\u201d).\nI paragrafi esordiscono tutti con una domanda che cattura immediatamente l'attenzione del lettore, e a cui viene data successivamente una risposta pi\u00f9 che esauriente per la grande maggioranza del pubblico.\nDi seguito sono riportati il titolo e le domande pi\u00f9 interessanti di ciascun capitolo:\nCapitolo 1: Eppur si muove...\n\u2022 Come fa un enorme aeroplano a essere sostenuto soltanto dall'aria?\n\u2022 Perch\u00e9 le armi da fuoco fanno ruotare i proiettili?\n\u2022 A una certa distanza dalla Terra, la gravit\u00e0 si esaurisce? Altrimenti, come mai gli astronauti in orbita sono senza peso?\n\u2022 Quanto in alto deve andare un razzo prima di entrare in un'orbita terrestre?\n\u2022 Se la Terra ruota, perch\u00e9 l'atmosfera non vola via nello spazio?\nCapitolo 2: Guarda un po'!\n\u2022 Perch\u00e9 la neve \u00e8 bianca se l'acqua \u00e8 trasparente?\n\u2022 Come fanno le lampade fluorescenti a produrre tanta luce con cos\u00ec poco calore?\n\u2022 Che cos'hanno di speciale le lampade alogene?\n\u2022 Perch\u00e9 lo specchio rovescia gli oggetti da destra a sinistra ma non dall'alto in basso?\n\u2022 Perch\u00e9 nei film western le ruote della diligenza a volte ruotano all'indietro?\n\u2022 Come funzionano quei mulinelli a luce che si vedono girare nei negozi di gadget?\n\u2022 Perch\u00e9 l'aria, l'acqua e il vetro sono trasparenti mentre quasi nessun altro materiale lo \u00e8?\nCapitolo 3: Roba che scotta\n\u2022 Se il termostato di casa \u00e8 regolato sui 20\u00a0\u00b0C, a che temperatura devo portarlo per avere la casa calda il doppio?\n\u2022 Perch\u00e9 c'\u00e8 un limite sotto il quale la temperatura di un oggetto non pu\u00f2 scendere?\n\u2022 Per quale motivo le fiamme salgono verso l'alto?\n\u2022 Quanto dev'essere alta la tensione per costituire un serio pericolo?\n\u2022 Perch\u00e9 gli uccelli non restano fulminati quando si posano sui fili dell'alta tensione?\nCapitolo 4: La Terra sotto i nostri piedi\n\u2022 Perch\u00e9 la gravit\u00e0 cerca di attrarre ogni cosa verso il centro della Terra e non verso un qualunque altro punto?\n\u2022 Perch\u00e9 le cime delle montagne, persino ai tropici, sono coperte di neve tutto l'anno?\n\u2022 \u00c8 pi\u00f9 freddo il Polo Nord o il Polo Sud?\n\u2022 Se un orso polare si trasferisse all'Equatore, peserebbe di pi\u00f9 o di meno?\n\u2022 In fondo al pozzo di una miniera peserei meno che in superficie?\n\u2022 \u00c8 vero che l'acqua che viene scaricata da un lavandino gira in senso antiorario nell'emisfero settentrionale e in senso orario nell'emisfero australe?\n\u2022 La datazione al carbonio radioattivo pu\u00f2 dirci l'et\u00e0 di qualunque cosa?\nCapitolo 5: Il cielo sopra di noi\n\u2022 Annusando sostanze disgustose ne entrano davvero dei pezzetti nel naso?\n\u2022 Cosa succede all'estremit\u00e0 di una frusta da domatore quando viene fatta schioccare?\n\u2022 Da che cosa \u00e8 provocato un bang sonico?\n\u2022 Perch\u00e9 le stelle palpitano?\n\u2022 Come riesce la Luna a mostrarci sempre la stessa faccia?\n\u2022 Perch\u00e9 ci sono due alte maree e due basse maree ogni giorno mentre la Luna \u00e8 una sola?\n\u2022 \u00c8 vero che nello spazio non fa freddo?\nCapitolo 6: Tutto bagnato\n\u2022 Perch\u00e9 il mare \u00e8 blu? \u00c8 solo un riflesso del cielo?\n\u2022 Perch\u00e9 sono salati i mari, ma non lo sono i torrenti, i fiumi e i laghi?\n\u2022 Perch\u00e9 la tenda della doccia tende ad appiccicarsi alle gambe?\n\u2022 \u00c8 vero che il vetro \u00e8 un liquido molto denso e che, dandogli abbastanza tempo, potrebbe scorrere per azione della gravit\u00e0?\n\u2022 Perch\u00e9 l'aria calda pu\u00f2 trattenere pi\u00f9 umidit\u00e0 di quella fredda?\nCapitolo 7: Di tutto un po\u2019\n\u2022 Perch\u00e9 la gomma \u00e8 elastica?\n\u2022 \u00c8 vero che la pressione in una bottiglia di champagne agitata \u00e8 uguale a quella che aveva prima dell'agitazione?\n\u2022 Che rapporto c'\u00e8 tra l'energia e l'entropia?"}
{"id": "1075272", "revid": "1043", "url": "https://it.wikipedia.org/wiki?curid=1075272", "title": "Estado Libre Asociado de Puerto Rico", "text": ""}
{"id": "1075275", "revid": "33689", "url": "https://it.wikipedia.org/wiki?curid=1075275", "title": "Cotisone", "text": "Biografia.\nCotisone guidava i Daci (o i Geti) che vivevano a nord del Danubio; quando il \nfiume gelava, Cotisone e il suo esercito lo attraversavano, colpendo i territori romani a sud. Ottaviano, in base alla testimonianza di Marco Antonio, volle stringere una alleanza con Cotisone: propose al re barbaro di sposarne la figlia, mentre questi avrebbe dovuto sposare la figlia di Ottaviano, Giulia maggiore. Quando per\u00f2 Cotisone trad\u00ec gli accordi, l'alleanza e i relativi matrimoni sfumarono.\nIn seguito, Cotisone fu sconfitto e deposto da un generale di Ottaviano, Lentulo. Orazio, in una ode, dice di non preoccuparsi per la sicurezza di Roma, in quanto l'esercito di Cotisone \u00e8 stato sconfitto."}
{"id": "1075277", "revid": "113488160", "url": "https://it.wikipedia.org/wiki?curid=1075277", "title": "Rodolfo Llopis", "text": "Fu il leader del Partito Socialista Operaio Spagnolo fra il 1944 e il 1974, mentre in precedenza era stato deputato del PSOE nella Seconda Repubblica Spagnola. \nDopo la guerra civile spagnola and\u00f2 in esilio in Francia e nel 1947 fu eletto presidente del consiglio della Seconda Repubblica Spagnola in esilio. Nel PSOE difese la classe dirigente all'estero nei confronti dei militanti rimasti in Spagna, guidati da Felipe Gonz\u00e1lez. Al Congresso del PSOE del 1974 Gonz\u00e1lez venne eletto segretario generale, e Llopis lasci\u00f2 il partito.\nMassoneria.\nImportante dirigente della massoneria spagnola, fu iniziato in nel giugno 1923 nella Loggia \"Ib\u00e9rica\" n\u00ba 7 di Madrid, appartenente al Grande Oriente Spagnolo. Prese il nome simbolico di Antenor.\nCon l'aiuto di Juan Gim\u00e9nez de Aguilar (Juan Vald\u00e9s) e Cr\u00e9dulo M. Escobar Barbero (Prometeo), come lui pure insegnanti, form\u00f2 nel 1925 il triangolo massonico \"Electra\" a Cuenca, dove abitava essendo professore di geografia alla Scuola Normale.\nIl 6 luglio 1931 fu eletto secondo vicepresidente del Gran Consiglio Federale Simbolico, il massimo organo del Grande Oriente Spagnolo.\nIn esilio in Francia, fu tra i fondatori della Loggia \"Reconstrucci\u00f3n\" a Tolosa e in seguito della Loggia \"Franklin Roosevelt\" a Montauban, entrambe composte da rifugiati politici spagnoli, appartenenti alla Gran Loggia di Francia.\nGrazie ai suoi viaggi come membro del PSOE in esilio, pot\u00e9 visitare molte logge massoniche di diversi paesi. Nel 1953 fu fatto membro onorario della Loggia \"Casablanca\" n\u00ba 1, dell'omonima citt\u00e0 nord-africana, facente parte del Grande Oriente Spagnolo in esilio."}
{"id": "1075280", "revid": "1043", "url": "https://it.wikipedia.org/wiki?curid=1075280", "title": "Commonwealth di Porto Rico", "text": ""}
{"id": "1075284", "revid": "90900", "url": "https://it.wikipedia.org/wiki?curid=1075284", "title": "S/2004 S 14", "text": ""}
{"id": "1075287", "revid": "767487", "url": "https://it.wikipedia.org/wiki?curid=1075287", "title": "Snap!", "text": "Gli Snap! sono un gruppo musicale eurodance tedesco fondato nel 1989 dai produttori Luca Anzilotti e Michael M\u00fcnzing.\nIl loro primo grande successo, che ha scalato le classifiche europee, \u00e8 stato \"The Power\", brano che nel 1990 ha coniugato l'hip hop con l'eurodance.\nFino al 1996 hanno pubblicato altri successi quali \"Ooops Up\", \"Cult of Snap!\", \"Mary Had a Little Boy\", \"Rhythm Is a Dancer\" e \"Welcome to Tomorrow\".\nBiografia.\nIl loro primo successo, \"The Power\", \u00e8 stato pubblicato nel 1989 pur riportando sulla copertina la data del 1\u00ba gennaio 1990. Il logo del gruppo \u00e8 una trasposizione di quello relativo ai 70 anni della casa discografica Stax Records.\n\"Rhythm Is a Dancer\" \u00e8 basata sulla canzone \"Auto-Man\" del gruppo elettro-hiphop Newcleus; in Italia diventa il singolo pi\u00f9 venduto del 1992.\nDal 1993 le nuove sonorit\u00e0 non avrebbero pi\u00f9 compreso pezzi hip hop.\nNel 2000 \u00e8 uscito \"Gimme a Thrill\", che sancisce il ritorno del rapper Turbo B. e Maxayn; nel 2002 Turbo B. remixa i vecchi successi degli Snap!, e nel 2003 \u00e8 uscita una raccolta dei loro maggiori successi."}
{"id": "1075295", "revid": "289247", "url": "https://it.wikipedia.org/wiki?curid=1075295", "title": "Giorgio Gaber - Enzo Jannacci (album)", "text": ""}
{"id": "1075306", "revid": "300067", "url": "https://it.wikipedia.org/wiki?curid=1075306", "title": "Ricky Pierce", "text": "Carriera.\nLa sua formazione nel basket inizi\u00f2 nella Garland High School e nella Rice University.\nFu scelto dai Detroit Pistons nel primo giro (18\u00aa scelta) del draft NBA 1982.\nVinse il NBA Sixth Man of the Year Award due volte con i Milwaukee Bucks, il primo nella stagione 1987-88 e il secondo in quella 1989-90.\nRealizz\u00f2 un record di tiri liberi consecutivi mandati a segno nel 1991, con ben 75 realizzazioni, mentre era in squadra con i Seattle SuperSonics.\nSi ritir\u00f2 nel 1998, quando era al suo secondo periodo con i Milwaukee Bucks.\nGioc\u00f2 anche in Grecia con l'AEK Atene BC."}
{"id": "1075309", "revid": "339392", "url": "https://it.wikipedia.org/wiki?curid=1075309", "title": "Leprecauni", "text": ""}
