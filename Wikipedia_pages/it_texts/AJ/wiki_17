{"id": "1096108", "revid": "438678", "url": "https://it.wikipedia.org/wiki?curid=1096108", "title": "La cena delle beffe (film)", "text": "La cena delle beffe \u00e8 un film del 1942 diretto da Alessandro Blasetti, tratto dall'omonimo dramma di Sem Benelli.\n\u00c8 entrato nella storia per il seno nudo di Clara Calamai, che cost\u00f2 alla protagonista, una delle maggiori dive dell'epoca, l'anatema delle autorit\u00e0 ecclesiastiche e alla pellicola il divieto alla visione ai minori di 16 anni; non si tratt\u00f2 per\u00f2 del primo seno nudo del cinema italiano, perch\u00e9 vi era gi\u00e0 stato quello di Vittoria Carpi in \"La corona di ferro\", sempre di Blasetti, uscito l'anno prima.\n\u00c8 stato il film che increment\u00f2 ulteriormente la popolarit\u00e0 di Amedeo Nazzari, che qui recita la battuta divenuta popolare \u00abe chi non beve con me, peste lo colga!\u00bb.\nViene anche ricordato per essere uno dei film interpretati da Osvaldo Valenti e Luisa Ferida, attori uniti anche nella vita privata, uccisi a Milano nelle fasi finali della guerra dai partigiani in quanto accusati di collaborazionismo.\nLa pellicola rappresent\u00f2 inoltre il primo ruolo di rilievo per Valentina Cortese, destinata a divenire di l\u00ec a poco una delle attrici cinematografiche di punta del panorama italiano ed internazionale degli anni quaranta e cinquanta.\nTrama.\nNella Firenze rinascimentale di Lorenzo il Magnifico, gli arroganti fratelli Neri e Gabriello Chiaramantesi perseguitano da anni il pacifico Giannetto Malespini con pesanti scherzi e provocazioni di crescente crudelt\u00e0, infierendo tanto pi\u00f9 quanto meno il rivale \u00e8 capace di reagire agli insulti ed ai tiri mancini di cui \u00e8 vittima.\nLo scontro giunge al culmine quando l'oggetto della contesa diventa la bella Ginevra. La donna, serva in casa Chiaramantesi, era stata offerta a Malespini in gesto di denigrazione, ma quando Neri la vede trasformarsi accanto al mediocre nemico in una splendida e raffinata cortigiana, se la riprende con la forza, denudandola sotto gli occhi di Giannetto e liberandosi di lui facendolo buttare nel fiume.\nUmiliato per l'ennesima volta, ma stavolta soprattutto privato di Ginevra, la quale per altro si \u00e8 prontamente adattata alla compagnia di Neri, Giannetto decide di vendicarsi una volta per tutte dei terribili Chiaramantesi. Con l'intercessione dell'autorevole Tornaquinci, disposto ad aiutarlo a rifarsi delle tante ingiustizie subite, li invita ad una cena di riappacificazione, a cui i due presenziano come gesto di omaggio verso l'illustre ospite, a cui perfino loro portano il dovuto rispetto, ma anche di ulteriore spregio verso un nemico che sembra dimostrare nuovamente la sua debolezza. Giannetto per\u00f2 ha attentamente pianificato le sue mosse: prima divide abilmente gli avversari, costringendo Gabriello ad una precipitosa partenza dalla citt\u00e0 quando insinua, a ragione, che lui sia interessato a Ginevra quanto e pi\u00f9 del fratello Neri; poi sfrutta la presunzione di Neri sfidandolo ad una bravata che non pu\u00f2 rifiutare.\nQuando Neri irrompe in una locanda armato di tutto punto, come stabilito, viene per\u00f2 assalito dai presenti che lo stavano aspettando, perch\u00e9 \u00e8 stata diffusa ad arte la falsa notizia che lui fosse impazzito ed animato da intenzioni assassine e il suo esuberante arrivo non ha fatto che confermare la voce. Mentre lui \u00e8 costretto a rifugiarsi in una torre campanaria, Giannetto, che ne ha preso gli abiti che si \u00e8 tolto alla cena per mettersi in armatura, si reca a casa Chiaramantesi e riesce a entrare indisturbato nel letto di Ginevra, che solo la mattina dopo scopre con chi abbia effettivamente trascorso la notte.\nNeri riesce a sfuggire alla trappola e tornare a casa, dove scopre la grande beffa orchestrata dal rivale, ma viene catturato prima che possa scatenare la propria furia vendicativa. Giannetto, facendosi forte del nome del Tornaquinci, lo fa mettere in prigione e finge di volerlo far rinsavire dalla pazzia con una cura d'urto, mettendolo di fronte a uomini, come il Trinca, e soprattutto donne, come Fiammetta e Lald\u00f2mide, che Neri ha offeso o di cui si \u00e8 approfittato. Fra loro c'\u00e8 per\u00f2 anche la giovane Lisabetta, innamorata di Neri, che coglie questa occasione per avvicinarlo. Quando Giannetto gli offre di liberarlo, a patto che le reciproche offese vengano dimenticate, Neri rifiuta sdegnosamente e poi, con l'aiuto di Lisabetta, finge di essere effettivamente impazzito, a causa dei tormenti della prigionia.\nGiannetto, convinto che Neri non sia affatto diventato inoffensivo e si tratti solo di una finzione, decide comunque di liberarlo, ma prepara un'ultima, terribile beffa, approfittando del ritorno in citt\u00e0 di Gabriello, accorso alla notizia delle vicissitudini del fratello. Quella notte Neri si reca da Ginevra per uccidere Giannetto mentre si trova a letto con la donna, ma quando, dopo aver ucciso il nemico, se lo ritrova vivo e vegeto fuori dalla stanza, con aria beffarda, scopre inorridito di aver ucciso il proprio fratello, a cui Giannetto aveva concesso di sostituirlo per soddisfare infine il suo profondo desiderio per la donna. Neri, resosi conto del tragico errore, non pu\u00f2 sopportare la consapevolezza del delitto commesso e stavolta perde davvero la ragione e si rivolge a Giannetto chiamandolo Gabriello, convincendosi di aver effettivamente ucciso il rivale e non l'amato fratello.\nProduzione.\nBlasetti progett\u00f2 questo film mentre terminava le riprese del film \"La corona di ferro\" e fece in modo da adattare lo stesso set e i costumi alla Firenze medicea.\nDistribuzione e censura.\nIl film usc\u00ec nelle sale italiane il 9 febbraio 1942, senza censurare la scena di nudo della Calamai, ma applicandovi il divieto alla visione ai minori di 16 anni. Nel 1946 venne riedito nelle sale dell'Italia meridionale, con esclusione delle citt\u00e0 di Roma, Napoli e Firenze; nelle locandine pubblicitarie venne rimosso il nome di Osvaldo Valenti in quanto coinvolto con i collaborazionisti della Repubblica Sociale di Sal\u00f2. Venne ridistribuito ancora nel 1947, 1950 e 1951.\nIncassi.\nIn base ai dati disponibili, con un incasso di oltre 13 milioni di lire dell'epoca, \"La cena delle beffe\" fu il terzo maggior introito dell'annata cinematografica 1941-42; unici film che riuscirono ad incassare pi\u00f9 della pellicola di Blasetti in quella stagione furono il kolossal \"I promessi sposi\" di Camerini (con oltre 18 milioni) ed il bellico-propagandistico \"Bengasi\" di Genina (16 milioni).\nCritica.\nMario Gromo, sulla \"Stampa\" del 13 febbraio 1942, lo defin\u00ec \u00abtra i migliori film di Blasetti\u00bb.\nIl \"Dizionario Mereghetti\" definisce il film \u00abun melodramma torbido e serrato, incredibilmente ambiguo e sanguinoso per l'epoca\u00bb e sottolinea \u00abla forte componente omosessuale nella relazione tra gli antagonisti, intenti - pi\u00f9 che a conquistare la donna contesa - a esaurire le pulsioni erotiche autodistruttive all'interno del loro legame maledetto\u00bb.\nCitazioni.\n\"La cena delle beffe\" \u00e8 citato nella scena finale della pellicola \"Nuovo Cinema Paradiso\" (1989) di Giuseppe Tornatore: infatti tra i vari spezzoni dei film \"censurati\" dal prete donati da Alfredo a Salvatore, c'\u00e8 anche la famosa scena a seno nudo della Calamai."}
{"id": "1096113", "revid": "31886", "url": "https://it.wikipedia.org/wiki?curid=1096113", "title": "Economia della conoscenza", "text": "L'economia della conoscenza \u00e8 un'espressione coniata da Peter Drucker con la quale si intende l'utilizzo delle informazioni per generare valore, con particolare attenzione a natura, creazione, diffusione, trasformazione, trasferimento, e utilizzo della conoscenza in ogni sua forma. La conoscenza da un punto di vista aziendale \u00e8 una risorsa scarsa che consente, a chi la possiede, di trarre un vantaggio competitivo. \u00c8 considerata una risorsa, se applicata alla risoluzione di problemi, perch\u00e9 pu\u00f2 essere una fonte di guadagno.\nDescrizione.\nL'economia della conoscenza evidenzia i legami tra i processi di apprendimento, l'innovazione e la competitivit\u00e0, sempre pi\u00f9 basata sulla conoscenza e di conseguenza sulle risorse intangibili, sul know-how e sulle competenze distintive. Alla base della conoscenza vi sono i processi cognitivi e di apprendimento dell'uomo: l'economia \u00e8 fatta di scelte e le scelte sono il risultato dei processi neurobiologici che avvengono nella mente dell'uomo. Dunque, alla base della teoria economica vi devono essere i \"meccanismi che guidano il lavoro della mente umana\" (M. Rizzetto, 1999).\nPossiamo distinguere molti tipi di conoscenza: conoscenza soggettiva e oggettiva (Popper), implicita (tacita) ed esplicita (codificata), organizzativa, incrementale, comune, specializzata.\nIn particolare la conoscenza implicita \u00e8 quella che si basa sull'esperienza e appartiene alla sfera \"personale\" dell'individuo; quando questa viene elaborata diviene conoscenza codificata e quindi esplicita, incrementa lo stock di conoscenza, diviene accessibile a tutti e facilmente scambiabile sul mercato tecnologico. Al contrario, la conoscenza tacita per essere scambiata necessita di rapporti di fiducia, e pertanto della creazione di specifiche istituzioni che ne facilitino la diffusione dei flussi.\nIl presupposto di base \u00e8 costituito dall'osservazione che la conoscenza \u00e8 un bene pubblico in senso economico, e questo comporta tipicamente il verificarsi di fallimenti di mercato, sotto forma di esternalit\u00e0.\nLa presenza di esternalit\u00e0 fa s\u00ec che la conoscenza non venga prodotta spontaneamente dal mercato in quantit\u00e0 socialmente desiderabile. Questa circostanza giustifica l'intervento dello Stato a supporto della creazione di nuova conoscenza (ad es. i finanziamenti alla ricerca scientifica), ed a garanzia degli istituti che consentono l'appropriazione privata dei benefici derivanti dalle idee (i diritti della propriet\u00e0 intellettuale).\nPossono considerarsi facenti parte dell'economia della conoscenza sia l'economia dell'innovazione che l'economia della scienza.\nEconomia della Conoscenza e Globalizzazione.\nLa Globalizzazione \u00e8 caratterizzata da uno sviluppo che non pu\u00f2 essere definito \"lineare\", e il cambiamento che esso ha apportato non \u00e8 stato di certo simultaneo e generalizzato, come l'avvento di qualsiasi tecnologia.\nMa nel mondo \"globalmente interconnesso\" tra locale e globale, i suoi effetti sono ben visibili, e i dibattiti che la vedono da protagonista sono svariati. Tra questi quello sul cambiamento dei modelli produttivi: il superamento del sistema lavorativo organizzativo fordista - la grande realt\u00e0 industriale caratterizzata dalla distribuzione interna di funzioni e ruoli sviluppati tramite una apposita gerarchia verticale - per giungere ad una \"struttura produttiva orizzontale \"a rete\"\" che assume dimensioni di tipo transnazionali. Proprio in questa dimensione, a cui sono direttamente connessi dimensioni dei mercati, innovazioni tecnologiche e prevalenza del lavoro immateriale, il tutto si basa sulla c.d. economia della coscienza, ossia sulla ineguale distribuzione di competenze e capacit\u00e0 (ovvero quelle che Pierre Bourdieu chiama i \"capitali culturali\")."}
{"id": "1096130", "revid": "1347902", "url": "https://it.wikipedia.org/wiki?curid=1096130", "title": "DOS-7", "text": "Il DOS - 7 \u00e8 stato il primo modulo della complessa stazione spaziale sovietica Mir, che stazion\u00f2 in bassa orbita terrestre dal 1986 al 2001. In generale definito come o il modulo di base o blocco di base, il modulo \u00e8 stato lanciato in orbita il 20 febbraio 1986 con un vettore Proton-K dal cosmodromo di Baikonur. La navicella \u00e8 simile nel design a due precedenti stazioni orbitali sovietici, Salyut 6 e Salyut 7, tuttavia possedeva un'aggiunta rivoluzionaria nell'aggancio a pi\u00f9 nodi in corrispondenza dell'estremit\u00e0 anteriore del modulo. Questo, oltre alla porta docking sul retro del veicolo spaziale, ha permesso l'inserimento di altri cinque moduli aggiuntivi ( Kvant-1 (1987), Kvant-2 (1989), Kristall (1990), Spektr (1995) e Priroda (1996)) a essere ancorata direttamente al DOS -7, ampliando notevolmente le capacit\u00e0 della stazione.\nDescrizione.\nIl disegno del Modulo di base della MIR (DOS-7) fu basato sui precedenti progetti DOS selle stazioni Salyut 6 e Salyut 7. Nonostante ci\u00f2, ci furono molte differenze sostanziali che inclusero computer e pannelli solari migliorati. Fu progettata per ospitare comodamente due cosmonauti, ognuno con la propria cabina. Il Modulo base ebbe anche sei porte d'attracco. Quattro di esse, che furono collocate radialmente sul fronte del modulo, furono chiamate porte \"passanti\", progettate per espansioni future della stazione. Altre due porte furono collocate lateralmente, una al centro e l'altra verso la coda del modulo, progettate per l'aggancio di moduli Soyuz e Progress. La MIR ebbe due motori, collocati in coda, progettati per realizzare manovre orbitali. Ogni motore era in grado di generare 300\u00a0kg di spinta. Entrambi i motori vennero disabilitati permanentemente nell'aprile 1987 dopo l'arrivo del modulo Kvant 1 connesso all'attracco di coda.\nLo scopo principale del Modulo base durante la vita della stazione fu come area di soggiorno. Fu equipaggiato con un bagno, due cabine per il riposo, la privacy, l'intrattenimento con musica e film, equipaggiamento per l'esercizio fisico e per le cure mediche.\nNel giugno 1987, un terzo pannello solare fu realizzato per il Modulo base. Fu trasportato e consegnato con il Kvant 1."}
{"id": "1096132", "revid": "767487", "url": "https://it.wikipedia.org/wiki?curid=1096132", "title": "Kvant-1", "text": "Il modulo Kvant-1 (russo: \u041a\u0432\u0430\u043d\u0442; quanto) fu il secondo modulo della Stazione spaziale russa Mir, la prima aggiunta al modulo principale. Conteneva strumenti per osservazioni di tipo astrofisico ed esperimenti di scienza dei materiali e fu lanciato il 30 marzo del 1987.\nSul Kvant-1 si portarono avanti ricerche sulla fisica delle galassie attive, dei quasar e delle stelle di neutroni. Il modulo supportava anche esperimenti di tipo biotecnologico nella preparazione di antivirali.\nOriginariamente il modulo avrebbe dovuto agganciarsi alla Stazione Spaziale Saljut 7."}
{"id": "1096135", "revid": "104485", "url": "https://it.wikipedia.org/wiki?curid=1096135", "title": "Angela Lombardi", "text": "Eletta nelle liste di Rifondazione comunista alle Elezioni politiche del 9-10 aprile 2006, \u00e8 stata proclamata eletta il 28 aprile successivo e si \u00e8 iscritta al gruppo parlamentare di Rifondazione comunista-Sinistra europea.\nDopo le Elezioni del 2008 non viene rieletta in Parlamento."}
{"id": "1096141", "revid": "1494169", "url": "https://it.wikipedia.org/wiki?curid=1096141", "title": "Sansone e Dalila", "text": ""}
{"id": "1096144", "revid": "124524732", "url": "https://it.wikipedia.org/wiki?curid=1096144", "title": "Giacomo Schettini", "text": "Biografia.\nHa studiato giurisprudenza ed \u00e8 stato ricercatore presso l'Istituto di Filosofia del Diritto.\nAll'et\u00e0 di 20 anni ader\u00ec al comunismo, iscrivendosi prima alla FIGC e poi al partito. Nei primi anni sessanta diresse la campagna elettorale al sud Italia per Giorgio Amendola. Nel 1966, nonostante questo, si schier\u00f2 a fianco di Pietro Ingrao contro gli amendoliani. Segu\u00ec con il suo studio legale i processi a Pier Paolo Pasolini.\nEsponente del PCI, gi\u00e0 nel 1970 fu Segretario Regionale per la Basilicata, ed in seguito \u00e8 stato eletto deputato nel 1987.\nIn seguito ha ricoperto il ruolo di segretario regionale per la Basilicata del PRC, portando il partito, nelle elezioni del 2006 al suo massimo storico in regione, e all'elezione di una senatrice e una deputata.\nCollegamenti esterni.\nRifondazione Potenza"}
{"id": "1096160", "revid": "22475", "url": "https://it.wikipedia.org/wiki?curid=1096160", "title": "Universit\u00e0 di Reading", "text": "L'Universit\u00e0 di Reading (University of Reading) \u00e8 un'universit\u00e0 pubblica britannica situata nella citt\u00e0 di Reading, fondata nel 1892 come estensione dell'Universit\u00e0 di Oxford nel Berkshire.\nStoria.\nL'universit\u00e0 ha avuto origine dalle scuole di arte e scienza stabilite a Reading nel 1860 e nel 1870. Nel 1892 l'University College di Reading fu fondato come estensione di Christ Church, uno dei college fondativi dell'Universit\u00e0 di Oxford fondato a sua volta nel 1546 da Re Enrico VIII.\nPrimo Preside dell'University College di Reading fu il geografo Sir Halford John Mackinder, considerato tra i padri della geopolitica. Nel 1903 divenne Preside l'accademico William Macbride Childs, gi\u00e0 vicepreside dell'University College di Reading dal 1900. Childs si pose fin da subito l'obiettivo di trasformare il college in un'universit\u00e0 autonoma. A tale scopo, la nuova governance dell'universit\u00e0 lavor\u00f2 ad attirare fondi da importanti residenti locali, come i proprietari di Huntley &amp; Palmers, nota azienda britannica di produzione dolciaria, e Harriet Loyd-Lindsay, moglie di Robert, primo barone Wantage. \nLa prima domanda di concessione dell'autonomia dell'ateneo fu respinta, nel 1920, ma una seconda domanda, nel 1925, ebbe successo. In questo modo, Il 17 marzo 1926 il college ottenne la Royal Charter divenendo ateneo autonomo con il nome di Universit\u00e0 di Reading. \nL'Universit\u00e0 \u00e8 celebre per aver assegnato in Inghilterra la prima cattedra universitaria a una donna, con la nomina, nel 1908, di Edith Morley a Professoressa di Lingua Inglese. \nNel 1984 l'Universit\u00e0 ha avviato una fusione con il Bulmershe College of Higher Education, che \u00e8 stata completata nel 1989, e nel gennaio 2008, l'universit\u00e0 ha annunciato la sua fusione con l'Henley Management College.\nDa febbraio 2016 ha aperto una sede a Iskandar in Malaysia.\nProfilo accademico.\nRanking e riconoscimenti.\nI dipartimenti dell'Universit\u00e0 hanno ricevuto quattro volte il \" Queen's Anniversary Prizes for Higher and Further Education\": nel 1998, nella categoria Scienze umane, sociali e diritto e studi shakespeariani; nel 2005, nella categoria Ambiente; nel 2008, sempre in Scienze umane, scienze sociali e diritto; e nel 2011, per tipografia e comunicazione grafica. \nL'Universit\u00e0 \u00e8 stata collocata fra le migliori 250 universit\u00e0 del Mondo nelle classifiche Times Higher Education World University, sia del 2020 che del 2021.\nOrgani di Governo.\nL'universit\u00e0 \u00e8 nominalmente guidata da un cancelliere, che normalmente \u00e8 un noto personaggio pubblico. La reale amministrazione dell'universit\u00e0 \u00e8 responsabilit\u00e0 del vice-cancelliere. l consiglio di amministrazione dell'universit\u00e0 \u00e8 diretto dal vice-cancelliere ed \u00e8 responsabile della gestione quotidiana dell'Universit\u00e0 e si riunisce ogni due settimane per la maggior parte dell'anno.\nIl consiglio di amministrazione riferisce sulla propria attivit\u00e0 al Senato dell'universit\u00e0, il principale organo amministrativo accademico. Il senato ha circa 100 membri e si riunisce almeno quattro volte all'anno e fornisce consulenza su aree come l'ingresso degli studenti, la valutazione e i premi. Il Senato stabilisce gli indirizzi strategici, assicurando il rispetto dei requisiti statutari e approvando le modifiche statutarie.\nSedi.\nCampus.\nAttualmente, l'universit\u00e0 si estende su circa 1,6 chilometri quadrati di terreno, su quattro campus separati: \nMusei, biblioteche e giardini botanici.\nLa Reading University possiede quattro musei, una biblioteca principale, una serie di biblioteche interdipartimentali e un giardino botanico, l'Harris Garden. Il pi\u00f9 grande e noto dei musei \u00e8 il Museum of English Rural Life, seguono poi l'Ure Museum of Greek Archaeology, il Cole Museum of Zoology e l'Herbarium.\nLa Biblioteca universitaria di Whiteknights mette a disposizione oltre 1 milione di risorse fisiche, fra libri, pubblicazioni e riviste. \nResidenze studentesche.\nLa principale residenza universitaria di interesse storico \u00e8 la Wantage Hall, costruita nel 1906-1908 in memoria di Robert Loyd-Lindsay, primo barone Wantage, al fine di essere un edificio residenziale per studenti. Si pensa che Wantage Hall sia la pi\u00f9 antica residenza universitaria costruita appositamente in Inghilterra al di fuori di Oxford e Cambridge.\nMalaysia.\nIl campus asiatico a Iskandar, in Malaysia, \u00e8 stato ufficialmente aperto nel febbraio 2016. Il progetto annunciato per la prima volta nell'ottobre 2012, rappresenta la creazione del primo campus all'estero dell'Universit\u00e0."}
{"id": "1096165", "revid": "767487", "url": "https://it.wikipedia.org/wiki?curid=1096165", "title": "Macaco (gruppo musicale)", "text": "Macaco \u00e8 un gruppo musicale di Barcellona fondato nel 1997 da Dani Carbonell \"el Mono Loco\".\nI membri della band, originari di diversi paesi del mondo come Brasile, Camerun, Venezuela e Spagna, suonano un genere definibile come patchanka, un misto tra tradizione mediterranea, musica elettronica, musica latina, e rumba.\nCantano in spagnolo, catalano, portoghese, francese e italiano.\nAlcune canzoni del gruppo fanno parte della colonna sonora del film di Gabriele Salvatores \"Amn\u00e8sia\" in cui appaiono come comparse.\nDiscografia.\nCuriosit\u00e0 sulla band.\nLa canzone \"Moving\" \u00e8 comparsa nella colonna sonora del videogioco di calcio Fifa 09, mentre 'Una Sola Voz' \u00e8 stata usata in Fifa 12."}
{"id": "1096170", "revid": "36426", "url": "https://it.wikipedia.org/wiki?curid=1096170", "title": "Sansone e Dalila (Rubens)", "text": "Sansone e Dalila \u00e8 un dipinto a olio su tavola (185x205 cm) di Pieter Paul Rubens, databile al 1609 circa e conservato nella National Gallery di Londra.\nStoria.\nL'opera venne dipinta poco dopo il rientro dell'artista ad Anversa, di rientro dall'Italia. Il committente era Nicollas Rockox, un amico di Rubens nonch\u00e9 notabile in vista della, citt\u00e0 che era stato pi\u00f9 volte borgomastro e incaricato in vari pubblici uffici, come ad esempio quello di ufficiale della Gilda degli Archibugieri che, pochi anni dopo, commission\u00f2 all'artista il \"Trittico della Deposizione dalla croce\" della cattedrale di Anversa. La destinazione del dipinto era privata, ovvero la decorazione del gran salone della sua casa, venendo appeso sopra la mensola del camino, a quasi quattro metri d'altezza. L'artista tenne conto di questa destinazione quando concep\u00ec la prospettiva generale del dipinto.\nEsistono due disegni preparatori dell'opera, uno a inchiostro e acquerello su carta (16.4x16,2\u00a0cm) nella collezione van Regleren-Altena di Amsterdam e un bozzetto a olio su tavola (51,8x50,6\u00a0cm) nel Cincinnati Art Museum.\n\u00c8 stata acquistata dal museo nel 1980. Nel settembre 2021 una perizia basata esclusivamente sul confronto con altre opere dello stesso autore, ha valutato questo dipinto come \"non dipinto da Rubens\" con una probabilit\u00e0 del 91.78% .\nDescrizione.\nIl dipinto, ispirato ad un episodio biblico, raffigura Sansone che si \u00e8 addormentato sulle gambe dell'amata Dalila. Essa, che ha scoperto il segreto della forza prodigiosa dell'uomo racchiuso nella sua folta capigliatura, viene corrotta dai filistei, alla cui stirpe essa stessa appartiene, per farlo rapare, rendendolo inerme e catturabile (Libro dei Giudici 16: 17-20).\nIn primo piano, illuminati dal chiarore di una candela retta da una vecchia sulla sinistra e da un braciere a lei prossimo, ci sono Dalila a seno scoperto (il raffinato erotismo conferma il carattere privato dell'opera) e Sansone col torso nudo dormiente. Su di lui un filisteo opera cautamente il taglio con delle forbici: sulla destra e pi\u00f9 al buio, da una porta socchiusa, altri filistei spiano l'operazione. Sullo sfondo, sopra le teste dei due personaggi principali, viene raffigurata una statua di Venere e Cupido in una nicchia, che richiama la causa della sconfitta dell'eroe.\nL'opera mostra tutta l'esuberanza dello stile di Rubens, con colori intensi e pastosi, stesi in pennellate energiche, capaci di creare scene di grande teatralit\u00e0. Vi si leggono influenze dell'antico, nel torso di Sansone, di Michelangelo, nella sua muscolatura accentuata, e di Caravaggio, nell'abbandono del braccio che ricorda quello della \"Deposizione\" (1602-1604) per Santa Maria in Vallicella a Roma, chiesa per la quale anche Rubens aveva lavorato.\nNotevole il concerto di colori che esaltano l'ambientazione notturna: il bruno delle pareti, il viola della tenda, l'oro e l'amaranto della veste di Dalila. Numerosi i brani di virtuosismo, dall'effetto raso nei panneggi in primo piano al tour de force luministico, dalla coperta ricamata ai piedi della donna alla pelliccia che cala dal torso di Sansone."}
{"id": "1096171", "revid": "1543377", "url": "https://it.wikipedia.org/wiki?curid=1096171", "title": "Middle East Media Research Institute", "text": "Il Middle East Media Research Institute, o brevemente MEMRI, \u00e8 un'organizzazione no-profit finanziata da contributi volontari, che si occupa delle pubblicazioni e traduzioni dal Vicino e Medio Oriente, con sede a Washington, D.C. e uffici a Gerusalemme, Berlino, Londra e Tokyo.\nOffre traduzioni dei \"media\" arabi e persiani.\nSecondo un'indagine del giornalista Brian Whitaker il MEMRI \u00e8 stato cofondato nel 1998 da Yigal Carmon, ex colonnello del Mossad pi\u00f9 tardi divenuto consigliere per l'antiterrorismo di Shamir e Rabin, e da Meyrav Wurmser, direttrice del Centro di politica medio orientale presso l'Hudson Institute di Indianapolis.\nL'organizzazione ha raggiunto una visibilit\u00e0 sempre crescente dopo gli attentati dell'11 settembre, in seguito all'accresciuto interesse del pubblico occidentale per l'area mediorientale. Lo stesso Whitaker sostiene che Il MEMRI non possa essere ritenuto neutrale, in quanto filo-occidentale.."}
{"id": "1096185", "revid": "729019", "url": "https://it.wikipedia.org/wiki?curid=1096185", "title": "Sottosezione (tassonomia)", "text": "La sottosezione \u00e8 un livello che si applica in casi sporadici alla classificazione degli esseri viventi.\nIl livello superiore, che include quindi pi\u00f9 sottosezioni, \u00e8 la sezione, la cui collocazione, nell'albero tassonomico, differisce nella Zoologia e nella Botanica."}
{"id": "1096190", "revid": "438678", "url": "https://it.wikipedia.org/wiki?curid=1096190", "title": "Coorte (tassonomia)", "text": "In biologia, ai fini della tassonomia, la coorte \u00e8 un livello di classificazione scientifica degli organismi viventi, applicato raramente in vecchi schemi tassonomici.\nLa posizione della coorte nell'organizzazione gerarchica dei taxa in letteratura ha una collocazione incerta.\nLa maggior parte delle fonti cita la coorte come un taxon di rango intermedio fra la Classe e l'Ordine.\nIn entomologia, invece, la coorte ha spesso un rango inferiore a quello dell'ordine come, ad esempio, avviene nella suddivisione dei Brachycera."}
{"id": "1096192", "revid": "2074539", "url": "https://it.wikipedia.org/wiki?curid=1096192", "title": "Partito Nazionale Scozzese", "text": "Il Partito Nazionale Scozzese (in inglese \"Scottish National Party\", SNP; in gaelico scozzese \"P\u00e0rtaidh N\u00e0iseanta na h-Alba\", PNA; in scots \"Scottis Naitional Pairtie\", SNP) \u00e8 un partito politico britannico di orientamento nazionalista, regionalista e socialdemocratico. Sostiene e rivendica l'indipendenza della Scozia dal Regno Unito di Gran Bretagna e Irlanda del Nord e l'adesione della stessa all'Unione europea.\nL'attuale leader del Partito Nazionale Scozzese \u00e8 Nicola Sturgeon, Primo Ministro della Scozia dal 20 novembre 2014.\n\u00c8 il terzo partito politico pi\u00f9 grande nel Regno Unito, dietro il Partito Laburista e il Partito Conservatore, ed \u00e8 il pi\u00f9 grande partito politico in Scozia, dove ha il maggior numero di seggi nel parlamento scozzese e 45 su 59 seggi scozzesi alla Camera dei Comuni a Westminster. Il partito non \u00e8 rappresentato nella Camera dei Lord in quanto si \u00e8 sempre opposto alla Camera alta del Parlamento, non eletta direttamente.\nStoria.\nIl Partito Nazionale Scozzese si form\u00f2 nel 1934 dalla fusione del Partito Nazionale di Scozia e del Partito Scozzese. Il partito nel 1942 subisce la sua prima scissione con John MacCormick che lasci\u00f2 il partito, a causa del suo fallimento nel cambiare la politica del partito dal sostenere l'indipendenza totale alla conferenza di Glasgow di quell'anno. McCormick ha formato lo Scottish Covenant Association, un'organizzazione politica apartitica che si batte per l'istituzione di un'Assemblea scozzese devoluta.\nLo SNP ottenne un seggio al parlamento del Regno Unito nel 1945, ma lo perse solo tre mesi dopo alle elezioni generali. Riusc\u00ec a riconquistare un seggio solo nel 1967, quando a sorpresa Winnie Ewing riusc\u00ec a battere, nelle elezioni suppletive, il candidato laburista. Nell'ottobre 1974 prese oltre il 30% dei voti scozzesi, con 11 seggi su 71. Negli anni seguenti lo SNP raccolse tra il 20 e il 25% dei voti, risultando il secondo partito in Scozia dopo i laburisti. Negli anni Novanta, lo SNP cerc\u00f2 di allargare il proprio consenso tra tutti i ceti sociali. Dopo le elezioni del maggio 1997 (in cui lo SNP ottenne 6 seggi, il suo migliore risultato dopo quello del 1974), vinte dai laburisti, lo SNP chiese un referendum per l'istituzione di un Parlamento scozzese, appoggiato anche dai laburisti e dai Liberal Democratici. Il referendum pass\u00f2 con il 74% dei voti a favore, e il 64% vot\u00f2 anche a favore dell'attribuzione al parlamento scozzese di poteri fiscali autonomi.\nIl governo britannico adott\u00f2 per il parlamento scozzese una legge prevalentemente proporzionale, pi\u00f9 favorevole allo SNP. Alle prime elezioni per il parlamento scozzese, lo SNP, con il 29% dei voti, divenne il principale partito di opposizione al Partito Laburista, che form\u00f2 una coalizione con i Liberal democratici. Nel 2000 il leader del partito, Alex Salmond, si dimise, venendo sostituito da John Swinney. Alle elezioni scozzesi del 2003, lo SNP scese al 21% dei voti, rimanendo, tuttavia, il maggiore partito di opposizione.\nNel 2004 Alex Salmond torn\u00f2 alla guida del partito.\nAlle elezioni del 2007 ottenne 47 seggi su 129, contro i 46 seggi dei laburisti, superati per la prima volta dopo cinquant'anni di predominio nelle elezioni in Scozia. Lo SNP form\u00f2 un governo di minoranza, guidato da Alex Salmond. Nel 2009 consegu\u00ec due seggi al Parlamento europeo, mentre nelle elezioni britanniche del 2010 si vide riconfermare i precedenti sei seggi.\nLo SNP riusc\u00ec per la prima volta nella sua storia a formare un governo di maggioranza assoluta (69 seggi su 129) in seguito alle elezioni per il Parlamento scozzese del maggio 2011.\nAlex Salmond e lo SNP guidarono la Scozia verso il Referendum sull'indipendenza della Scozia del 2014, risoltosi in una sconfitta per la linea indipendentista del partito. Ne conseguirono le dimissioni del Primo Ministro Salmond e l'elezione della sua vice Nicola Sturgeon a capo del governo e dello SNP.\nAll'indomani del referendum, il Partito di Nicola Sturgeon ha pi\u00f9 che triplicato i propri iscritti arrivando in due mesi a contare su tessere al partito. La leadership della Sturgeon si \u00e8 ulteriormente rafforzata con la schiacciante vittoria degli indipendentisti alle Elezioni generali nel Regno Unito del 2015 dove il Partito Nazionale ha conquistato la quasi totalit\u00e0 dei seggi di Westminster in quota scozzese (56/59).\nPochi giorni dopo \u00e8 stato annunciato dalla stessa Sturgeon la ferma intenzione di indire un nuovo referendum costituzionale sull'indipendenza della Scozia. Con le elezioni generali britanniche del 2017 il SNP ha perso 21 dei 56 seggi detenuti, fermandosi a quota 35 seggi alla Camera dei Comuni del Regno Unito. Hanno perso il seggio anche esponenti importanti del partito, quali Alex Salmond, ex Primo Ministro della Scozia, e Angus Robertson, vice leader del partito.\nLa leader dell'SNP Nicola Sturgeon \u00e8 capo del governo scozzese.\nIdeologia e posizioni.\nIl SNP ai nostri giorni \u00e8 riconosciuto come forza politica di centrosinistra, ma non lo fu in passato. Dall'epoca della fondazione del partito ci furono tensioni ideologiche tra le due ali del partito, quella proveniente dal Partito Nazionale di Scozia, di centrosinistra, e quella del Partito Scozzese, di posizioni conservatrici. Tuttavia, le questioni ideologiche furono, in seguito, superate. Il SNP si assest\u00f2 su una linea socialdemocratica, in concorrenza con il Labour Party, negli anni sessanta. Ancora tensioni ci furono negli anni settanta con alcuni membri che conquistarono il loro seggio in circoscrizioni conservatrici. Ulteriori tensioni si ebbero nel 1979, stavolta da un gruppo proveniente da sinistra che voleva spostare il partito, da socialdemocratico a socialista.\nLa politica economica del partito si basa sui valori della socialdemocrazia europea. Tra i suoi impegni politici c'\u00e8 il disarmo nucleare, la tassazione progressiva, la redistribuzione della ricchezza, lo sradicamento della povert\u00e0, i sussidi agli studi superiori.\nIl partito si batte per una Scozia indipendente all'interno dell'Unione europea e per l'adozione dell'euro. \u00c8 contraria, invece, all'adesione alla NATO.\nCi sono due fazioni, i \"gradualisti\" e i \"fondamentalisti\", sul metodo per raggiungere l'indipendenza della Scozia.\nTuttavia, lo SNP non \u00e8 repubblicano in termini assoluti, sebbene molti membri lo siano. Lo SNP pensa che la questione repubblicana sia secondaria alla realizzazione di una Scozia indipendente. Il partito si definisce costituzionalista e respinge la possibilit\u00e0 di un referendum unilaterale per la secessione dal Regno Unito. Lo SNP sostiene di voler far rimanere la Scozia all'interno del Commonwealth.\nOrganizzazione del partito.\nLa struttura di base dello SNP \u00e8 la sezione locale; al di sopra di questa si trovano le associazioni di circoscrizione, che selezionano i candidati a partire da una lista approvata dal partito. A livello nazionale, il principale organismo decisionale \u00e8 formalmente il congresso annuale, ma, di fatto, l'organo pi\u00f9 importante \u00e8 il Comitato Esecutivo Nazionale, diretto dal leader del partito (\"national convener\"). In vacanza del congresso, le scelte politiche vengono approvate dal Consiglio Nazionale."}
{"id": "1096195", "revid": "767487", "url": "https://it.wikipedia.org/wiki?curid=1096195", "title": "Manny Mart\u00ednez", "text": "Biografia.\nInizialmente ha suonato in molti gruppi di Lodi, nel New Jersey. Visto come un veterano nella scena locale, Manny ha suonato in gruppi con Glenn Danzig e nel Gennaio 1977, gli \u00e8 stato chiesto da Glenn di partecipare al suo primo progetto musicale serio, i The Misfits. Dopo due mesi di prove, Manny ha completato la formazione presentando il suo amico Jerry Caiafa (dopo cambiato nel nome d'arte Jerry Only). Il suo stile Jazz nel suonare la batteria \u00e8 stato registrato solo nel primo singolo, \"Cough/Cool\". Alla fine del 1977, dopo diversi concerti, Manny ha dovuto lasciare il gruppo ed \u00e8 stato rimpiazzato da Jim Catania.\nCollegamenti esterni.\nLinea del tempo dei The Misfits\nMisfits Central"}
{"id": "1096198", "revid": "767487", "url": "https://it.wikipedia.org/wiki?curid=1096198", "title": "Gordon Richards", "text": "Biografia.\nLa sua carriera, durata 34 anni dal 1920 al 1954, gli consent\u00ec di partecipare a ben 21834 corse e di vincerne 4870.\nColse il suo primo successo il 31 maggio 1921 a Leicester, montando Gay Lord.\nInterruppe la sua carriera in seguito ad una caduta mentre montava Abergeldie, il cavallo della regina.\nMalgrado la sua corposa serie di successi riusc\u00ec a vincere il prestigioso Epsom Derby solo nel 1953, montando Pinza.\nLa regina gli confer\u00ec il titolo di \"sir\", mai prima di allora concesso ad un fantino."}
{"id": "1096200", "revid": "767487", "url": "https://it.wikipedia.org/wiki?curid=1096200", "title": "Saccharomycotina", "text": ""}
{"id": "1096201", "revid": "1793900", "url": "https://it.wikipedia.org/wiki?curid=1096201", "title": "Henry Hobson Richardson", "text": "Fu l'inventore del Romanico Richardsoniano che da lui prende appunto il nome. \nBiografia.\nDiplomatosi presso l'Universit\u00e0 di Harvard, ultim\u00f2 i suoi studi a Parigi, all'\u00c9cole nationale sup\u00e9rieure des beaux-arts, dove lavor\u00f2 nello studio di Henri Labrouste.\nRitornato negli Stati Uniti nel 1865 vi inizi\u00f2 un'intensa attivit\u00e0, costruendo numerosi edifici pubblici e privati.\nil pi\u00f9 alto raggiungimento del suo stile, che interpreta con originale sensibilit\u00e0 moderna la vigorosa monumentalit\u00e0 del romanico francese, \u00e8 il Marshall Field Warehouse di Chicago, costruito fra il 1885 e il 1887, dalla spoglia e severa facciata ritmata da ampie finestre arcuate.\nTra le altre sue realizzazioni vanno ricordate la celebre chiesa della Trinit\u00e0 di Boston, il palazzo del tribunale di Pittsburgh, il Campidoglio di Albany e la casa Stoughton a Cambridge (Massachusetts).\nL'originalit\u00e0 del suo stile, che influenzer\u00e0 profondamente gli architetti della Scuola di Chicago, primo fra tutti Louis Sullivan, fa di Richardson uno dei grandi creatori di una architettura nazionale americana."}
{"id": "1096206", "revid": "287204", "url": "https://it.wikipedia.org/wiki?curid=1096206", "title": "Triforce", "text": "Il Triforce \u00e8 un sistema arcade creato dalla Nintendo, dalla Namco, e dalla SEGA, i primi giochi apparirono nel 2002. Il nome \"Triforce\" si riferisce all'ambita reliquia magica della Triforza presente nei giochi della Nintendo della saga di \"The Legend of Zelda\", e simboleggia altres\u00ec le tre compagnie occupate in questo progetto. Il sistema hardware \u00e8 basato su quello del Nintendo GameCube con piccole differenze, come provvedimenti sull'aggiungere i GD-ROM della SEGA.\nIl Triforce era stato creato inizialmente per avere due volte il cosiddetto 1T-SRAM.Questo come con il Nintendo GameCube (48MB invece dei 24MB), ma questo fu confutato da un'analisi di teardown di un asse del Triforce."}
{"id": "1096210", "revid": "1043", "url": "https://it.wikipedia.org/wiki?curid=1096210", "title": "Commonwealth of Puerto Rico", "text": ""}
{"id": "1096212", "revid": "287204", "url": "https://it.wikipedia.org/wiki?curid=1096212", "title": "Jack Richardson (drammaturgo)", "text": "Biografia.\nDi famiglia agiata Richardson frequent\u00f2 la Sorbona, studi\u00f2 filosofia a Monaco e venne poi in Italia.\nNelle sue opere si avverte infatti la notevole influenza esercitata sulla sua formazione dalla cultura europea.\nLa sua prima opera \"The Prodigal\", del 1960, moderna rielaborazione della storia di Oreste, con maschere e personaggi della tragedia greca, raggiunse il risultato pi\u00f9 alto del teatro americano, la \"commedia d'idee\", vincendo il premio Obie e il premio Vernon Rice del 1960 quale migliore opera prima.\nNel teatro di Richardson infatti non ci sono formule nuove, ma nuove idee: la sua originalit\u00e0 sta nel fatto di inserire nel corso di una vicenda assolutamente reale e credibile, paradossi improvvisi ed altrettanto improvvisi colpi di scena.\nIl gioco raffinato di Richardson si rivela ancor pi\u00f9 in \"Gallows Humor\" (Risate sul patibolo, del 1961) acuta indagine esplorativa della vita americana, mentre di tono minore \u00e8 \"Xmas in Las Vegas\", del 1965.\nIl teatro di Richardson \u00e8 freddo e razionale, pi\u00f9 intellettuale che emotivo ed opera un'analisi spietata sulle condizioni politiche, ambientali, psicologiche dell'America contemporanea."}
{"id": "1096219", "revid": "1717538", "url": "https://it.wikipedia.org/wiki?curid=1096219", "title": "Owen Willans Richardson", "text": "Frequent\u00f2 i corsi universitari a Cambridge e a Londra. Nel 1911 venne eletto membro dell'American Philosophycal Society e nel 1913 fu fatto \"fellow\" della Royal Society.\n\u00c8 noto per le sue ricerche sull'effetto termoionico, scoperto da Thomas Alva Edison, che ha preso il nome attuale di effetto Edison-Richardson.\nI suoi studi lo portarono a stabilire una legge (Legge di Richardson) che d\u00e0 l'intensit\u00e0 della corrente anodica di saturazione di un diodo.\nRichardson continu\u00f2 le indagini sul fenomeno termoionico applicando la meccanica statistica e pose in evidenza la connessione dell'emissione elettronica termica con il fenomeno fotoelettrico. In entrambi i casi gli elettroni periferici per essere emessi devono superare un certo potenziale e il lavoro che deve essere compiuto (lavoro di estrazione) nei due casi \u00e8 uguale.\nRichardson giunse cos\u00ec ad un'ulteriore formula che lega l'intensit\u00e0 della corrente termoionica, oltre che alla temperatura assoluta del filo incandescente, anche alla massa e alla carica dell'elettrone.\nPer queste sue ricerche fu insignito del Premio Nobel per la Fisica nel 1928."}
{"id": "1096221", "revid": "290948", "url": "https://it.wikipedia.org/wiki?curid=1096221", "title": "Isolamento acustico", "text": "L'isolamento acustico \u00e8 il ramo della tecnica che si occupa di limitare la diffusione del suono e del rumore.\nL'isolamento acustico \u00e8 spesso applicato per ridurre rumori che disturbano gli occupanti di edifici residenziali e non, quali ad esempio rumore del traffico urbano, calpestio dai piani superiori, rumori associati al funzionamento di apparecchiature elettriche, rumori provenienti dai vicini.\nIl fenomeno dell'isolamento acustico prevede l'utilizzo di materiali fonoisolanti, che riflettono il rumore in modo da non farlo passare attraverso il materiale stesso, a differenza dei materiali fonoassorbenti, che invece di riflettere il rumore lo assorbono.\nPrincipi generali.\nNel campo dell'isolamento acustico in edilizia vale la legge di massa:\nla quale esprime che il \"coefficiente di trasmissione di potenza sonora\" aumenta al diminuire della massa della parete per unit\u00e0 di area e della frequenza del suono; questa espressione \u00e8 valida per pareti omogenee, le quali separino ambienti pieni d'aria, per frequenze non troppo superiori ai 3000\u00a0Hz e per onde con incidenza normale.\nSi introduce poi il concetto di \"potere fonoisolante\":\nA questo punto si deve per\u00f2 sottolineare che le formule appena citate hanno valore solo in prima approssimazione (e comunque spesso sono sostituite da altre simili, di tipo sperimentale) e che il fenomeno dell'isolamento acustico di una parete reale \u00e8 decisamente pi\u00f9 complesso. Si prova di seguito a darne una descrizione.\nIn un primo intervallo di basse frequenze delle onde sonore incidenti, il potere fonoisolante di un pannello tendenzialmente cresce, ma con ampie oscillazioni dovute alla risonanza del pannello stesso (fenomeno avvertibile dall'orecchio umano solo con pannelli molto rigidi e fini, per esempio metallici). In un secondo intervallo di medie frequenze si ha una crescita in accordo con la legge di massa. In un ultimo intervallo di elevate frequenze si ha, all'inizio, un'ulteriore crescita, seguita subito da un brusco calo, detto \"effetto di coincidenza\": le componenti tangenziali delle onde sonore incidenti arrivano a coincidere con le frequenze di risonanza flessionali del pannello, cos\u00ec che sulla faccia di uscita dello stesso si hanno non solo le onde sonore che sono riuscite a passare, ma anche quelle provocate dalle vibrazioni in risonanza del pannello stesso.\nQuesto ragionamento permette di calcolare (ma solo in prima approssimazione, in mancanza di dati sperimentali pi\u00f9 affidabili) il potere fonoisolante di un certo materiale:\nPer quanto riguarda la pareti di facciata e i rivestimenti esterni la norma UNI EN ISO 12354-1, pubblicata nel 2017, ha introdotto alcune novit\u00e0 per i modelli di calcolo dei requisiti acustici passivi degli edifici.\nPareti isolanti.\nSi inizia con una breve premessa: non \u00e8 possibile parlare di materiali fonoisolanti cos\u00ec come si parla di materiali fonoassorbenti, ma al massimo si pu\u00f2 parlare di \"strutture con elevato potere fonoisolante\".\nNel momento in cui risulti necessario creare un isolamento acustico tra due ambienti, \u00e8 possibile aumentare la massa superficiale della parete sfruttando la legge di massa (vedi paragrafo precedente).\nSe poi si vuole migliorare l'isolamento senza appesantire eccessivamente la struttura, conviene costruire pareti multistrato, con interposto uno strato d'aria. Le due superfici non devono essere rigidamente collegate e l'intercapedine deve essere di almeno 4\u00a0cm, cos\u00ec da generare un sistema massa - molla - massa in modo che il potere fonoisolante tenda alla somma dei poteri delle due partizioni considerate separate. A volte conviene introdurre nello spazio vuoto materiale fonoassorbente per eliminare le riflessioni interne e incrementare ulteriormente il potere fonoisolante del sistema.\nPer misurare l'isolamento in un edificio gi\u00e0 costruito, si posiziona una sorgente sonora di livello noto nelle varie frequenze in una stanza e un fonometro in un ambiente contiguo. Si ottiene, per ogni banda, il potere fonoisolante normalizzato:\ncon D differenza del livello medio di pressione sonora nei due ambienti e A assorbimento acustico.\nDn risulta sempre minore del potere fonoisolante rilevato in laboratorio in quanto tiene conto anche del rumore trasmesso per via strutturale.\nIsolamento dal rumore impattivo.\nUn urto su una struttura orizzontale crea vibrazioni che successivamente si trasmettono all'ambiente sottostante come rumore. Un primo provvedimento \u00e8 quello di costruire strutture pesanti, che non vengano messe in vibrazione da urti non eccezionali.\nLa norma ISO R140 definisce il livello di rumore di calpestio come:\ndove L \u00e8 il livello di pressione media nella stanza ricevente quando in quella emittente funziona la macchina normalizzata produttrice di rumore di calpestio, A0 = 10 m2 e A \u00e8 l'assorbimento della stanza ricevente. Ln viene rilevato alle varie frequenze.\nSi pu\u00f2 analizzare l'isolamento dal rumore impattivo anche tramite Li, coefficiente di isolamento ai rumori impattivi, cio\u00e8 la diminuzione in dB alle varie frequenze raggiunta grazie all'utilizzo di una certa struttura orizzontale rispetto a quella in cemento non armato e non rivestito.\nUna tecnica particolare \u00e8 costituita dai pavimenti galleggianti, che presentano un'interposizione di materiale resiliente (sughero, gomma...) tra il solaio e la soletta di supporto del pavimento (e fino alle pareti perimetrali), in modo da ridurre la trasmissione delle vibrazioni e quindi del rumore.\nInfine si rileva la possibilit\u00e0 di ridurre la trasmissione di rumore da calpestio mediante controsoffittature e rivestimento dei pavimenti con moquette e tappeti."}
{"id": "1096225", "revid": "38120", "url": "https://it.wikipedia.org/wiki?curid=1096225", "title": "Internet movie database", "text": ""}
{"id": "1096232", "revid": "1573940", "url": "https://it.wikipedia.org/wiki?curid=1096232", "title": "Panstenoninae", "text": "Panstenoninae , \u00e8 una piccola sottofamiglia di insetti della famiglia degli Pteromalidi (Hymenoptera Chalcidoidea) comprendente specie parassitoidi.\nLe conoscenze su questa sottofamiglia fanno capo per lo pi\u00f9 al genere \"Panstenon\", le cui specie sono ampiamente descritte da diversi Autori sulla base di osservazioni tratte da insetti custoditi nelle collezioni.\nLa morfologia, descritta genericamente da Xiao e Huang , denota un corpo snello, con testa grande quanto il torace. Le antenne sono composte da 13 articoli, con un anello, funicolo di 6 articoli e clava di 3. Il torace \u00e8 convesso, con pronoto subconico e con notauli completi o meno. Le ali anteriori sono in genere lunghe e strette, con lunghezza pari a tre volte circa la larghezza e interamente rivestite di setole. La vena marginale \u00e8 lunga almeno tre volte rispetto a quella stigmale e rivestita di setole.\nLa letteratura cita per il genere \"Panstenon\" l'associazione con piante erbacee sulle quali svolgono un ruolo di antagonisti per lo pi\u00f9 di specie di Rincoti come predatori o parassitoidi sulle uova.\nSono diffusi in diversi continenti (Nordamerica, Europa, Africa, Australia, Asia).\nSistematica.\nLa sottofamiglia comprende due generi: \"Ankaratrella\", con una sola specie, \"Pastenon\", con dodici specie."}
{"id": "1096237", "revid": "28592", "url": "https://it.wikipedia.org/wiki?curid=1096237", "title": "Idiomi slavi", "text": ""}
{"id": "1096240", "revid": "1494169", "url": "https://it.wikipedia.org/wiki?curid=1096240", "title": "Brad", "text": ""}
{"id": "1096242", "revid": "1776051", "url": "https://it.wikipedia.org/wiki?curid=1096242", "title": "Trasporti in Ecuador", "text": "Questa voce raccoglie le principali tipologie di Trasporti in Ecuador.\nTrasporti su rotaia.\nReti ferroviarie.\nIn totale: 812\u00a0km, tutti con scartamento ridotto di 1067 mm (dati 1995)\nReti metropolitane.\nInesistenti in Ecuador.\nReti tranviarie.\nAnche il tram attualmente non \u00e8 presente in Ecuador.\nTrasporti su strada.\nRete stradale.\nIn totale: 43.197\u00a0km (dati 1999)\nReti filoviarie.\nAttualmente il filobus \u00e8 presente dal 1995, solo nella capitale, Quito, anche se il suo futuro \u00e8 incerto.\nAutolinee.\nNella capitale dell'Ecuador, Quito, ed in altre zone abitate operano aziende pubbliche e private che gestiscono i trasporti urbani, suburbani, interurbani e turistici esercitati con \nautobus.\nIdrovie.\nLa nazione dispone di 1.500\u00a0km di acque navigabili.\nTrasporti aerei.\nAeroporti.\nIn totale: 182 (dati 1999)\na) con piste di rullaggio pavimentate: 57\nb) con piste di rullaggio non pavimentate: 125\nEliporti.\nIn totale: 1 (dati 1999)"}
{"id": "1096244", "revid": "108764031", "url": "https://it.wikipedia.org/wiki?curid=1096244", "title": "Tasersuaq (Qaqortoq)", "text": "Il Tasersuaq \u00e8 un lago della Groenlandia. Si trova vicino alla costa del Mare del Labrador, a 60\u00b049'N 45\u00b028'O; appartiene al comune di Kujalleq."}
{"id": "1096245", "revid": "1429175", "url": "https://it.wikipedia.org/wiki?curid=1096245", "title": "Stefano Unterthiner", "text": "Biografia.\nNato in Valle d'Aosta, ha iniziato a interessarsi alla fotografia a 17 anni. Si \u00e8 laureato in Scienze Naturali all'universit\u00e0 di Torino, dopodich\u00e9 nel 2000 ha ottenuto un dottorato di ricerca in zoologia all'Universit\u00e0 di Aberdeen. Terminati gli studi, ha intrapreso la carriera di fotografo naturalista. Nel corso degli anni si \u00e8 specializzato nel raccontare la vita degli animali selvatici, trascorrendo diversi mesi a stretto contatto con i suoi soggetti. Nel 2009 ha iniziato a collaborare per il National Geographic.\nNel 2009 \u00e8 co-fondatore della casa editrice \"Ylaios\", con la quale pubblica i suoi ultimi libri. Nel dicembre del 2010 apre una sua galleria fotografica al Forte di Bard, in Valle d'Aosta, la Little Wild Gallery, grazie anche ad una partnership con Epson Italia. Nel gennaio 2012 \u00e8 scelto come testimonial della regione Valle d'Aosta per VIVA, un progetto di turismo ecosostenibile. Nel 2013, firma il calendario Epson, il calendario italiano dedicato alla fotografia d'autore. Nel 2014 entra a far parte del comitato nazionale etico-scientifico di Mountain wilderness. Nel 2018 \u00e8 scelto come ambasciatore per Epson per la campagna europea \"This is my truth\".\nLe sue immagini sono state esposte in numerose mostre personali, sia in Italia che all'estero. Nel 2012, una sua personale intitolata \"Living with nature\" \u00e8 esposta presso la galleria Konica-Minolta a Tokyo. Nel 2019 una sua ampia retrospettiva dal titolo \"Una vita selvaggia\" \u00e8 stata esposta al Forte di Bard. \nTra il 2019 e il 2020 trascorre un anno nell'arcipelago delle Svalbard, assieme alla sua famiglia, per il progetto \"Una famiglia nell'Artico\" col quale il fotografo si impegna a sensibilizzare l'opinione pubblica sul tema del cambiamento climatico. Il lavoro realizzato dal fotografo nel corso dell'anno trascorso alle Svalbard \u00e8 raccolto nel libro \"Un mondo diverso\".\n\u00c8 stato membro di The Photo Society, che lascia a fine 2021, e della ILCP International League of Conservation Photographers dal 2007 al 2014.\nPremi.\nCon uno dei suoi primi lavori, nel 2000 ha vinto il premio 'Mario Pastore', ed \u00e8 stato insignito del titolo di 'Miglior giovane giornalista per l'ambiente'. Per il suo impegno per la conservazione della natura, e in particolare per i suoi lavori sulle specie in pericolo di estinzione, nel settembre 2004 gli \u00e8 stato consegnato il 'Premio Nazionale di Ecologia Luigiano d'oro'. Nel 2011, vince il secondo premio, tra le storie, nella categoria 'Natura' al \"World Press Photo 2011\". \u00c8 il fotografo italiano pi\u00f9 premiato di sempre al \"Wildlife Photographer of the Year\": le sue immagini sono state premiate in nove edizioni, vincendo il primo premio di una categoria nel 2008, 2011, 2016 e 2021. Nel marzo 2017, gli viene conferito il premio alla carriera 'green' \"Anello verde\", per i suoi vent'anni di attivit\u00e0 professionale. A ottobre 2021 gli \u00e8 assegnato il premio \"Anima\" per la fotografia \"\"Per la qualit\u00e0 di un lavoro che unisce impegno ambientale ed efficacia della narrazione\"\".\nPubblicazioni.\n\u00c8 autore di nove libri fotografici: \"Un mondo diverso\" (Ylaios, 2021), \"On assignment. Una vita selvaggia\" (Ylaios, 2019), \"Il sentiero perduto\" (Ylaios, 2015), \"Gli angeli dell'inverno\" (Ylaios, 2010), \"Le notti dell'orso\" (Ylaios, 2009), \"L'Odissea del re. L'avventuroso viaggio del pinguino reale\" (\u00c9ditions de La Martini\u00e8re, 2008), \"Fred. Storia di una volpe di montagna\" (Musumeci editore, 2004), \"Camosci\" (Musumeci editore, 2002), \"Boschi e Camosci, Fiori rossi e Ghiacciai\" (Musumeci editore, 2000).\nI suoi lavori sono pubblicati sulle pi\u00f9 importanti riviste internazionali tra cui: National Geographic, GEO, BBC Wildlife, Terre Sauvage, Animan, Airone, L'illustr\u00e9 e molte altre. Molti dei suoi lavori sono realizzati in collaborazione con la moglie, la divulgatrice scientifica St\u00e9phanie Fran\u00e7oise.\nComincia a lavorare per il National Geographic nel 2009, diventando il primo italiano a pubblicare un servizio fotografico completo sulla prestigiosa rivista statunitense. Attualmente, i suoi lavori pubblicati sul \"National Geographic\" (oltre a numerosi articoli pubblicati sull'edizione italiana della rivista) sono:"}
{"id": "1096246", "revid": "110157", "url": "https://it.wikipedia.org/wiki?curid=1096246", "title": "Trigento", "text": "Il Trigento \u00e8 un fiume della provincia di Salerno, compreso nel territorio comunale di Campagna affluente del fiume Sele.\nIl corso del fiume.\nNasce alle pendici del Monte Polveracchio all'interno del Parco regionale Monti Picentini in localit\u00e0 Lagarelli. Lungo 16\u00a0km attraversa la valle omonima, costeggiando le propaggini del Monte Nero, e la cavit\u00e0 ove sorge lEremo di San Michele Arcangelo di Montenero\", giunge alle localit\u00e0 Arenola, Valledacera e Lauropiano. Dopo aver costeggiato la localit\u00e0 Piani di Puglietta e attraversato una piccola e stretta valle nei pressi di Camaldoli, incrocia la Strada statale 91 della Valle del Sele. In localit\u00e0 Saginara\"' sfocia nel fiume Sele.\nI mulini.\nAttualmente il fiume ha poca acqua, ma anticamente era utilizzato per attivare dei mulini. Nei pressi di Camaldoli sono ancora visibili due di questi mulini."}
{"id": "1096247", "revid": "1305772", "url": "https://it.wikipedia.org/wiki?curid=1096247", "title": "Eclipse", "text": ""}
{"id": "1096248", "revid": "108764069", "url": "https://it.wikipedia.org/wiki?curid=1096248", "title": "Tasikulooq", "text": "Il Tasikulooq \u00e8 un lago della Groenlandia. Si trova presso il Mare del Labrador, a 180\u00a0m sul mare, a 60\u00b048'N 45\u00b021'O; appartiene al comune di Kujalleq."}
{"id": "1096250", "revid": "1433186", "url": "https://it.wikipedia.org/wiki?curid=1096250", "title": "Guayama", "text": "Guayama \u00e8 una citt\u00e0 di Porto Rico situata sulla costa meridionale dell'isola. L'area comunale confina a nord con Cayey, a est con Patillas e Arroyo e a ovest con Salinas. \u00c8 bagnata a sud dalle acque del Mar dei Caraibi. Il comune, che fu fondato nel 1736, oggi conta una popolazione di quasi 45.000 abitanti ed \u00e8 suddiviso in 10 circoscrizioni (\"barrios\")."}
{"id": "1096253", "revid": "108764108", "url": "https://it.wikipedia.org/wiki?curid=1096253", "title": "Ukkusiip Tasersua", "text": "L'Ukkusiip Tasersua \u00e8 un lago della Groenlandia. Si trova poco distante dalla costa del Mare del Labrador, a 60\u00b045'N 45\u00b027'O; appartiene al comune di Kujalleq."}
{"id": "1096254", "revid": "106456", "url": "https://it.wikipedia.org/wiki?curid=1096254", "title": "Candelabro", "text": "Il candelabro \u00e8 un oggetto con la funzione di reggere le candele e con aspetto artistico. Un candelabro \u00e8 un candeliere dotato di due o pi\u00f9 braccia; solitamente \u00e8 di notevoli dimensioni. L'inventario dei beni culturali del Cantone Ticino definisce candelabro anche un candeliere di dimensioni superiori ai 50 cm di altezza.\nUtilizzo.\nOltre a essere un antico sistema di illuminazione, ha una funzione artistica o decorativa. Spesso \u00e8 utilizzato durante riti e presente in luoghi di culto; un esempio \u00e8 la Menorah ebraica, candelabro a sette bracci.\nDall'inizio della diffusione della luce elettrica il termine candelabro \u00e8 diventato un termine di uso comune per indicare anche gli apparecchi di illuminazione di locali, installati sul soffitto o sulle pareti, che danno luce con lampadine ad incandescenza, neon o altre fonti di luce.\nStoria.\nIl candelabro era gi\u00e0 noto presso gli etruschi e gli antichi romani. A Roma si diffusero due tipi di candelabri: uno bronzeo costituito da un fusto sagomato e quattro piedi a zampa di animale per un uso prettamente casalingo; l'altro, pi\u00f9 grande, in marmo o in bronzo ricco di decorazioni, installato nei luoghi di culto e negli edifici pubblici.\nIntorno all'VIII secolo si imposero nei luoghi di culto cristiani e non furono rari quelli prodotti con oro e argento. Durante il periodo romanico l'oggetto sub\u00ec alcune varianti, come quella dei candelabri a foggia di colonna e poggianti su basi decorate. Nel periodo Gotico fior\u00ec la produzione religiosa inglese, francese e germanica che solamente nel tardo barocco tese ad esaurirsi.\nNel Novecento si \u00e8 diffusa sia la ricerca dei pezzi di antiquariato riguardanti candelabri di vari paesi europei, sia la tendenza a imitare alcuni modelli del passato, tra i quali si annoverano le \"appliques\" (\"candelabri\") francesi dei tempi di Luigi XVI, in bronzo dorato, e quelli veneziani in vetro con cristallo tagliato a goccia.\nPer quanto oggigiorno abbia spesso un uso marginale o nullo, a causa della luce elettrica, i candelabri e i candelieri sono ancora spesso inseriti come accessori d'arredamento anche nelle case moderne."}
{"id": "1096255", "revid": "121638198", "url": "https://it.wikipedia.org/wiki?curid=1096255", "title": "Todos caballeros", "text": "L'espressione spagnola \"Todos caballeros\" (in italiano \"\"Tutti cavalieri\") \u00e8 una frase che sarebbe stata pronunciata da Carlo V durante una visita ad Alghero avvenuta tra il 7 e l'8 ottobre del 1541.\nLe fonti tuttavia non concordano n\u00e9 sulla veridicit\u00e0 della frase, n\u00e9 su quale fosse il reale messaggio del sovrano. Tra i significati le ipotesi sono:\nTuttavia, in un'opera di Giuseppe Fumagalli si legge:\nL'espressione \u00e8 oggi utilizzata in tono dispregiativo per descrivere quelle proposte tendenti ad estendere urbi et orbi dei particolari privilegi, annullando cos\u00ec di fatto la distinzione o il prestigio derivante dagli stessi; allo stesso modo viene utilizzata per connotare l'esito di una vicenda nel quale tutti si proclamino vincitori."}
{"id": "1096258", "revid": "599013", "url": "https://it.wikipedia.org/wiki?curid=1096258", "title": "James Toney", "text": "Soprannominato \"Lights Out\", \u00e8 stato campione dei pesi medi e supermedi, dei cruiser e dei massimi. \n\u00c8 stato professionista dal 1988 al 2017, ritirandosi con un record di 77-10-3 (1 no contest) con 47 KO.\nConosciuto per la sua astuzia e per l'efficacia della sua difesa, vantava anche un'eccezionale velocit\u00e0 di braccia e potenza soprattutto all'inizio della sua carriera; era anche noto per la sua resistenza ai colpi, non essendo mai stato stoppato prima del limite. Nel 1991 e nel 2003 \u00e8 stato votato \"Fighter of the Year\" dalla rivista specializzata \"The Ring\" e dalla Boxing Writers Association of America.\nNel 2001 ha interpretato Joe Frazier nel film \"Al\u00ec\" mentre nel 2010 ha combattuto un incontro di MMA contro Randy Couture a UFC 118.\nInfanzia e adolescenza.\nToney \u00e8 nato ad Ann Arbor, nel Michigan, e a circa undici anni mette piede per la prima volta in una palestra di boxe, ma non prende seriamente lo sport fino al diploma.\n\u00c8 cresciuto vicino alle famiglie di Floyd Mayweather Jr e Buster Mathis Jr e lo stesso padre di Toney (assente nell'educazione del figlio) era un pugile. Da adolescente \u00e8 stato spesso coinvolto in risse in strada e scambi di droga.\nPrima della carriera nella boxe era anche un astro nascente del football e dopo le superiori ha ricevuto una borsa di studio dalla Western Michigan University per giocare come quarterback; riguardo al rifiuto delle borse di studio offertegli disse: \"Non ero fatto per il gioco di squadra e non ero bravo a ricevere ordini\".\nCarriera da dilettante.\nToney ha avuto una breve ma relativamente buona carriera dilettantistica conclusasi con un record di 33 vittorie (32 KO) e 2 sconfitte. Da dilettante vince nel 1983-1984 il titolo della West Michigan Division Junior, nel 1987 il Novice Golden Gloves e il Michigan Silver Gloves, mentre nel 1988 risulta vincitore alla Ohio State Fair. Da adolescente era seguito ed allenato da Gregory Owens, che \u00e8 stato anche suo allenatore durante la met\u00e0 degli anni '90. Il suo soprannome \"\"Lights out\" gli \u00e8 stato attribuito dal Gregory Owens o dal figlio. Toney \u00e8 stato anche allenato da Bill Miller, un ex pugile che lavorava alla Kronk Gym di Detroit e assistito dal leggendario Emanuel Steward, anche quest'ultimo ex pugile e allenatore di svariati campioni del mondo. Ad Emanuel Steward si accredita lo stile sviluppato da Toney deifinito \"old school\"\".\nCarriera professionista.\nHa esordito da professionista il 26 ottobre 1988 contro Stephen Lee vincendo per ko tecnico alla seconda ripresa; macchia per la prima volta il suo record pareggiando con Sanderline Williams, battuto poi ai punti tre mesi pi\u00f9 tardi. In questo avvio di carriera uno slancio decisivo avviene grazie alla vittoria nel 1991 su Merqui Sosa. Questo gli d\u00e0 la possibilit\u00e0 di un incontro per il titolo: il 10 maggio 1991 diventa campione dei Medi International Boxing Federation (IBF) atterrando Michael Nunn all'undicesima ripresa. Difende poi la cintura nei mesi successivi battendo Reggie Johnson e Francesco Dell'Aquila e pareggiando con Mike McCallum. La sua vittoria nell'incontro successivo con David Tiberi fu molto controversa, tanto che il senatore William Roth present\u00f2 delle proteste ufficiali. Seguirono altre due difese, compresa una su McCallum.\nToney decide quindi di salire fra i supermedi, dove ottiene subito una chance mondiale dall'IBF, che sfrutta battendo Iran Barkley il 13 febbraio 1993. Dopo tre difese dove va inscena la supersfida contro l'allora re delle classifiche pound-for-pound Roy Jones Jr. (ossia il miglior pugile a prescindere dalla categoria di peso di appartenenza). Toney, come dimostrato successivamente dal rapporto della Nevada State Athletic Commission e rilasciato dall'allora presidente Marc Retner, \u00e8 costretto a perdere 25 libbre (circa 10\u00a0kg) nei tre giorni precedenti alle operazioni di peso e si presenta sul ring vistosamente debilitato. Jones lo sconfigge molto nettamente per decisione unanime.\nSegue un periodo di appannamento, in cui Toney prende diversi chili e viene battuto anche da Montel Griffin nel 1995. Dopo diversi incontri vittoriosi nei mediomassimi, massimi leggeri e anche massimi, nel dicembre 1996 affronta ancora Griffin, perdendo di misura. A inizio 1997 sconfigge Mike McCallum, ma perde poi dal semisconosciuto Drake Thadzi. Combatte per un certo periodo in diverse categorie e con avversari di medio livello, e nel frattempo viene scritturato da Michael Mann nel film del 2001 \"Al\u00ec\", film biografico sul pugile campione del mondo dei pesi massimi Muhammad Ali, nel ruolo del pugile Joe Frazier.\nNell'agosto 2002 Toney batte Jason Robinson nell'eliminatoria IBF dei massimi leggeri; si qualifica cos\u00ec per un incontro con la cintura in palio, dove sconfigge il campione Vassiliy Jirov con verdetto unanime il 26 aprile 2003. Successivamente passa alla categoria dei massimi. L'ingresso nella serie dei pugili pi\u00f9 pesanti avviene trionfalmente il 4 ottobre 2003, quando Toney sconfigge l'ex-campione del mondo Evander Holyfield per ko al 9\u00ba round. \nDiventa campione del mondo dei pesi massimi nella versione IBA, titolo vacante, nel 2004 contro Rydell Broole. Il 30 aprile 2005 diventa campione del mondo dei massimi anche nella versione WBA sconfiggendo John Ruiz con verdetto unanime ai punti, ma il 18 maggio il titolo gli viene revocato: Toney nel test antidoping dopo l'incontro viene infatti trovato positivo al nandrolone. \nAl suo ritorno sul ring prima sconfigge Dominic Guinn, poi pareggia con Hasim Rahman. A cavallo fra 2006 e 2007 ha poi incontrato due volte Samuel Peter nelle eliminatorie per contendere il mondiale WBC ad Oleg Maskaev, ma ha raccolto due sconfitte ai punti.\nSi ritira definitivamente nel 2017 dopo aver vinto la cintura di campione del mondo dei pesi massimi nella versione WBF."}
{"id": "1096259", "revid": "12582", "url": "https://it.wikipedia.org/wiki?curid=1096259", "title": "Tutti cavalieri", "text": ""}
{"id": "1096260", "revid": "1960176", "url": "https://it.wikipedia.org/wiki?curid=1096260", "title": "Pauperismo", "text": "Il pauperismo (dall'inglese \"pauperism\" dal 1815), se inteso con l'accezione marxista di depauperamento, \u00e8 un fenomeno economico e sociale caratterizzato dalla presenza di larghi strati di popolazione, o anche di intere aree, in condizioni di profonda miseria dovuta a fattori economici e strutturali (mancanza di capitali o di risorse) o a fattori eccezionali (guerre, calamit\u00e0 naturali, carestia ecc.).\nIn una diversa accezione con valenza positiva, il termine pu\u00f2 indicare lo stato di povert\u00e0 frutto di una scelta professata laica o religiosa, auspicata in molte filosofie e religioni, praticata anche in alcune comunit\u00e0 cristiane, ovvero uno stile di vita improntato a sobriet\u00e0.\nStoria economica.\nIl depauperamento, presente come rischio in ogni sistema economico in crisi, divenne un vero flagello all'inizio dell'et\u00e0 moderna, quando si diffusero nuovi rapporti di produzione nelle campagne.\nAspetti gravi del fenomeno si presentarono soprattutto in Inghilterra e in Europa nordoccidentale, per il largo impiego delle macchine nell'industria, ci\u00f2 che determin\u00f2 il licenziamento di un grande numero di lavoratori. Tocqueville riteneva che il pauperismo fosse \"una conseguenza specifica della\nproduzione industriale per il mercato, nel contesto della divisione internazionale del\nlavoro, nei cui confronti difficile gli appariva\nqualsiasi proposta di politica sociale limitata\nal solo pauperismo. La direzione che\nTocqueville intravedeva era piuttosto quella\ndel contenimento dell\u2019industrializzazione e\ndella prevenzione del pauperismo, attraverso\nla difesa dell\u2019economia agricola, integrata\nda una diffusione della propriet\u00e0 della\nterra (e da qui le sue polemiche contro la\ndifesa della grande propriet\u00e0 da parte di Senior).\nTuttavia egli considerava necessarie\nanche politiche specifiche di sostegno ai\npoveri, attraverso il collegamento tra i monti\ndi piet\u00e0 e le casse di risparmio e, pur mantenendo\nuno sguardo benevolo sulle associazioni\ndi carit\u00e0, Tocqueville rifiutava nettamente\nogni tipo di sistema statale di assistenza\ndietro prestazione di lavoro e sulla\nbase della residenza coatta, del tipo ipotizzato\ndalla riforma delle \"Poor Laws\", del\n1834\".\nAncora oggi immense sacche di depauperamento sussistono in Asia, in Africa e nell'America Latina.\nMessaggio spirituale.\nEsiste anche un'accezione positiva del termine, che indica l'inadeguatezza dell'arricchimento: essa \u00e8 presente in diverse filosofie e in ambienti portatori di un messaggio di spiritualit\u00e0, di recente se ne colgono alcuni temi anche nelle teorie della decrescita felice. ."}
{"id": "1096261", "revid": "287204", "url": "https://it.wikipedia.org/wiki?curid=1096261", "title": "All Star", "text": ""}
{"id": "1096262", "revid": "38120", "url": "https://it.wikipedia.org/wiki?curid=1096262", "title": "All-Star", "text": ""}
{"id": "1096263", "revid": "38120", "url": "https://it.wikipedia.org/wiki?curid=1096263", "title": "All-star", "text": ""}
{"id": "1096264", "revid": "38120", "url": "https://it.wikipedia.org/wiki?curid=1096264", "title": "All star", "text": ""}
{"id": "1096265", "revid": "38120", "url": "https://it.wikipedia.org/wiki?curid=1096265", "title": "Allstar", "text": ""}
{"id": "1096266", "revid": "289247", "url": "https://it.wikipedia.org/wiki?curid=1096266", "title": "Menelicche", "text": ""}
{"id": "1096267", "revid": "47767", "url": "https://it.wikipedia.org/wiki?curid=1096267", "title": "Cloe", "text": "Origine e diffusione.\nRiprende il nome greco \u03a7\u03bb\u03bf\u03b7 (\"Chloe\"), usato anche come epiteto di Demetra, la dea greca del raccolto e dell'agricoltura; etimologicamente si basa sul termine \u03c7\u03bb\u03bf\u03b7 (\"chloe\"), che significa \"verde\", \"giovane\", \"fresco\", indicante in particolare l'erba appena spuntata; \u00e8 quindi analogo, per significato, ai nomi Verde, Verdiana e Clori (quest'ultimo risalente, inoltre, alla stessa radice greca).\nIl nome \u00e8 presente nella Bibbia dove Cloe \u00e8 una discepola di san Paolo, citata nella Prima lettera ai Corinzi (); in inglese, il nome \u00e8 entrato nell'uso comune in seguito alla Riforma protestante. In italiano \u00e8 usato dal Rinascimento e fu particolarmente diffuso nel Settecento, principalmente grazie alla favola pastorale di Longo Sofista \"Dafni e Cloe\", ripresa da vari poeti arcadici dell'epoca e, pi\u00f9 tardi, da Ravel in un suo balletto; si \u00e8 successivamente rarificato, ed \u00e8 attestato prevalentemente nel Nord Italia.\nOnomastico.\nIl nome \u00e8 adespota, ossia non \u00e8 portato da alcuna santa; l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "1096269", "revid": "108763466", "url": "https://it.wikipedia.org/wiki?curid=1096269", "title": "Balder S\u00f8", "text": "Il Balder S\u00f8 \u00e8 un lago della Groenlandia. Si trova a 920\u00a0m sul mare (\u00e8 il lago pi\u00f9 elevato della Groenlandia), a 61\u00b024'N 45\u00b030'O; appartiene al comune di Kujalleq."}
{"id": "1096270", "revid": "86599", "url": "https://it.wikipedia.org/wiki?curid=1096270", "title": "Olii minerali", "text": ""}
{"id": "1096272", "revid": "108763508", "url": "https://it.wikipedia.org/wiki?curid=1096272", "title": "Hullet", "text": "L'Hullet \u00e8 un lago della Groenlandia. Si trova a 510\u00a0m sul mare, a 61\u00b024'N 45\u00b010'O; appartiene al comune di Kujalleq."}
{"id": "1096273", "revid": "28592", "url": "https://it.wikipedia.org/wiki?curid=1096273", "title": "Riti", "text": ""}
{"id": "1096281", "revid": "117251049", "url": "https://it.wikipedia.org/wiki?curid=1096281", "title": "Shaduf", "text": "Lo shaduf \u00e8 uno strumento semplice e ingegnoso adottato a partire dal II millennio a.C. dalle popolazioni egiziane per pescare dei tipi di pesci e per prendere acqua da fiumi e laghi e alimentare canali a un livello pi\u00f9 alto o innaffiare campi coltivati, (palmeti, viti, orti). Secondo altre fonti, lo \"Shaduf\" era raffigurato in rilievi accadici del 2500 a.C.\nL'attrezzo \u00e8 composto da due pali, uniti in alto da un'asse su cui poggia una lunga pertica. Ai due estremi della pertica vi sono un peso (un masso) e un secchio. Un uomo da solo, manovrando la pertica, pu\u00f2 raccogliere e sollevare circa 3000 litri d'acqua al giorno. Quando i dislivelli da risalire sono sensibili, gli shaduf vengono messi in fila in serie lungo il declivio."}
{"id": "1096288", "revid": "842", "url": "https://it.wikipedia.org/wiki?curid=1096288", "title": "Wii Virtual Console", "text": ""}
{"id": "1096291", "revid": "76963", "url": "https://it.wikipedia.org/wiki?curid=1096291", "title": "David Gibbins", "text": "Biografia.\nNato da genitori inglesi, da piccolo gir\u00f2 il mondo con i suoi genitori prima di intraprendere gli studi per diventare archeologo presso l'universit\u00e0 di Bristol. Complet\u00f2 gli studi nel 1990 e si dedic\u00f2 all'archeologia, scrivendo anche numerosi saggi. Nel 2006 ha fatto il suo debutto nella narrativa con il romanzo \"Atlantis\", tradotto in 28 lingue. Con questo romanzo ha introdotto il personaggio di Jack Howard, protagonista di tutte le sue opere narrative. Nel 2013 pubblica il primo libro della sua serie Total War, in collaborazione con SEGA che produce l'omonimo gioco, dal titolo \"Distruggi Cartagine.\" Parallelamente Gibbins ha pubblicato una grande quantit\u00e0 di saggi sul mondo della archeologia e delle immersioni."}
{"id": "1096294", "revid": "155613", "url": "https://it.wikipedia.org/wiki?curid=1096294", "title": "Palazzina Reale delle Cascine", "text": "La Palazzina Reale delle Cascine si trova a Firenze nel piazzale delle Cascine.\nStoria.\nIl Granduca Pietro Leopoldo di Lorena, dopo aver voluto la trasformazione delle Cascine medicee in parco pubblico verso il 1765, desider\u00f2 dare un segno della propria presenza facendo realizzare una nuova \"Fattoria Granducale\", al centro della quale fece progettare un \"Casino\" residenziale all'architetto Gaspare Maria Paoletti, al quale subentr\u00f2 quasi subito l'allora giovane allievo Giuseppe Manetti (1785).\nPosta al centro ideale del parco, la \"Palazzina\" sorse al posto di tre edifici residenziali con annessi agricoli e fu progettata in modo da rappresentare la cultura estetica allora pi\u00f9 avanzata.\nI lavori iniziarono nel 1787 e il progetto si ispir\u00f2 inizialmente alle ville palladiane per poi impostarsi su soluzioni pi\u00f9 tipicamente neoclassiche, con una duplice funzione di residenza \"Reale\" (il Granducato di Toscana godeva di \"Trattamento Regio\" dai tempi del granduca Cosimo III de' Medici) di centro dell'azienda agricola modello, dall'organizzazione razionalmente moderna.\nNel 1791 l'edificio venne terminato, ma Pietro Leopoldo non fece in tempo a vederlo perch\u00e9 nel frattempo era salito sul trono imperiale di Vienna, dopo la morte di suo fratello Giuseppe, cos\u00ec l'inaugurazione fu ufficializzata sotto Ferdinando III di Lorena.\nAnche la rete viaria attorno alla palazzina venne risistemata su iniziativa dell'architetto Giuseppe Cacialli, regolarizzando il precedente sistema di viottoli e aree verdi.\nNell'Ottocento fu ospitata nella palazzina la Direzione della tenuta delle Cascine e dei Pubblici Passeggi, ed una parte venne affitta all'italo-inglese Giacomo Thompson che a proprie spese fece costruire nel cortile dietro all'edificio una moderna copertura in ferro e vetro, per ospitarvi il salone principale del Caff\u00e8 Ristorante Doney da lui fondato. A questi usi si aggiunsero nel tempo, nella palazzina e presso gli edifici satellite, anche uffici per la gestione del parco, la Scuola Agraria Femminile (1906), il Comitato per l'Istruzione Agricola Coloniale (1908) e le scuole dell'Istituto Forestale (1912): queste ultime, trasferite da Vallombrosa, diventarono il nucleo dell'Istituto Superiore Forestale, che nel 1936 fu trasformato in Facolt\u00e0 di Scienze Agrarie e Forestali dell'Universit\u00e0 di Firenze che ancora ha sede nella Palazzina.\nDescrizione.\nLa facciata dell'edificio domina il piazzale delle Cascine, scenograficamente impostato su un grande spazio collegato al piazzale Kennedy (sull'Arno) da un sistema quadrangolare di aiuole con al centro la grande vasca di una fontana. la sistemazione a piazzale con la veduta sull'Arno \u00e8 per\u00f2 relativamente recente: in antico vi erano alcuni casali sul cui lato antistante la villa era stata creata una \"loggia reale\" per assistevi a gare ippiche, cerimonie ed eventi.\nL'edificio si sviluppa su due piani principali. Al pian terreno un portico con mattoni a vista filtra il passaggio da esterno a interno. I massicci pilastri sono alleggeriti da aperture rettangolari e da medaglioni nei quali sono scolpite a bassorilievo alcune attivit\u00e0 legate all'allevamento dei bovini (su disegno di Giuseppe Manetti).\nAl piano superiore, in corrispondenza di ciascuna delle sette arcate del portico, si aprono sette finestre timpanate, inquadrate da lesene binate. Alcune sale del primo piano presentano affreschi con soggetti mitologici, come la \"Sala Pompeiana\" (affrescata da Giuseppe Sorbolini nel 1789), la \"Sala delle Feste\" (decorata da Luigi Mulinelli), la \"Sala di Flora\", la \"Sala di Bacco\" e la \"Galleria\" (decorate da Giuseppe Castagnoli per le scene e da Gaetano Gucci per gli ornati). Nella Galleria, oggi Aula magna, si trovano delle statue in gesso brunito a imitazione del bronzo, raffiguranti dei \"Baccanti\" e opera di Luigi Acquisti.\nI due fabbricati laterali erano originariamente adibiti a stalle (ai piani inferiori) e fienili (a quelli superiori). Sul retro si trovavano invece le originarie abitazioni dei contadini."}
{"id": "1096299", "revid": "80598", "url": "https://it.wikipedia.org/wiki?curid=1096299", "title": "Rossano (cantante)", "text": "Biografia.\nDopo una discreta gavetta e i primi due dischi da solista incisi con la CAR Juke Box (etichetta che faceva capo a Carlo Alberto Rossi), debutta in televisione nel 1966 nella gara musicale \"Settevoci\", condotta da Pippo Baudo, e successivamente partecipa alla Mostra Internazionale di Musica Leggera, vincendo la Gondola d'argento riservata agli artisti emergenti con \"\u00c7a c'est Venise\". La Ri-Fi, casa discografica milanese di Giovanbattista Ansoldi, lo ingaggia (nella sottoetichetta \"Variety\") imponendolo come garbato esecutore di brani del passato in chiave melodico-moderna.\nIl suo pi\u00f9 grande successo \u00e8 stato infatti \"Ti voglio tanto bene\", una canzone di trent'anni prima che Rossano ripropone al \"Cantagiro 1969\", vincendo nel girone B e raggiungendo la sesta posizione nella hit parade estiva. Su questa falsariga, Rossano pubblica un intero album di vecchi brani riarrangiati (tra cui \"Non dimenticar\", \"Arrivederci Roma\", \"Tornerai\", \"Fontana di Trevi\") intitolato \"Italia amore mio\", palesemente destinato al mercato degli emigranti italiani. Nel 1970 partecipa al Festival di Sanremo con \"Occhi a mandorla\" in coppia con Dori Ghezzi, senza riuscire ad entrare in finale.\nNel 1971 presenta ad Un disco per l'estate il brano \"Ho perso il conto\", composto da Andrea Lo Vecchio e Roberto Vecchioni qualificandosi alle semifinali di Saint Vincent, non riuscendo per\u00f2 ad accedere alla serata finale. Roberto Vecchioni reincider\u00e0 quasi contemporaneamente il brano nel suo primo album \"Parabola\", modificandone il testo di cui era autore e dandogli il titolo \"Luci a San Siro\", che si trasformer\u00e0 in un classico della canzone d'autore. Sempre nel 1971 Rossano tenta con poca fortuna la strada del cinema, recitando nel film \"Io Cristiana studentessa degli scandali\", di Sergio Bergonzelli. Nello stesso anno lo ritroviamo nel cast del film \"Fratello sole, sorella luna\" del regista Franco Zeffirelli.\nSciolto il contratto con Ansoldi, tenta ancora un rilancio nella PDU, etichetta discografica svizzera di propriet\u00e0 di Mina. Nel 1972 \u00e8 di nuovo in gara a Un disco per l'estate con la canzone \"Dove andiamo stasera\" , con la quale non riesce a qualificarsi per le serate di Saint Vincent. Per la medesima etichetta pubblicher\u00e0 nell'autunno dello stesso anno il singolo \"Perdersi\" e alla fine del 1973 il 33 giri \"Viaggio a sud del cuore\". Nel 1974 prende parte all'edizione presentata al Teatro Sistina di Roma del musical \"Caino e Abele\" composto dal collega Tony Cucchiara, in cui interpreta tra l'altro il ruolo di Abele.\nSuccessivamente si dedica sempre di pi\u00f9 al pubblico degli italiani all'estero, compiendo tourn\u00e9e in vari paesi d'Europa e del mondo. Durante uno di questi soggiorni all'estero, precisamente a New York, il 3 dicembre 1976, Rossano viene ritrovato impiccato in una camera d'albergo, a soli 30 anni. La stampa dell'epoca parla di suicidio dovuto ad un amore non corrisposto per Edwige Fenech con cui, anni prima, aveva avuto una relazione, mentre altre voci propendono per un omicidio: le circostanze non sono mai state ufficialmente chiarite. I funerali si svolgono a Bari il 13 dicembre al rione Carrassi presso la parrocchia del SS. Sacramento. Fasci di fiori, telegrammi e molte presenze del mondo della canzone omaggiarono Rossano con l'ultimo saluto."}
{"id": "1096300", "revid": "36426", "url": "https://it.wikipedia.org/wiki?curid=1096300", "title": "San Gaetano (Firenze)", "text": ""}
{"id": "1096304", "revid": "599013", "url": "https://it.wikipedia.org/wiki?curid=1096304", "title": "Cosmografia", "text": "La cosmografia, dal greco \u03ba\u03cc\u03c3\u03bc\u03bf\u03c2 \"k\u00f3smos\" \"cosmo/ordine/mondo\" e \u03b3\u03c1\u03b1\u03c6\u03ae \"graf\u1e17\" \"iscrizione\", quindi \"descrizione del mondo\", \u00e8 una disciplina variamente catalogata come parte della geografia o dell'astronomia (astronomia descrittiva).\nLa cosmografia, intesa come rappresentazione artistica, si pu\u00f2 suddividere in tre categorie:\nStoria.\nLa parola \"cosmografia\" sembra sia stata inventata nel II secolo d.C. da Tolomeo anche se gi\u00e0 presso i Sumeri si svilupp\u00f2 la concezione di una montagna universale nata dal caos che si concretizz\u00f2 artisticamente nello ziggurat, e in Egitto i vari elementi dell'universo erano associati a divinit\u00e0 antropomorfe, basti pensare alla dea-cielo Nut, dal corpo arcuato costellato di astri e circondata dal dio-terra e dal dio-atmosfera.\nLa cosmografia medioevale sub\u00ec notevolmente il fascino e l'influenza della rappresentazione della Gerusalemme celeste di San Giovanni nell'Apocalisse, rilanciata da Sant'Agostino nel suo \"De civitate Dei\".\nDurante il Rinascimento si prospettarono vari modelli di descrizione del cosmo, basati sia sui principi geometrici sia sulle proporzioni e sulla forma.\nNel sedicesimo secolo, la cosmografia conobbe la massima diffusione ai tempi delle grandi esplorazioni marittime. In questo periodo il suo significato si espande e vi vengono fatte rientrare conoscenze di tipo geometrico/matematico (la trigonometria sferica), fisico/meccanico (uso dei pendoli e degli altri strumenti necessari a misurare il tempo e la distanza), astronomico, geografico e topografico, nonch\u00e9 nozioni strettamente pratiche (metodi di costruzione delle imbarcazioni, navigazione in alto mare).\nAnche l'arte si colleg\u00f2 strettamente alla descrizione del mondo, valgano per tutti gli esempi di Francesco di Giorgio Martini, Palladio e Leon Battista Alberti con la loro concezione architettonica riflettente l'immagine del cosmo."}
{"id": "1096325", "revid": "599013", "url": "https://it.wikipedia.org/wiki?curid=1096325", "title": "Pad", "text": ""}
{"id": "1096327", "revid": "599013", "url": "https://it.wikipedia.org/wiki?curid=1096327", "title": "Pae", "text": " PAE Prostatic Artery Embolization (Embolizzazione dell'arteria prostatica) procedura minimamente invasiva, eseguita sotto controllo radiologico, che tende ad occludere con micro particelle i vasi che alimentano la prostata. In conseguenza si aspetta una riduzione del volume dell'organo con miglioramento dei sintomi."}
{"id": "1096329", "revid": "599013", "url": "https://it.wikipedia.org/wiki?curid=1096329", "title": "Paq", "text": ""}
{"id": "1096331", "revid": "599013", "url": "https://it.wikipedia.org/wiki?curid=1096331", "title": "Pba", "text": ""}
{"id": "1096333", "revid": "599013", "url": "https://it.wikipedia.org/wiki?curid=1096333", "title": "Pbf", "text": ""}
{"id": "1096335", "revid": "599013", "url": "https://it.wikipedia.org/wiki?curid=1096335", "title": "Pbg", "text": "Sigle.\nIn Organizzazioni:\nIn Scienza e Tecnologia:"}
{"id": "1096338", "revid": "599013", "url": "https://it.wikipedia.org/wiki?curid=1096338", "title": "Pbi", "text": ""}
{"id": "1096340", "revid": "599013", "url": "https://it.wikipedia.org/wiki?curid=1096340", "title": "Pbl", "text": ""}
{"id": "1096342", "revid": "599013", "url": "https://it.wikipedia.org/wiki?curid=1096342", "title": "Pcn", "text": ""}
{"id": "1096344", "revid": "599013", "url": "https://it.wikipedia.org/wiki?curid=1096344", "title": "Pdc", "text": ""}
{"id": "1096346", "revid": "599013", "url": "https://it.wikipedia.org/wiki?curid=1096346", "title": "Pdk", "text": ""}
{"id": "1096352", "revid": "599013", "url": "https://it.wikipedia.org/wiki?curid=1096352", "title": "Pdx", "text": ""}
{"id": "1096354", "revid": "599013", "url": "https://it.wikipedia.org/wiki?curid=1096354", "title": "Pee", "text": ""}
{"id": "1096356", "revid": "599013", "url": "https://it.wikipedia.org/wiki?curid=1096356", "title": "Pek", "text": ""}
{"id": "1096358", "revid": "599013", "url": "https://it.wikipedia.org/wiki?curid=1096358", "title": "Pem", "text": ""}
{"id": "1096360", "revid": "834", "url": "https://it.wikipedia.org/wiki?curid=1096360", "title": "Pes", "text": ""}
{"id": "1096361", "revid": "599013", "url": "https://it.wikipedia.org/wiki?curid=1096361", "title": "Pew", "text": ""}
{"id": "1096363", "revid": "599013", "url": "https://it.wikipedia.org/wiki?curid=1096363", "title": "Pfb", "text": ""}
{"id": "1096365", "revid": "15756", "url": "https://it.wikipedia.org/wiki?curid=1096365", "title": "Giuseppe Manetti", "text": "Biografia e opere.\nSi form\u00f2 a Firenze e poi, con una borsa di studio granducale, a Roma intorno al 1784, diventando in seguito uno tra i pi\u00f9 importanti interpreti dell'architettura neoclassica di stampo pi\u00f9 illuministico in Toscana, grazie alle commissioni del \"sovrano illuminato\" Pietro Leopoldo di Lorena e dei suoi successori.\nProprio Pietro Leopoldo gli affid\u00f2 a venticinque anni l'incarico di realizzare la Palazzina Reale delle Cascine a Firenze (1785) subentrando al posto di Gaspare Maria Paoletti, del quale era allievo. Impostata come tenuta modello e al tempo stesso scenografica residenza del sovrano, fu uno degli edifici che diffusero la maniera neoclassica a Firenze e fu inaugurata nel 1791 durante i festeggiamenti per il nuovo sovrano Ferdinando III.\nContemporaneamente si iniziano lavori di sistemazione per fare delle Cascine anche un grande parco arricchito da arredi e architetture aperto anche al pubblico in occasione di particolari ricorrezze.\nIn questo periodo Manetti realizza varie architetture e arredi tra cui l'abbeveratoio del prato del Quercione, detto Fontana delle boccacce, la ghiacciaia a forma di piramide, le due Pavoniere, a forma di tempietti neoclassici e una grande colonna di ghisa ancora visibile nel parco.\nNel 1788 fu eletto professore dell'Accademia di Belle Arti.\nDal 1799 fu architetto dell'Opera di Santa Maria del Fiore e fra il 1801 e il 1810, su incarico del Marchese Tommaso Corsi, realizz\u00f2 quello che si pu\u00f2 definire come il primo esempio di giardino romantico a Firenze, il Giardino Corsi Annalena. Ristruttur\u00f2 la chiesa dei Santi Francesco e Chiara e dal 1803 lavor\u00f2 alla modernizzazione del giardino di Palazzo Serristori (oggi distrutto) e nel 1805 disegn\u00f2 il nuovo organo di San Gaetano.\nNel 1808, durante l'Occupazione francese, venne nominato \"maestro di architettura\" cio\u00e8 primo professore presso l'Accademia di Belle Arti, incarico che mantenne anche dopo la Restaurazione.\nNel 1811 progett\u00f2 i nuovi giardini della villa di Poggio a Caiano su commissione di Elisa Baciocchi, prevedendo \"viali irregolari\", \"gruppi di bosco\", un laghetto, una ghiacciaia a cono, un tempietto di Diana. Un progetto ambientale che sembra anticipare una sensibilit\u00e0 \"romantica\". Aveva previsto anche un ponte sull'Ombrone per collegarsi con il resto della tenuta granducale posta sull'altra sponda e chiamata \"Cascine\". Il progetto fu realizzato solo in parte ed in tempi diversi.\nStessa sorte ebbe il progetto per i giardini di Poggio Imperiale, anch'esso del 1811.\nNel 1810 pubblic\u00f2 un \"Trattato sugli ordini architettonici\", ispirato alle teorie del suo maestro Gaspare Maria Paoletti, nel quale manifest\u00f2 un certo interesse per l'architettura egiziana e orientale e per il carattere simbolico e concettuale dell'architettura che sembra trovare un richiamo con i caratteri dell'\"Architettura della Rivoluzione\" di Ledoux e Boull\u00e9e.\nNel 1813 partecip\u00f2 al concorso, che all'epoca ebbe una gran risonanza, per un'opera da erigersi sul Moncenisio per celebrare il regime napoleonico. Manetti pens\u00f2 ad un \"Colosso dell'aquila\" di proporzioni gigantesche, un'opera simbolica, coerente con le idee del suo trattato.\nNel 1814 divenne primo Architetto dello \"Scrittoio delle Regie Fabbriche\". In quegli anni progett\u00f2 la nuova fontana in piazza Santa Croce a Firenze (1815-16) e restaur\u00f2 la Sagrestia Nuova di San Lorenzo. Risale sempre al 1816 il restauro di Villa La Petraia e all'anno successivo la Dogana delle Filigare sulla via Bolognese, capolavoro di architettura di pubblica utilit\u00e0 realizzato con Luigi Cambray Digny.\nImportanti sono anche i suoi studi di botanica su alcune specie arboree.\nFu il padre di Alessandro Manetti, altrettanto importante architetto."}
{"id": "1096366", "revid": "599013", "url": "https://it.wikipedia.org/wiki?curid=1096366", "title": "Pfn", "text": ""}
{"id": "1096368", "revid": "599013", "url": "https://it.wikipedia.org/wiki?curid=1096368", "title": "Pfo", "text": ""}
{"id": "1096370", "revid": "599013", "url": "https://it.wikipedia.org/wiki?curid=1096370", "title": "Pgf", "text": ""}
{"id": "1096372", "revid": "599013", "url": "https://it.wikipedia.org/wiki?curid=1096372", "title": "Pgi", "text": ""}
{"id": "1096376", "revid": "599013", "url": "https://it.wikipedia.org/wiki?curid=1096376", "title": "Phc", "text": ""}
{"id": "1096377", "revid": "14480", "url": "https://it.wikipedia.org/wiki?curid=1096377", "title": "Conferenza di Stoccolma 1961", "text": ""}
{"id": "1096379", "revid": "1745361", "url": "https://it.wikipedia.org/wiki?curid=1096379", "title": "Phd", "text": "Phd o PhD pu\u00f2 riferirsi a:"}
{"id": "1096381", "revid": "599013", "url": "https://it.wikipedia.org/wiki?curid=1096381", "title": "Phf", "text": ""}
{"id": "1096384", "revid": "599013", "url": "https://it.wikipedia.org/wiki?curid=1096384", "title": "Phl", "text": ""}
{"id": "1096386", "revid": "599013", "url": "https://it.wikipedia.org/wiki?curid=1096386", "title": "Phw", "text": ""}
{"id": "1096388", "revid": "599013", "url": "https://it.wikipedia.org/wiki?curid=1096388", "title": "Phx", "text": ""}
{"id": "1096390", "revid": "599013", "url": "https://it.wikipedia.org/wiki?curid=1096390", "title": "Pib", "text": ""}
{"id": "1096392", "revid": "599013", "url": "https://it.wikipedia.org/wiki?curid=1096392", "title": "Pik", "text": ""}
{"id": "1096394", "revid": "1305772", "url": "https://it.wikipedia.org/wiki?curid=1096394", "title": "PIS", "text": ""}
{"id": "1096395", "revid": "1186766", "url": "https://it.wikipedia.org/wiki?curid=1096395", "title": "Pit", "text": ""}
{"id": "1096397", "revid": "599013", "url": "https://it.wikipedia.org/wiki?curid=1096397", "title": "Piu", "text": ""}
{"id": "1096399", "revid": "1718925", "url": "https://it.wikipedia.org/wiki?curid=1096399", "title": "Piz", "text": ""}
{"id": "1096401", "revid": "2164596", "url": "https://it.wikipedia.org/wiki?curid=1096401", "title": "Emma (romanzo)", "text": "Emma \u00e8 un romanzo della scrittrice inglese Jane Austen, pubblicato per la prima volta anonimo nel 1815. Tema fondamentale del romanzo \u00e8 il fraintendimento in amore. La protagonista Emma Woodhouse \u00e8 descritta nel paragrafo di apertura del libro come \"bella, intelligente e ricca\". Prima di iniziare a scrivere il libro, la Austen scriver\u00e0: \"Sto per descrivere un'eroina che non potr\u00e0 piacere a nessuno, fuorch\u00e9 a me stessa\".\nTrama.\nEmma \u00e8 una giovane donna dell'Inghilterra della Reggenza. Orfana di madre, vive con suo padre Mr. Woodhouse, un ipocondriaco che si occupa principalmente della propria salute e della propria sicurezza e di quella di chi ama. Amico di Emma e suo critico \u00e8 Mr. Knightley, suo vicino e fratello maggiore di suo cognato, cio\u00e8 del marito della sorella Isabella.\nIl romanzo si apre con le nozze della signorina Taylor, governante di Emma, sua amica e confidente. Emma, che ha presentato la signorina Taylor al suo futuro marito, Mr. Weston, ritiene di avere il merito della loro unione e ha tutte le intenzioni di combinare un altro matrimonio appena ne capiter\u00e0 l'occasione.\nNonostante il deciso parere contrario di Mr. Knightley, Emma tenta di combinare l'unione fra la sua nuova amica, Harriet Smith (una dolce ragazza di diciassette anni, descritta come \"la figlia naturale di qualcuno\") con Mr. Elton, il vicario del villaggio. Per combinare questo matrimonio indurr\u00e0 Harriet a rifiutare la proposta di matrimonio di Mr. Martin, un rispettabile giovane agricoltore. Il suo piano salta quando scopre che Mr. Elton, che in fondo \u00e8 un arrampicatore sociale, vuole sposare Emma e non, come entrambe avevano sperato, la povera e socialmente inferiore Harriet. Dopo che Emma rifiuta la sua proposta di matrimonio, Mr. Elton parte per Bath. Harriet si immagina triste e sconsolata dopo aver scoperto quanto accaduto, nonostante Emma faccia del suo meglio per convincerla che Mr. Elton (che nel corso della storia si scoprir\u00e0 essere molto arrogante e pomposo) sia inferiore ad entrambe, proprio a causa della sua arroganza.\nUno sviluppo interessante per Emma \u00e8 l'arrivo ad Highbury di Frank Churchill, figliastro della signora Weston, che non ha mai conosciuto finora, ma per il quale ha un vago interesse, instillato anche dai coniugi Weston, i quali spererebbero in una loro unione. Mr. Elton ritorna al villaggio portando con s\u00e9 la moglie, una donna superficiale e presuntuosa che cerca di entrare in tutti i modi nella cerchia sociale cui Emma appartiene, nonostante le due donne si detestino a vicenda. Ritorna al villaggio in questo periodo anche Jane Fairfax, bella e riservata nipote di Miss Bates, una donna decaduta ed estremamente loquace.\nJane, che ha un grande talento musicale, \u00e8 l'orgoglio e la gioia di Miss Bates e di sua madre. Emma invidia a Jane questo suo talento musicale, e ha un senso di insofferenza nei suoi confronti, perch\u00e9 considera freddezza la riservatezza di Jane. Jane ha vissuto con la zia Miss Bates e con la nonna fino all'et\u00e0 di nove anni, quando il Colonnello Campbell, vecchio amico di suo padre, l'ha accolta in casa sua, dove \u00e8 cresciuta diventando molto amica della figlia del Colonnello e ricevendo un'elevata educazione, che le sarebbe stata negata se avesse continuato a vivere con Miss Bates, viste le ristrette condizioni economiche della zia. A seguito del matrimonio della figlia del Colonnello, Jane ritorna dai suoi parenti per riposarsi prima di iniziare a cercare lavoro come istitutrice.\nNel suo entusiasmo per trovare un difetto nella perfezione di Jane, ma anche per trovare qualcosa che la diverta e la distragga, Emma indulge alla fantasia, instillata anche da Frank Churchill, che Jane sia innamorata del marito della figlia del Colonnello Campbell, Mr. Dixon, e che per questa ragione sia tornata da Miss Bates, invece di andare a trovare la coppia appena sposata in Irlanda. Questo sospetto viene notevolmente ingigantito quando Jane riceve in dono un nuovo pianoforte da un anonimo e misterioso benefattore.\nEmma prova simpatia per Frank Churchill, e per un po' crede di esserne innamorata perch\u00e9 egli le rivolge delle attenzioni e perch\u00e9 molte persone dicono che insieme sono una coppia perfetta. Successivamente, quando capisce che non lo ama, Emma decide di far s\u00ec che Frank si fidanzi con Harriet, credendo che questa ne sia innamorata perch\u00e9 Frank ha salvato Harriet da una banda di zingari accampati nelle vicinanze del villaggio. Contemporaneamente Mrs. Weston confida ad Emma di avere la sensazione che Mr Knightley sia innamorato di Jane. Emma non ci crede e dichiara immediatamente che non vuole che Mr. Knightley si sposi, perch\u00e9 cos\u00ec sarebbe il nipotino Henry ad ereditare i beni della famiglia Knightley. Quando Mr. Knightley, durante la gita a Box Hill rimprovera Emma per un insulto sconveniente a Miss Bates, Emma inizia a rendersi conto di alcuni errori commessi finora e cerca di porre rimedio a quanto fatto. \nAll'improvviso si scopre che Jane e Frank erano segretamente fidanzati da circa un anno ed Emma rimane scossa e sorpresa da tale notizia, non perch\u00e9 sia sentimentalmente coinvolta da Frank, ma solo perch\u00e9 pensa che Harriet ne soffrir\u00e0. La presa di coscienza pi\u00f9 grande per Emma avviene quando Harriet le confida di essere innamorata di Mr. Knightley e pensa di essere ricambiata. La gelosia apre finalmente gli occhi ad Emma e la fa rendere conto di una cosa: \u00e8 innamorata di Mr. Knightley e lo vuole per s\u00e9. Poco dopo questi avvenimenti e dopo aver temporaneamente allontanato Harriet, Emma riceve la proposta di matrimonio da parte di Mr. Knightley, il quale non si era ancora deciso a questo passo perch\u00e9 convinto che Emma fosse innamorata di Frank. Harriet, invece, allontanatasi da Emma e dai progetti matrimoniali che aveva per lei, si riconcilia con Mr. Martin e ne accetta la proposta di matrimonio. Il romanzo si conclude col matrimonio di Emma, che segue a quello di Harriet e precede quello di Jane e Frank.\nPersonaggi principali.\nEmma Woodhouse, la protagonista della storia, \u00e8 una giovane donna bellissima, intelligente, 'un poco' viziata. Sua madre mor\u00ec quando lei era ancora piccola. Emma \u00e8 padrona di casa da quando la sorella maggiore si \u00e8 sposata. Ella viene descritta come una donna compassionevole verso i poveri, ma che, allo stesso tempo, possiede un forte senso delle classi sociali. Notevoli sono, inoltre, il suo affetto e la sua pazienza nei confronti del padre ipocondriaco. Sebbene sia una donna giudiziosa, Emma commette alcuni errori piuttosto seri, imputabili principalmente alla sua inesperienza e alla convinzione di essere sempre nel giusto. Malgrado si sia ripromessa di non sposarsi, le piace molto combinare matrimoni per gli altri. Nel romanzo ella si innamora di Frank Churchill, ma il sentimento per l'uomo svanisce in fretta.\nGeorge Knightley \u00e8 il vicino nonch\u00e9 miglior amico di Emma. Egli \u00e8 un uomo di 37 anni. Rappresenta l'unico personaggio che guarda con occhio critico Emma. Mr. Knightley \u00e8 il proprietario della tenuta di Donwell Abbey, che ha al suo interno vasti terreni e aziende agricole. Egli \u00e8 il fratello maggiore di Mr. John Knightley, il marito di Isabella, sorella maggiore di Emma; \u00e8 un uomo riflessivo, consapevole di come gli altri reagiscono alle parole e agli eventi. Mr. Knightley, ad esempio, si arrabbia con Emma perch\u00e9 convince Harriet a respingere il signor Martin, un agricoltore della tenuta di Donwell; egli mette in guardia Emma a non combinare il matrimonio tra Harriet e il signor Elton, sapendo che il signor Elton cerca solo una sposa ricca. Inoltre, Egli \u00e8 l'unico a sospettare che Frank Churchill abbia una storia in segreto con Jane Fairfax.\nMr. Frank Churchill \u00e8 il figlio del signor Weston, nato dal suo primo matrimonio. Egli \u00e8 un giovane affabile di 23 anni, che riesce a farsi apprezzare da tutti. Solo Mr. Knightley lo vede come un immaturo, perch\u00e9 non \u00e8 riuscito ad andare a visitare il padre per tanto tempo. Dopo la morte della madre, \u00e8 stato cresciuto da una ricca zia nella tenuta di famiglia a Enscombe e ne ha assunto il cognome non appena ha raggiunto la maggiore et\u00e0. Suo zio era il fratello di sua madre. A Frank piacciono la danza e la musica ed egli vuole vivere la sua vita al massimo, ma teme che la zia possa vietargli il matrimonio e nasconde il legame che ha con Jane Fairfax. Quindi egli finge e manipola gli altri personaggi al fine di assicurarsi che il suo legame con Jane resti segreto.\nJane Fairfax \u00e8 un'orfana, la cui unica famiglia \u00e8 composta dalla zia, Miss Bates, e dalla nonna, Mrs. Bates. Lei \u00e8 una donna bella, intelligente ed elegante. Ha la stessa et\u00e0 di Emma, \u00e8 una ragazza ben istruita e di talento, sa cantare e suonare il pianoforte; e lei \u00e8 l'unica persona per cui Emma prova invidia. Un amico del defunto padre, il colonnello Campbell, avverte verso di lei un forte affetto e le ha voluto assicurare una buona educazione. Jane non ha molto denaro e la sua prospettiva \u00e8 quella di diventare una governante - una prospettiva che a lei non piace. Inoltre, il suo fidanzamento in segreto va contro i suoi principi e le d\u00e0 fastidio.\nHarriet Smith, \u00e8 una giovane amica di Emma, che ha appena diciassette anni quando si apre il racconto. \u00c8 una ragazza bella ma non sofisticata. Ella \u00e8 stata educata in una scuola vicina, dove ha incontrato le sorelle del signor Martin. Emma prende sotto la sua ala protettiva Harriet, e lei diventa oggetto di vari tentativi di Emma di combinarle un matrimonio. Nell'ultimo capitolo si scopre che lei \u00e8 la figlia naturale di un commerciante per bene, anche se non \u00e8 un \"gentleman\". Alla fine, Harriet e il signor Martin si sposano. E ora, la pi\u00f9 saggia Emma approva l'unione.\nPhilip Elton \u00e8 un giovane vicario di bell'aspetto, ben educato, e ambizioso. All'inizio del racconto ha 27 anni e non \u00e8 sposato. Emma vuole che lui sposi Harriet; tuttavia egli aspira a garantirsi la mano di Emma per ottenere la dote della ragazza. Mr. Elton mostra la sua natura venale quando sposa un'altra donna pi\u00f9 modesta di Emma, dopo il rifiuto di quest'ultima.\nCritica e temi.\nEmma \u00e8 il primo personaggio della Austen a non avere problemi economici, e per questo, come Emma stessa dice ad Harriet, non ha nessuna intenzione di pensare al matrimonio. Questa \u00e8 la differenza fondamentale rispetto alle altre opere della scrittrice, in cui il matrimonio \u00e8 il tema principale. Le ampie risorse economiche di cui pu\u00f2 disporre Emma sono una delle differenze fondamentali con i precedenti romanzi della Austen, come ad esempio \"Ragione e sentimento\" e \"Orgoglio e pregiudizio\", e rendono il libro pi\u00f9 leggero e scorrevole. In contrapposizione alla situazione di Emma \u00e8, invece, quella di Jane Fairfax, il cui futuro \u00e8 estremamente incerto, o quantomeno si pensa debba essere incerto, in quanto destinata a dover lavorare per vivere.\nEmma, inoltre, rispetto ad altri personaggi della scrittrice, \u00e8 stranamente immune dall'amore romantico e dal desiderio. Contrariamente a quanto capita ad esempio a Elizabeth Bennet o a Marianne Dashwood, che incappano in una serie di uomini sbagliati prima di trovare quello giusto, Emma non mostra alcun interesse sentimentale per gli uomini che incontra. \u00c8 enormemente sorpresa e alquanto disgustata quando Mr. Elton le dichiara il suo amore e la sua infatuazione per Frank Churchill \u00e8 estremamente lontana dall'amore romantico. Da notare anche come Emma non comprenda il reale amore fra Harriet e Mr. Martin, intendendo lei stessa il matrimonio solo in termini economici o di posizione sociale. Solo quando Harriet le confider\u00e0 la sua infatuazione per Mr. Knightley, Emma scoprir\u00e0 quali sono i reali sentimenti che prova.\nOltre a queste due fondamentali differenze rispetto alle altre protagoniste dei romanzi della Austen, Emma ha anche degli aspetti in comune con le altre protagoniste della scrittrice, in particolar modo con Elizabeth Bennet e con Anne Elliot. Emma \u00e8 una giovane donna intelligente che ha poco da fare e con nessuna particolare caratteristica che le permetta di cambiare la routine giornaliera. Bench\u00e9 la sua sia una famiglia affettuosa, la sua vita di tutti i giorni \u00e8 poco varia e ha poche conoscenze della sua et\u00e0, quando inizia il racconto. La particolare determinazione di Emma nel voler combinare matrimoni pu\u00f2 essere interpretata come una protesta nei confronti della vita noiosa che conduce, mentre il suo rifiuto di sposarsi \u00e8 dettato dal non voler perdere la posizione sociale e l'indipendenza di cui gode nella casa paterna. Emma non vuole sposarsi neanche avendo sotto gli occhi l'esempio di Miss Bates, che viene rappresentata come una donna senza particolari attrattive che fa di tutto pur di ingraziarsi le persone che la circondano, perch\u00e9 \u00e8 sicura che la situazione di Miss Bates sia deprecabile soltanto in quanto povera e zitella, mentre Emma sar\u00e0 una ricca zitella. Alla fine del romanzo Emma si sposa, legandosi a un uomo molto pi\u00f9 grande di lei,di cui apprezza l'amore e riconosce la superiorit\u00e0 rispetto a tutti gli altri uomini della sua cerchia. Emma sceglie quindi di vivere comodamente, senza perdere i privilegi cui era stata abituata nella casa paterna, rinunciando per\u00f2 a quel briciolo di vitalit\u00e0 caratteristica della giovent\u00f9, che vive soltanto nella breve parentesi in cui entra in contatto con i suoi coetanei Jane Fairfax e Frank Churchill.\nIl romanzo ricorda inoltre il genere di romanzo molto frequente nel Settecento, denominato \"Quixotic Novel\", in cui il personaggio principale, molto spesso una giovane donna, ha una visione di ci\u00f2 che la circonda che non corrisponde in pieno alla realt\u00e0 e viene solitamente redenta dall'eroe maschile. Questo genere letterario prende il nome dal romanzo \"The Female Quixote\" della scrittrice Charlotte Ramsay Lennox."}
{"id": "1096402", "revid": "599013", "url": "https://it.wikipedia.org/wiki?curid=1096402", "title": "Pjg", "text": ""}
{"id": "1096404", "revid": "599013", "url": "https://it.wikipedia.org/wiki?curid=1096404", "title": "Pkc", "text": ""}
{"id": "1096406", "revid": "599013", "url": "https://it.wikipedia.org/wiki?curid=1096406", "title": "Pkd", "text": ""}
{"id": "1096408", "revid": "599013", "url": "https://it.wikipedia.org/wiki?curid=1096408", "title": "Pku", "text": ""}
{"id": "1096410", "revid": "599013", "url": "https://it.wikipedia.org/wiki?curid=1096410", "title": "Pky", "text": ""}
{"id": "1096412", "revid": "599013", "url": "https://it.wikipedia.org/wiki?curid=1096412", "title": "Plb", "text": ""}
{"id": "1096414", "revid": "1161730", "url": "https://it.wikipedia.org/wiki?curid=1096414", "title": "Plh", "text": ""}
{"id": "1096417", "revid": "834", "url": "https://it.wikipedia.org/wiki?curid=1096417", "title": "Plm", "text": ""}
{"id": "1096418", "revid": "1305772", "url": "https://it.wikipedia.org/wiki?curid=1096418", "title": "PLS", "text": ""}
{"id": "1096419", "revid": "599013", "url": "https://it.wikipedia.org/wiki?curid=1096419", "title": "Plu", "text": ""}
{"id": "1096421", "revid": "599013", "url": "https://it.wikipedia.org/wiki?curid=1096421", "title": "Plw", "text": ""}
{"id": "1096425", "revid": "599013", "url": "https://it.wikipedia.org/wiki?curid=1096425", "title": "Pma", "text": ""}
{"id": "1096427", "revid": "599013", "url": "https://it.wikipedia.org/wiki?curid=1096427", "title": "Pmb", "text": ""}
{"id": "1096431", "revid": "599013", "url": "https://it.wikipedia.org/wiki?curid=1096431", "title": "Pmg", "text": ""}
{"id": "1096433", "revid": "599013", "url": "https://it.wikipedia.org/wiki?curid=1096433", "title": "Pmy", "text": ""}
{"id": "1096435", "revid": "834", "url": "https://it.wikipedia.org/wiki?curid=1096435", "title": "Pna", "text": ""}
{"id": "1096436", "revid": "599013", "url": "https://it.wikipedia.org/wiki?curid=1096436", "title": "Pnc", "text": ""}
{"id": "1096438", "revid": "599013", "url": "https://it.wikipedia.org/wiki?curid=1096438", "title": "Pne", "text": ""}
{"id": "1096441", "revid": "599013", "url": "https://it.wikipedia.org/wiki?curid=1096441", "title": "Pnh", "text": ""}
{"id": "1096443", "revid": "599013", "url": "https://it.wikipedia.org/wiki?curid=1096443", "title": "Pnk", "text": ""}
{"id": "1096445", "revid": "599013", "url": "https://it.wikipedia.org/wiki?curid=1096445", "title": "Pnr", "text": ""}
{"id": "1096448", "revid": "599013", "url": "https://it.wikipedia.org/wiki?curid=1096448", "title": "Pns", "text": ""}
{"id": "1096450", "revid": "1305772", "url": "https://it.wikipedia.org/wiki?curid=1096450", "title": "POA", "text": ""}
{"id": "1096451", "revid": "1543377", "url": "https://it.wikipedia.org/wiki?curid=1096451", "title": "Poa (Burkina Faso)", "text": "Poa \u00e8 un comune del Burkina Faso, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 9 villaggi: Gogo, Loaga, Moungounissi, Niangdo, No\u00e9ssin, Ralo, Sogpelc\u00e9, Yaoguin e Yargo-Yarc\u00e9s."}
{"id": "1096452", "revid": "599013", "url": "https://it.wikipedia.org/wiki?curid=1096452", "title": "Pob", "text": ""}
{"id": "1096455", "revid": "254059", "url": "https://it.wikipedia.org/wiki?curid=1096455", "title": "Villa O'Higgins", "text": "Villa O'Higgins \u00e8 un paese (\"aldea\") di circa 400 abitanti nella regione di Ays\u00e9n, nel sud del Cile. \u00c8 il capoluogo del comune di O'Higgins e si trova a poca distanza dal confine argentino. Prende il nome da Bernardo O'Higgins.\nPrima dell'arrivo dei colonizzatori europei, il territorio era abitato dagli Alacaluf. I primi coloni si insediarono nel 1903, ma la localit\u00e0 venne ufficialmente fondata soltanto nel 1965.\n\u00c8 il punto di arrivo della \"Carretera Austral\".\nNel 2007 \u00e8 stata al centro di un curioso incidente tra il governo cileno e Google: il software Google Earth, infatti, indicava la localit\u00e0 come argentina anzich\u00e9 cilena, spingendo cos\u00ec il governo ad intervenire ufficialmente.\nStoria.\nVilla O'Higgins ebbe origine con la morte del tenente dei Carabineros de Chile Hern\u00e1n Merino Correa, avvenuta nel 1965 per mano di militari argentini che sconfinarono nella parte del territorio cileno ancora contesa con l'Argentina. Il tenente Merino, dopo molti giorni di viaggio a cavallo e a dorso di mulo, giunse nella zona con la sua pattuglia per verificare la denuncia di sconfinamento segnalata da alcuni abitanti del luogo. All'arrivo sul posto tent\u00f2 di mediare per una rimpatriata dei militari argentini i quali cominciarono a sparare. Cos\u00ec ordin\u00f2 ai suoi uomini di cercare riparo perch\u00e9, essendo agenti di polizia, non avevano ricevuto un addestramento al combattimento che avrebbe potuto permettere loro di difendersi. Ordin\u00f2 anche di non retrocedere dalla posizione e per questo fu colpito da una raffica di mitragliatrice che lo uccise. I suoi uomini resistettero per alcune ore ma, alla fine, avendo esaurito le munizioni, furono catturati.\nQuesto avvenimento ebbe un forte impatto sull'opinione pubblica cilena e port\u00f2 alla fondazione di Villa O'Higgins per garantire la sovranit\u00e0 cilena nella regione e permettere l'insediamento di coloni. Il popolamento della zona cominci\u00f2 nei primi anni del 1970, inizialmente da parte di giovani ufficiali e sottufficiali dei Carabineros de Chile e delle loro famiglie, ed in seguito da parte di altri dipendenti pubblici.\nCollegamenti.\n\u00c8 l'ultima localit\u00e0 urbanizzata raggiunta dalla Carretera Austral. Nel 1992 iniziarono i lavori di costruzione del tronco che collega Puerto Yungay al paese. Dopo sette anni di lavori il tronco stradale \u00e8 stato aperto al traffico. Questo ha permesso di migliorare ulteriormente i servizi essenziali della zona. Il paese si trova a 530 km a sud della citt\u00e0 di Coyhaique ed a 230 km a sud della citt\u00e0 di Cochrane. Non \u00e8 ancora servito dalla telefonia mobile.\nFauna.\nNei dintorni del paese \u00e8 possibile incontrare diverse specie di animali selvatici, soprattutto l'Hippocamelus bisulcus, che scende dalle Ande durante l'inverno alla ricerca di cibo. Lo si pu\u00f2 vedere anche lungo la Carretera Austral.\nEconomia.\nTurismo.\nLa localit\u00e0 di Villa O'Higgins possiede numerose attrazioni naturalistiche, come il Lago O'Higgins, dal quale nasce il Fiume Pascua, che si trova a poche chilometri dal centro del paese.\nCollegamenti esterni.\nInformazioni turistiche su Villa O'Higgins"}
{"id": "1096456", "revid": "599013", "url": "https://it.wikipedia.org/wiki?curid=1096456", "title": "Pof", "text": ""}
{"id": "1096458", "revid": "163709", "url": "https://it.wikipedia.org/wiki?curid=1096458", "title": "Pyrus sicanorum Raimondo, Schicchi &amp; Marino", "text": ""}
{"id": "1096459", "revid": "228587", "url": "https://it.wikipedia.org/wiki?curid=1096459", "title": "Poi", "text": " "}
{"id": "1096461", "revid": "1305772", "url": "https://it.wikipedia.org/wiki?curid=1096461", "title": "POL", "text": ""}
{"id": "1096462", "revid": "834", "url": "https://it.wikipedia.org/wiki?curid=1096462", "title": "Pos", "text": ""}
{"id": "1096463", "revid": "599013", "url": "https://it.wikipedia.org/wiki?curid=1096463", "title": "Pot", "text": ""}
{"id": "1096465", "revid": "599013", "url": "https://it.wikipedia.org/wiki?curid=1096465", "title": "Pox", "text": ""}
{"id": "1096467", "revid": "599013", "url": "https://it.wikipedia.org/wiki?curid=1096467", "title": "Poz", "text": ""}
{"id": "1096469", "revid": "228587", "url": "https://it.wikipedia.org/wiki?curid=1096469", "title": "Ppf", "text": ""}
{"id": "1096471", "revid": "599013", "url": "https://it.wikipedia.org/wiki?curid=1096471", "title": "Ppg", "text": ""}
{"id": "1096473", "revid": "834", "url": "https://it.wikipedia.org/wiki?curid=1096473", "title": "Ppp", "text": ""}
{"id": "1096476", "revid": "599013", "url": "https://it.wikipedia.org/wiki?curid=1096476", "title": "Ppt", "text": ""}
{"id": "1096478", "revid": "599013", "url": "https://it.wikipedia.org/wiki?curid=1096478", "title": "Prb", "text": ""}
{"id": "1096480", "revid": "834", "url": "https://it.wikipedia.org/wiki?curid=1096480", "title": "Prg", "text": ""}
{"id": "1096481", "revid": "599013", "url": "https://it.wikipedia.org/wiki?curid=1096481", "title": "Psf", "text": ""}
{"id": "1096483", "revid": "599013", "url": "https://it.wikipedia.org/wiki?curid=1096483", "title": "Psl", "text": ""}
{"id": "1096486", "revid": "599013", "url": "https://it.wikipedia.org/wiki?curid=1096486", "title": "Psz", "text": ""}
{"id": "1096488", "revid": "599013", "url": "https://it.wikipedia.org/wiki?curid=1096488", "title": "Ptb", "text": ""}
{"id": "1096490", "revid": "599013", "url": "https://it.wikipedia.org/wiki?curid=1096490", "title": "Ptk", "text": ""}
{"id": "1096492", "revid": "36426", "url": "https://it.wikipedia.org/wiki?curid=1096492", "title": "Timpanate", "text": ""}
{"id": "1096493", "revid": "599013", "url": "https://it.wikipedia.org/wiki?curid=1096493", "title": "Ptp", "text": ""}
{"id": "1096495", "revid": "599013", "url": "https://it.wikipedia.org/wiki?curid=1096495", "title": "Ptv", "text": ""}
{"id": "1096497", "revid": "599013", "url": "https://it.wikipedia.org/wiki?curid=1096497", "title": "Ptw", "text": "PTW = Power Two Wheels (veicolo a motore a due ruote \u2013 Notazione usata nelle statistiche)"}
{"id": "1096499", "revid": "599013", "url": "https://it.wikipedia.org/wiki?curid=1096499", "title": "Pty", "text": ""}
{"id": "1096501", "revid": "599013", "url": "https://it.wikipedia.org/wiki?curid=1096501", "title": "Ptz", "text": ""}
{"id": "1096505", "revid": "18323", "url": "https://it.wikipedia.org/wiki?curid=1096505", "title": "Puc", "text": ""}
{"id": "1096507", "revid": "767487", "url": "https://it.wikipedia.org/wiki?curid=1096507", "title": "Double Plaidinum", "text": "Double Plaidinum \u00e8 il quarto album del gruppo punk rock Lagwagon, pubblicato il 12 agosto 1997 ed il primo senza i componenti originali Shawn Dewey (chitarra) e Derrick Plourde (batteria), usciti dal gruppo prima della registrazione di questo album. Le iniziali dell'album sono volutamente le stesse dell'ex-batterista, al quale \u00e8 dedicato l'album.\nClassifiche.\nAlbum - Billboard (Stati Uniti)"}
{"id": "1096508", "revid": "1305772", "url": "https://it.wikipedia.org/wiki?curid=1096508", "title": "PUF (disambigua)", "text": ""}
{"id": "1096509", "revid": "339392", "url": "https://it.wikipedia.org/wiki?curid=1096509", "title": "Puf", "text": ""}
{"id": "1096510", "revid": "599013", "url": "https://it.wikipedia.org/wiki?curid=1096510", "title": "Puq", "text": ""}
{"id": "1096512", "revid": "834", "url": "https://it.wikipedia.org/wiki?curid=1096512", "title": "Pvd", "text": ""}
{"id": "1096513", "revid": "599013", "url": "https://it.wikipedia.org/wiki?curid=1096513", "title": "Pvg", "text": ""}
{"id": "1096515", "revid": "599013", "url": "https://it.wikipedia.org/wiki?curid=1096515", "title": "Pvk", "text": ""}
{"id": "1096517", "revid": "599013", "url": "https://it.wikipedia.org/wiki?curid=1096517", "title": "Pvu", "text": ""}
{"id": "1096519", "revid": "599013", "url": "https://it.wikipedia.org/wiki?curid=1096519", "title": "Pwa", "text": ""}
{"id": "1096522", "revid": "599013", "url": "https://it.wikipedia.org/wiki?curid=1096522", "title": "Pwk", "text": ""}
{"id": "1096525", "revid": "599013", "url": "https://it.wikipedia.org/wiki?curid=1096525", "title": "Pxu", "text": ""}
{"id": "1096527", "revid": "599013", "url": "https://it.wikipedia.org/wiki?curid=1096527", "title": "Pym", "text": ""}
{"id": "1096529", "revid": "599013", "url": "https://it.wikipedia.org/wiki?curid=1096529", "title": "Pzb", "text": ""}
{"id": "1096531", "revid": "1154737", "url": "https://it.wikipedia.org/wiki?curid=1096531", "title": "Bussana", "text": "Bussana (\"Bussann-a\" in ligure) \u00e8 la frazione pi\u00f9 popolosa di Sanremo in provincia di Imperia, gi\u00e0 comune autonomo fino al 1928.\nGeografia fisica.\nLa frazione di Bussana \u00e8 sita al termine della Valle Armea, sede degli insediamenti industriali e produttivi di maggior risalto del Comune di Sanremo.\nToponimo.\n\"Bussana\" ha indicato fino al 1887 il \"paese vecchio\", distrutto da un terremoto ed abbandonato in tale epoca. In seguito a tale evento, gli abitanti originari rifondarono il \"paese nuovo\" tre chilometri pi\u00f9 a valle, chiamandolo Bussana Nuova. Infine, con il toponimo Bussana Mare viene indicata la parte costiera di Bussana Nuova.\nStoria.\nL'area di Bussana fu abitata gi\u00e0 in epoca romana; lungo la via del Mare, presso la foce del torrente Armea, si trovano gli scavi archeologici della Villa romana di Bussana.\nNel 1797 a seguito della dominazione francese di Napoleone Bonaparte, che caus\u00f2 la caduta della Repubblica di Genova, il borgo fu annesso alla Repubblica Ligure, e nel 1805 al Primo Impero francese.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814 anche per gli altri comuni dell'ex Repubblica Ligure, e successivamente nel Regno d'Italia dal 1861. Nel 1887 il \"paese vecchio\" venne distrutto da un terremoto, a seguito del quale esso fu abbandonato e rifondato alcuni km pi\u00f9 a valle. Bussana perse il suo status di comune nell'aprile del 1928, quando pass\u00f2 sotto il comune di Sanremo.\nA partire dagli anni cinquanta il vecchio paese semidiroccato \u00e8 stato ricolonizzato da artisti, che ne hanno fatto luogo di ispirazione, chiamandolo Bussana Vecchia. Anche Bussana Mare ha visto un forte incremento residenziale e turistico. In particolare, dal 1988 \u00e8 presente il nuovo Mercato dei Fiori, al cui interno nel 1990 si \u00e8 tenuto il 40\u00ba Festival di Sanremo.\nInfrastrutture e trasporti.\nStrade.\nBussana \u00e8 situata lungo la strada statale 1 Via Aurelia, sulla quale transitano le corse autofiloviarie della linea Sanremo-Taggia che nel 1942 sostitu\u00ec la preesistente servizio tranviario. Proprio per consentire alla stessa di sottopassare la ferrovia, il cui binario allora seguiva un itinerario costiero, nel 1914 fu realizzata una variante della provinciale subito ad est rispetto al ponte sul torrente Armea.\nFerrovie.\nLe stazioni ferroviarie pi\u00f9 vicine sono quelle di Sanremo e Taggia-Arma sulla linea ferroviaria Genova\u2013Ventimiglia. Dal 24 settembre 2001, dopo l'attivazione della nuova linea a due binari costruita pi\u00f9 a monte e in galleria, la localit\u00e0 non \u00e8 pi\u00f9 attraversata dalla ferrovia."}
{"id": "1096532", "revid": "599013", "url": "https://it.wikipedia.org/wiki?curid=1096532", "title": "Pzh", "text": ""}
{"id": "1096534", "revid": "287204", "url": "https://it.wikipedia.org/wiki?curid=1096534", "title": "Leisure Suit Larry in the Land of the Lounge Lizards", "text": "Leisure Suit Larry in the Land of the Lounge Lizards \u00e8 un'avventura grafica sviluppata nel 1987 dalla Sierra On-Line, nonch\u00e9 il primo capitolo della serie \"Leisure Suit Larry\".\nInizialmente il videogioco venne sviluppato per MS-DOS (con grafica a 16 colori EGA) e per Apple II, ma in seguito fu portato anche su Amiga, Atari ST, Apple IIGS e TRS-80 CoCo. Utilizza il motore grafico Adventure Game Interpreter.\nSviluppo.\nNel 1991 la Sierra distribu\u00ec una versione rivista del videogioco basato sul nuovo motore Sierra's Creative Interpreter, con una grafica a 256 colori e un'interfaccia basata su icone in sostituzione dell'originale interfaccia testuale.\nNel 2013 Replay Games ha commercializzato un remake per PC, Mac, Linux,iOS e Android. Il gioco presenta una grafica migliorata e un doppiaggio completo, inoltre sono state effettuate alcune aggiunte rispetto alla versione originale. Il progetto \u00e8 stato interamente finanziato dai fan della serie attraverso una raccolta fondi che ha portato nelle casse degli sviluppatori 650.000 dollari.\nTrama.\nLarry \u00e8 un personaggio buffissimo, basso, pelato e con un enorme medaglione d'oro appeso al collo, perennemente a caccia di donne e divertimenti in luoghi lussuosi o malfamati. Il gioco non ha un obiettivo finale: per completarlo, bisogna raggiungere certi obiettivi, ovvero andare a letto con ognuna delle donne adocchiate da Larry. Per trovare i luoghi in cui divertirsi, si pu\u00f2 chiedere al tassista. Per rendersi presentabile agli appuntamenti, Larry pu\u00f2 acquistare vestiti e profumi. Di conseguenza, avr\u00e0 bisogno di soldi, che si possono vincere al casin\u00f2.\nModalit\u00e0 di gioco.\nIl gioco \u00e8 un'avventura grafica che si svolge in numerosi ambienti con visuale in prospettiva. Larry pu\u00f2 passare camminando da una stanza all'altra, ma per spostarsi nella citt\u00e0 \u00e8 necessario pagare per il taxi. Durante i dialoghi con le donne la visuale passa al primo piano della donna.\nIl controllo nella versione originale avviene tramite il movimento diretto di Larry sulla scena, l'uso di men\u00f9 a tendina e l'inserimento di comandi di testo in inglese. I progressi ottenuti vengono mostrati sotto forma di punteggio accumulato in rapporto al punteggio massimo possibile.\nNella versione riveduta del 1991 il controllo diventa il tipico punta e clicca con icone corrispondenti alle varie azioni.\nIn questo gioco, come in altre avventure della Sierra, il protagonista pu\u00f2 morire: attraversando la strada, entrando in un vicolo infestato da criminali, avendo rapporti sessuali non protetti... Nella sequenza successiva alla morte di Larry, invece del solito game over, vediamo il corpo di Larry prelevato da uno scienziato, triturato e ricostruito da zero.\nIl gioco presenta un test all'ingresso per determinare l'et\u00e0 di un giocatore con una serie di domande basate sulla societ\u00e0 alle quali solo un adulto saprebbe rispondere. Tuttavia, siccome il contesto delle domande \u00e8 fortemente localizzato, chi non vive in America trova ugualmente arduo il test. Comunque il manuale riporta che premendo ALT-X alla prima domanda il test si pu\u00f2 eludere completamente."}
{"id": "1096535", "revid": "767487", "url": "https://it.wikipedia.org/wiki?curid=1096535", "title": "Speculum principis", "text": "Specchio del principe, o manuale di virt\u00f9 ad uso dei reggitori, fu un genere letterario di grande diffusione e apprezzamento nel Medioevo (ereditato dall'epoca antica) e ripreso poi nel Quattrocento in Italia.\nL'unico esempio conosciuto di \"speculum principis\" riguardante la letteratura latina \u00e8 costituito dal \"De clementia\" di Seneca, indirizzato all'allora giovane imperatore Nerone.\nLista di \"speculum principis\".\nGreci e Romani.\nLa \"vita di Costantino\" di Eusebio di Cesarea pu\u00f2 essere considerato uno \"speculum principis\". Il genere, il pubblico e gli obiettivi precisi di questo testo sono stati tuttavia oggetto di controversie accademiche.\nTesti dell'Europa occidentale.\nAlto medioevo.\nTesti carolingi.\nEsempi notevoli di libri di testo carolingi per re, conto e altri laici includono:"}
{"id": "1096538", "revid": "661526", "url": "https://it.wikipedia.org/wiki?curid=1096538", "title": "King Street Sounds", "text": "La King Street Sounds \u00e8 un'etichetta indipendente nata a New York che si occupa prevalentemente della diffusione dei generi Deep house e Vocal House.\nInsieme alla Strictly Rhythm la King Street \u00e8 la label newyorkese da pi\u00f9 anni in servizio, pertanto una delle maggiori istituzioni della house music americana di stampo newyorkese\nIl nome.\nTra la fine degli anni '70 e la fine degli anni '80, al numero 84 di King Street a New York, tra le mura di un imponente garage nacque il Paradise Garage, locale storico nella scena di New York aperto grazie alla collaborazione di Michael Brody e il suo amico dj Larry Levan. Il Paradise Garage divent\u00f2 presto un punto di riferimento per la scena gay newyorkese e in pochi tempi un vero e proprio simbolo di un movimento, quello della musica Garage. Artisti come Keith Haring e pop star come Madonna diventarono frequentatori abituali miscelandosi a dj's come Francois K e Junior Vasquez i quali ebbero una carriera artistica profondamente influenzata da questo fenomeno, tanto che, come hanno sempre dichiarato, fu il Paradise Garage insieme al carisma di Larry Levan a far decidere loro, di diventare DJ. Nel 1987 il Paradise Garage chiude, complici i gravi problemi di salute che affliggono il suo fondatore, infatti il proprietario Michael Brody muore da l\u00ec a poco per le complicanze insorte in seguito alla contrazione della sindrome da immunodeficienza, notoriamente nota come Aids, destino che toccher\u00e0 anche al mitico dj Larry Levan ma per cause dovute ad uno stile di vita pieno di eccessi. Negli appassionati il mito \u00e8 rimasto vivo, tanto che nel 1993 Hisa Hishioka, nippo-americano appassionato di house e assiduo frequentatore del \"Garage\" fonda la propria \"label\" decide di darle proprio il nome della strada dove si trovava il leggendario locale.\nLa storia.\nLa prima release fu \"Beat Freak\" dell'artista \"Loop Freak\", con la collaborazione dei Blaze. Il successo fu immediato e a questa uscita seguirono quelle dei pi\u00f9 rinomati artisti di quel momento: Little louie Vega, Dj Pierre, Kerri Chandler, Lenny Fontana, Mood II Swing e tanti altri. Nel 94 si decide di fondare la sublabel Nite Grooves, destinata ad un pubblico maggiormente underground, ed ancora oggi d\u00e0 spazio a protagonisti della scena deep house pi\u00f9 alternativa, come Ananda Project, Dj Romain, Mondo Grosso. Molto famosa anche la serie di compilation \"Abstrac Lounge\" dedicate di volta in volta alla selezione di dischi che fondono con l'house il jazz, i ritmi africani, le atmosfere latine...il tutto mantenendo un certo standard di raffinatezza. Anche la label \"madre\" King Street ha pubblicato negli ultimi anni alcune compilation con il nome di \"Mix The Vibe\", compilate e mixate da grandi protagonisti del mondo house d'oltreoceano: Tony Humpires, Joe Claussell, Kerri Chandler, tanto per citare qualche nome."}
{"id": "1096541", "revid": "34928", "url": "https://it.wikipedia.org/wiki?curid=1096541", "title": "Sidi Mehrez", "text": ""}
{"id": "1096546", "revid": "109805318", "url": "https://it.wikipedia.org/wiki?curid=1096546", "title": "Cellula di Langerhans", "text": "Le cellule di Langerhans sono cellule dendritiche (presentanti l'antigene) abbondanti nella cute e in alcune mucose. Il nome deriva dal tedesco Paul Langerhans (1847-1888) che per primo le descrisse nella pelle. \nInsieme alle cellule dendritiche del derma e ai macrofagi cutanei costituiscono parte del SALT (Skin Associated Lymphoid Tissue). \nSono simili ai melanociti a causa della loro morfologia ramificata, ma differiscono da questi a causa dell'assenza di pigmento (e quindi dei granuli di melanina) e dalla presenza dei granuli di Birbeck.\nNon si confondano con le cellule di Langhans, ovvero cellule giganti plurinucleate sottoclasse di macrofagi, n\u00e9 tantomeno con le isole di Langerhans.\nUbicazione.\nCute.\nSono situate in tutti gli strati dell'epidermide, con predilezione particolare dello strato spinoso. In generale, sono osservabili negli strati sovrabasalie costituiscono il 3-4% delle cellule epidermiche.La loro presenza \u00e8 stata evidenziata addirittura nel derma papillare della cute, soprattutto nelle zone antistanti i vasi sanguigni. La presenza incostante delle cellule nei vari strati dell'epidermide risiede nella loro funzione: esse sono APC, ovvero cellule presentanti l'antigene. Una volta riconosciuto il patogeno esse possono muoversi dalla barriera aria-cute verso la giunzione dermo-epidermica ed infine raggiungere gli organi linfoidi secondari (luogo in cui il patogeno verr\u00e0 annientato).\nMucose.\nEsse sono anche presenti nelle mucose che delimitano i confini orali del sistema digerente (mucosa del vestibolo della cavit\u00e0 orale) e dell'apparato genitale (mucosa del prepuzio e mucosa vaginale). \nAltro.\nPossono essere presenti anche in altri tessuti, come ad esempio i linfonodi, particolarmente in associazione con l'istiocitosi a cellule di Langerhans. \nMorfologia.\nMicroscopio ottico.\nLa cellule di Langerhans \u00e8 evidenziata da colorazioni con sali di cromo e cloruri d'oro. In seguito a tale colorazione si osserva il soma del citotipo e parte delle sue ramificazioni (da qui il nome di cellule \"dendritiche\").\nMicroscopio elettronico.\nLe cellule di Langerhans al TEM appaiono come dendritiche, prive di tonofilamenti e desmosomi; il nucleo si presenta in una forma irregolare. L'apparato di Golgi \u00e8 molto esteso e sono presenti numerose vescicole endosomiali. Contengono inoltre organelli citoplasmatici specifici chiamati granuli di Birbeck con una caratteristica forma a \"racchetta\" la cui testa contiene materiale elettrontrasparente, mentre il manico presenta una membrana ispessita con un addensamento centrale. Il ruolo di tali organelli non \u00e8 ancora chiaro, ma sembra siano coinvolti nei processi di endocitosi.\nMovimento dSEARCH.\nAllo stato stazionario (quindi in situazioni lontane da casi di patogenesi) e senza stimolazione, le cellule di Langerhans esibiscono un movimento definito dSEARCH (dendrite surveillance extension and retraction cycling habitude; sorveglianza dendritica caratterizzata da abituali cicli di estensione e retrazione) nella quale i loro dendriti si estendono e retraggono regolarmente negli spazi intercellulari dei cheratinociti.\nIn seguito a stimolazione i movimenti dSEARCH aumentano sia di frequenza che di intensit\u00e0 e le cellule di Langerhans circostanti aumenteranno i contatti cellula-cellula; soltanto dopo aver fagocitato l'antigene esse si sposteranno nel derma dove raggiungeranno eventualmente degli organi linfoidi secondari.\nFunzione.\nLe cellule di Langerhans, a differenza di altre cellule dendritiche, che hanno derivazione midollare, si sviluppano da precursori embrionali che colonizzano la pelle ancor prima della nascita, i precursori poi daranno luogo al classico differenziamento dai monociti, ma nonostante la morfologia simile ai macrofagi hanno un ruolo pi\u00f9 importante nel riconoscimento degli antigeni rispetto ad una funzione fagocitaria. Le cellule sono localizzate. \nIl ruolo di tali cellule consiste nella cattura e rielaborazione degli antigeni, che vengono catturati, parzialmente degradati ed esposti sulla membrana, legati a CD1a, al fine di presentarli ai linfociti T CD4+ ristretti per MHC di classe II. Queste cellule sono in grado di captare gli antigeni che attraversano la barriera dell'epidermide e di migrare nei linfonodi drenanti, la loro regione d'origine, dove si inizia la risposta immune. Molte delle cellule dendritiche presenti negli organi e nei tessuti linfoidi, derivano probabilmente da cellule di Langerhans migrate dopo la captazione dell'antigene."}
{"id": "1096559", "revid": "1543377", "url": "https://it.wikipedia.org/wiki?curid=1096559", "title": "Gran Caff\u00e8 Doney", "text": "Il Gran Caff\u00e8 Doney o Doney's era un locale storico a Firenze.\nStoria.\nVenne fondato come sala da t\u00e8 e pasticceria da Gasparo Doney, un nobile ed ufficiale francese che dopo la sconfitta di Napoleone venne \"esiliato\" dalla famiglia. Arrivato a Firenze si dedic\u00f2 ad importare specialit\u00e0 francesi per poi aprire un primo locale in via del Castellaccio. Dopo poco tempo il successo gli permise di trasferirsi nell'attuale via Tornabuoni, all'epoca chiamata via dei Legnaiuoli. Il \"Caff\u00e8 Ristorante Doney\" venne invece realizzato nell'Ottocento dal genero del Doney, l'italo-inglese Giacomo Thompson, nel cortile della Palazzina Reale della Cascine, dove a proprie spese aveva fatto costruire una moderna copertura in ferro e vetro, dove veniva ospitato il salone principale.\nNei primi decenni del Novecento il \"Caff\u00e8 alle Cascine\" chiuse e rimase il locale di via Tornabuoni, presso Palazzo Altoviti Sangalletti, che assunse il nome di \"Gran Caff\u00e8\", anche se veniva chiamato spesso \"Caff\u00e8 delle Colonne\" per le quattro colonne che sostenevano le volte della sala, decorata da fregi dorati su sfondo bianco. Famoso per la qualit\u00e0 del gelato e della cioccolata calda, era molto frequentato dalla borghesia fiorentina, da aristocratici, politici e letterati.\nEssendo situato a poca distanza dal Consolato britannico (sul Lungarno Corsini), era molto frequentato dalla comunit\u00e0 inglese fiorentina che qui aveva trovato un punto di ritrovo animato. Quando Benito Mussolini attacc\u00f2 l'Etiopia nel 1935 gli inglesi manifestarono il loro dissenso, che fu punito con alcune incursioni violente al Caff\u00e8 Doney di squadre fasciste. Tra i clienti pi\u00f9 famosi del caff\u00e8 ci fu lady Violet Trefusis, che ebbe un colloquio privato con Mussolini nel 1937 ed \u00e8 stata fatta rivivere, con il gruppo di signore inglesi chiamate \"Gli Scorpioni\", nella pellicola cinematografica di Franco Zeffirelli \"Un t\u00e8 con Mussolini\".\nIl locale fu chiuso nel 1986. Un Gran Caff\u00e8 Doney esiste oggi a Roma presso l'Hotel Excelsior."}
{"id": "1096561", "revid": "4327", "url": "https://it.wikipedia.org/wiki?curid=1096561", "title": "Caff\u00e9 Ristorante Doney", "text": ""}
{"id": "1096562", "revid": "35647", "url": "https://it.wikipedia.org/wiki?curid=1096562", "title": "King street", "text": ""}
{"id": "1096563", "revid": "35647", "url": "https://it.wikipedia.org/wiki?curid=1096563", "title": "King street sounds", "text": ""}
{"id": "1096567", "revid": "767487", "url": "https://it.wikipedia.org/wiki?curid=1096567", "title": "Una strega in paradiso", "text": "Una strega in paradiso (\"Bell, Book and Candle\") \u00e8 un film del 1958 diretto da Richard Quine.\nTrama.\nAl Greenwich Village, un'antiquaria di arte primitiva, la bionda e sensuale Gil, \u00e8 in realt\u00e0 una strega che usa le sue arti magiche e quelle del suo gatto siamese Cagliostro per far innamorare il nuovo vicino di casa, Shepherd Henderson,\nuno scettico editore in procinto di sposare Merle, sua ex odiata compagna di college e per mandare a monte le nozze con la complicit\u00e0 di Queenie, la zia strega, e del fratello Nicky, un maliardo (equivalente maschile di strega nel linguaggio della magia). Nicky fa amicizia con Sidney Redlitch, uno scrittore alla moda a caccia di notizie proprio sul mondo della magia, fatto arrivare dal Messico a New York da Gil con un incantesimo per farlo incontrare con Shep che \u00e8 interessato ai suoi libri. Nicky lo mette al corrente di molti segreti degli adepti e gli confessa di essere egli stesso un maliardo. Gil per\u00f2 si pente di ci\u00f2 che ha fatto e confessa tutto a Shep: lui all'inizio non le crede, ma Queenie e Nicky lo convincono che la magia esiste e che \u00e8 stata usata contro di lui; lo portano dalla signora Bianca De Passe, definita da Gil una \"fattucchiera\", per fargli togliere l'incantesimo. Arrabbiato, Shep non vuole pi\u00f9 saperne di Gil e di tutta la sua combriccola di stregoni: cerca di riconquistare la fidanzata che ora non vuole pi\u00f9 vederlo e che non crede a una parola sull'incantesimo. Gil intanto si rende conto di amare davvero Shep e quando versa la prima lacrima (cosa che streghe e maghi non possono fare) perde per sempre tutti i suoi poteri; Cagliostro la abbandona e se ne va dalla zia Queenie. Ora Gil dovr\u00e0 riconquistare Shep senza magia, con il suo nuovo aspetto di normale venditrice di conchiglie e fiori esotici, quando Shep, irresistibilmente attratto da lei, rientrer\u00e0 nel suo negozio.\nCritica.\nPer il \"Dizionario Mereghetti\" si tratta di \u00abuna commedia romantica non particolarmente originale ma ben sorretta da interpreti in stato di grazia\u00bb. Secondo il \"Dizionario Morandini\" \u00e8 \u00abun divertimento elegante e sofisticato\u00bb."}
{"id": "1096569", "revid": "339392", "url": "https://it.wikipedia.org/wiki?curid=1096569", "title": "Bandoneonista", "text": ""}
{"id": "1096570", "revid": "1305772", "url": "https://it.wikipedia.org/wiki?curid=1096570", "title": "Leisure Suit Larry Goes Looking for Love (in Several Wrong Places)", "text": "Leisure Suit Larry Goes Looking for Love (in Several Wrong Places) \u00e8 un'avventura grafica sviluppata nel 1988 dalla Sierra On-Line e fa parte della serie \"Leisure Suit Larry\".\nStoria.\nL'avventura comincia quando Larry, impersonificato dal giocatore, viene lasciato dalla bella Eve, che aveva conquistato alla fine del capitolo precedente. Dopo aver vinto alla lotteria grazie ad un imbroglio, Larry decide di rimettersi a caccia, e per trovare una nuova compagna decide di partecipare come concorrente al famoso Gioco delle Coppie in onda presso la tv locale della sua cittadina. Larry riesce ad intrufolarsi e a partecipare alla trasmissione, facendosi per\u00f2 subito escludere dalla decisione della ragazza in carica prodigandosi tempestivamente in una serie fulminea di risposte risibili e di tremende figuracce in diretta. Ciononostante, sempre grazie ad un micidiale colpo di fortuna, il conduttore della trasmissione fraintende la risposta della ragazza in carica, credendo che lei abbia scelto proprio Larry e premiandolo quindi con due biglietti per una crociera da trascorrere insieme. La ragazza, per\u00f2, orripilata dall'idea di condividere un viaggio con lui regala il proprio biglietto alla madre, una vecchia obesa psicopatica, ninfomane e sadomasochista, che tenter\u00e0 per tutto il viaggio di violentare Larry nella sua cabina (evento che comporta la morte del protagonista ed il termine della partita). Durante la crociera la situazione si complica ulteriormente quando Larry viene accidentalmente scambiato per un agente dei servizi segreti da alcuni esponenti del KGB: si ritrover\u00e0 quindi a sgominare uno scienziato pazzo che si nasconde nel suo quartier generale dentro un vulcano su un'isola (una chiara parodia di 007). Una volta dentro il vulcano, Larry scoprir\u00e0 che lo scienziato aveva rapito numerose ragazze, delle quali diventa ovviamente l'eroe salvatore, e nel finale sposer\u00e0 la figlia dello sciamano del villaggio dell'isola, che tramite un rito voodoo gli doner\u00e0 la potenza sessuale di un cavallo e la fertilit\u00e0 di un coniglio.\nGameplay e note tecniche.\nQuesto secondo capitolo fu uno dei primi giochi della Sierra On-Line ad utilizzare l'interfaccia chiamata Sierra's Creative Interpreter, versione potenziata della precedente Adventure Game Interpreter (AGI), l'interfaccia sviluppata per gestire tutte le avventure grafiche della casa assicurandosi la portatilit\u00e0 su pi\u00f9 piattaforme. Venivano utilizzati tutti i colori della EGA (mentre nell'interfaccia precedente si utilizzavano trucchi sulle palette della CGA), una risoluzione grafica pi\u00f9 dettagliata, il supporto del mouse per i movimenti, il blocco del gioco quando veniva immesso un comando e soprattutto il supporto delle schede audio con cui si potevano riprodurre le musiche via MIDI. Il gioco viene ricordato anche come uno dei capitoli pi\u00f9 difficili della serie. Tantissimi gli oggetti strambi di cui non si riusciva ad intuirne l'utilit\u00e0 (particolarmente famoso il mega bicchierone di cola) e una lista smisurata di modi in cui si poteva morire all'improvviso anche per la pi\u00f9 banale delle azioni; inoltre, il gioco era suddiviso in numerose sezioni narrative staccate l'una dall'altra, con luoghi che non si potevano pi\u00f9 visitare una volta terminata la sezione corrispondente. Questo comportava un faticoso studio di tutti i luoghi e di tutti gli eventi che occorrevano, in quanto capitava spesso di trovarsi in stato avanzato di narrazione nell'impossibilit\u00e0 per\u00f2 di proseguire perch\u00e9 una determinata azione (solitamente impossessarsi di un oggetto) non era stata compiuta precedentemente e non si poteva pi\u00f9 riparare a questa mancanza; nel peggiore dei casi, il giocatore era costretto anche a ricominciare interamente l'avventura dall'inizio. Questa caratteristica, molto presente nei giochi di avventura di allora, vede in \"Leisure Suit Larry II\" uno dei suoi massimi rappresentanti. Infatti, oltre alle complicazioni gi\u00e0 date dalla natura del gioco, questo capitolo \u00e8 ricordato per il famigerato bug del sacchetto nella bottiglia. Ad un certo punto della storia, occorreva compiere quest'azione per proseguire. Ma se anzich\u00e9 digitare \"PUT THE BAG IN THE BOTTLE\" venivano omessi gli articoli (es. \"PUT BAG IN BOTTLE\") l'azione non veniva compiuta in modo corretto e non era possibile andare oltre. Questo fu a tutti gli effetti un bug, perch\u00e9 i parser della Sierra tendevano ad essere concessivi verso gli articoli, riuscendo ad interpretare correttamente i comandi del giocatore anche se esso li ometteva. Pertanto, la frase sarebbe dovuta essere accettata in piena funzionalit\u00e0, cosa che non avvenne a causa di una compilazione della versione finale del prodotto fatta in modo grossolano. La storia completa la descrive l'autore Al Lowe in questa pagina: http://www.allowe.com/Larry/cluescheats.htm\nSviluppo.\nPer la stesura del secondo capitolo, la Sierra On-Line decise di attenuare i contenuti di carattere sessuale all'interno della vicenda, dato che il prequel (\"Leisure Suit Larry in the Land of the Lounge Lizards\") ricevette a discapito del suo successo numerose critiche per il chiaro sottofondo trasgressivo che presentava. Pertanto vennero subito modificate alcune delle sue caratteristiche pi\u00f9 emblematiche: ad esempio, se il giocatore cerca di \"abbordare\" casualmente delle donne, finisce inevitabilmente ucciso; manca anche il famigerato sistema di verifica dell'et\u00e0, data la mancanza di contenuti sessuali espliciti. Anche per timore di ripetitivit\u00e0 della storia, unitamente alla volont\u00e0 di rendere l'atmosfera meno piccante, si decise di far intraprendere a Larry un'avventura pi\u00f9 seria di carattere spionistico. Il risultato di questo \"esperimento\" viene tutt'oggi considerato come uno dei punti pi\u00f9 bassi della saga, ma resta comunque godibilissimo da giocare per via del consueto humor graffiante e grottesco. Ironicamente, quando usc\u00ec il gioco, stavolta venne criticato per gli scarsi contenuti sessuali rispetto al primo episodio."}
{"id": "1096572", "revid": "77623", "url": "https://it.wikipedia.org/wiki?curid=1096572", "title": "Telegattone", "text": ""}
{"id": "1096578", "revid": "4327", "url": "https://it.wikipedia.org/wiki?curid=1096578", "title": "Caff\u00e9 Doney", "text": ""}
{"id": "1096580", "revid": "767487", "url": "https://it.wikipedia.org/wiki?curid=1096580", "title": "Let's Talk About Feelings", "text": "Let's Talk About Feelings \u00e8 il quinto album del gruppo punk rock Lagwagon, pubblicato il 24 novembre 1998 da Fat Wreck Chords. La canzone \"May 16th\" \u00e8 stata inserita nel gioco \"Tony Hawk's Pro Skater 2\". Le canzoni son dedicate in parte a un caro amico della band scomparso poco tempo prima. Questo album rappresenta una svolta della band che arruola da questo momento Chris Rest ex-RKL che gi\u00e0 aveva collaborato alle registrazioni dell'album precedente e aveva sostituito Ken Stringfellow per il tour. In seguito all'uscita di questo album sono comparse parecchie voci riguardo ad un possibile scioglimento, tutte infondate."}
{"id": "1096581", "revid": "1494169", "url": "https://it.wikipedia.org/wiki?curid=1096581", "title": "Numero di coordinazione", "text": ""}
{"id": "1096583", "revid": "256896", "url": "https://it.wikipedia.org/wiki?curid=1096583", "title": "Natura morta con Cupido di gesso", "text": "Natura morta con Cupido di gesso \u00e8 un dipinto (71 x 57\u00a0cm) realizzato nel 1895 circa dal pittore Paul C\u00e9zanne.\n\u00c8 conservato nella Courtauld Gallery di Londra."}
{"id": "1096584", "revid": "852396", "url": "https://it.wikipedia.org/wiki?curid=1096584", "title": "Funzione sorgente", "text": "La funzione sorgente, nota anche in inglese come source function, \u00e8 un parametro caratteristico delle atmosfere stellari, e in assenza di scattering, descrive il rapporto fra i coefficienti di assorbimento ed emissione. In pratica \u00e8 una misura di come il gas della stella assorbe e ricrea i fotoni che lo attraversano. In unit\u00e0 del sistema CGS la sua unit\u00e0 di misura \u00e8 erg\u00a0s\u22121\u00a0cm\u22123\u00a0sr\u22121. Matematicamente:\ndove formula_2 \u00e8 il coefficiente di emissione, e formula_3 quello di assorbimento (detto anche opacit\u00e0). Inserendo tale relazione nell'equazione del trasporto si ottiene:\ndove formula_5 \u00e8 la profondit\u00e0 ottica, data da:\nCon \"s\" lunghezza del percorso. Come si vede dai segni, l'intensit\u00e0 tende a diminuire con l'aumentare della profondit\u00e0 ottica e quindi del cammino percorso dal fotone. \nSi noti che in equilibrio termodinamico locale dall'equazione del trasporto si ottiene formula_7, da cui deriva immediatamente formula_8. Ma all'equilibrio la radiazione emessa I \u00e8 uguale a quella di un corpo nero, perci\u00f2 si ha:\nInsomma all'equilibrio termodinamico la source function \u00e8 identica all'emissione di un corpo nero, e dipende quindi dalla temperatura T."}
{"id": "1096589", "revid": "599013", "url": "https://it.wikipedia.org/wiki?curid=1096589", "title": "Anthony Mason", "text": "Carriera.\nInizi\u00f2 la sua carriera agonistica nella Tennessee State University e fu scelto con la 58\u00aa chiamata al Draft NBA 1988 dai Portland Trail Blazers. Essendo una scelta al terzo giro, non ottenne un contratto e and\u00f2 a giocare nell'Efes Pilsen in Turchia per un anno.\nSuccessivamente fu ingaggiato dai New Jersey Nets dove gioc\u00f2 solo 21 partite con 1,8 punti e 1,6 rimbalzi a partita, nel 1990 fu preso dai Denver Nuggets dove gioc\u00f2 solo 3 partite in tutto l'anno, terminando la stagione nella Continental Basketball Association (CBA) e nella USBL, prima di firmare nel 1991 per i New York Knicks.\nL\u00ec gioc\u00f2 con giocatori di livello come Patrick Ewing, Charles Oakley e Charles Smith. Con questa squadra raggiunse le finali NBA nel 1994, perse contro gli Houston Rockets di Hakeem Olajuwon. Nel 1995 vinse il NBA Sixth Man of the Year Award con medie di 14,6 punti e 9,3 rimbalzi a partita.\nNel 1996 fu ceduto agli Charlotte Hornets per Larry Johnson, qui gioc\u00f2 la sua stagione migliore in carriera con medie di 16,2 punti, 11,4 rimbalzi, 5,7 assist a partita in 34,1 minuti di media giocati, poi salt\u00f2 l'intera stagione 1998-99.\nNel 2000 fu venduto ai Miami Heat dove fu convocato per la prima volta all'All Star Game.\nTrascorse i suoi ultimi due anni di carriera nelle file dei Milwaukee Bucks, poi si ritir\u00f2 nel 2003.\nIl decesso.\nDa diverso tempo era affetto da problemi cardiaci. Nonostante le sue condizioni di salute sembravano migliorare, muore nell'ospedale di Manhattan dov'era ricoverato nel febbraio 2015 all'et\u00e0 di 48 anni, a causa di un attacco cardiaco avvenuto qualche settimana prima. Il suo ultimo desiderio fu quello di parlare con Pat Riley, il coach con cui arriv\u00f2 alle NBA Finals nel 1994."}
{"id": "1096591", "revid": "88740", "url": "https://it.wikipedia.org/wiki?curid=1096591", "title": "Complessometria", "text": "In chimica, la complessometria \u00e8 l'analisi volumetrica che sfrutta reazioni di complessazione dando origine a complessi.\nIn complessometria si utilizza comunemente come titolante l'EDTA (acido etilendiamminotetraacetico) sotto forma del suo sale bisodico idrato (NaH2EDTA . 2H2O).\nSi utilizza EDTA perch\u00e9 ha la caratteristica di reagire, formando complessi stabili (in questo caso si tratta di chelati) con tutti gli ioni metallici, in rapporto stechiometrico 1:1 (ad eccezione di cationi monovalenti quali Li+, Na+ e K+), indipendentemente dalla carica di questi. \nLa carica del complesso che andr\u00e0 a formarsi \u00e8 data dalla somma algebrica delle cariche del catione metallico e dell'EDTA.\nMe2+ + H2EDTA2- \u2192 MeEDTA2- + 2H+\nMe3+ + H2EDTA2- \u2192 MeEDTA- + 2H+\nMe4+ + H2EDTA2- \u2192 MeEDTA + 2H+\nn Me2+ = n EDTA\nMen+= (M x l)EDTA / lMen+\ngMen+= (M x l)EDTA x PAMen+\nn indica il numero di moli, M la molarit\u00e0 della soluzione di EDTA utilizzata e l \u00e8 il volume (in litri) di EDTA consumato.\nSi deve operare a pH basici, evitando sia i valori di pH troppo elevati che possano far precipitare il catione sotto forma di idrossido, sia quelli troppo bassi, cio\u00e8 quelli al di sotto del valore minimo necessario (valore che \u00e8 indicato dalla curva di Ringbom) per avere una titolazione efficace.\nGli indicatori utilizzati in complessometria sono indicatori metallocromici, coloranti organici a leggera caratteristica acida e che devono avere anche la caratteristica di formare complessi stabili con il metallo e, ovviamente, colorati e che siano meno stabili del complesso metallo-EDTA. \nAvendo la caratteristica acida si utilizzeranno soluzioni tampone adatte alla titolazione; in particolare si usa un tampone ammonio/ammoniacale che mantiene il pH intorno ad un valore di 10.\nMetodi di titolazione complessometrica con EDTA.\nMetodo diretto.\nSi preleva un volume noto di campione e lo si pone in beuta, si aggiunge la soluzione tampone, si diluisce un po' con acqua distillata e si aggiunge la minima quantit\u00e0 di indicatore; quindi si titola con EDTA. \nEcco ad esempio due classiche applicazioni:\nNegli indicatori \u00e8 presente un metallo, l'EDTA complessa in un primo tempo tutti gli ioni metallici liberi nella soluzione in esame, poi, dopo aver esaurito gli ioni liberi nella soluzione, complessa anche l'atomo di metallo presente nell'indicatore, il quale vira (cambiamento di colore)\nRetrotitolazione.\nSi utilizza nel caso in cui:\nAlla soluzione con analita viene aggiunto un eccesso noto di EDTA e si retrotitola con soluzione standard di Zn o Mg (che formano un complesso con l'EDTA meno stabile di quello con l'analita)\nTitolazione per spostamento totale.\nSi utilizza nel caso in cui:\nNell'esempio specifico la soluzione \u00e8 a pH=10, valore al quale non \u00e8 disponibile un indicatore per il Ca2+. Alla soluzione dell'analita si aggiunge un eccesso ignoto del complesso MgEDTA2-. Se l'analita forma un complesso pi\u00f9 stabile di quello con il Mg, avviene la reazione di spostamento. Il catione liberato Mg2+ viene titolato con EDTA:\nCa2+ + MgY2- \u2192 CaY2- + Mg2+\nIl Calcio riesce a spostare il Magnesio dal complesso con EDTA perch\u00e9 la \"Kf\" \u00e8 superiore. La reazione risulta spostata completamente a destra, ne consegue che il Mg2+ libero in soluzione \u00e8 \"equivalente\" al Ca2+ libero prima dello spostamento. Si esegue dunque la titolazione del Mg2+:\nMg2+ + In \u2192 MgIn\nMg2+ + Y4- \u2192 MgY2-\nMgIn + Y4- \u2192 MgY2- + In\nL'indicatore utilizzato \u00e8 il NET, il punto finale della titolazione \u00e8 evidenziato dal viraggio dal rosso/viola al blu.\nTitolazione per spostamento parziale.\nSi utilizza nel caso in cui:\nRispetto alla metodica precedente si ha un minor consumo di reattivi. Si aggiunge una piccola porzione di MgY2- alla soluzione di Ca2+, il necessario per reagire con l'indicatore.\nCa2+ + MgY2- \u2194 CaY2- + Mg2+\nMg2+ + In \u2194 MgIn\nAggiungendo EDTA vengono titolati in sequenza, il Ca2+, una piccola quantit\u00e0 di Mg2+ libero che non ha reagito con In, e il MgIn.\nCa2+ + Y4- \u2192 CaY2-\nMg2+ + Y4- \u2192 MgY2-\nMgIn + Y4- \u2192 MgY2- + In"}
{"id": "1096593", "revid": "1005847", "url": "https://it.wikipedia.org/wiki?curid=1096593", "title": "Elezioni presidenziali in Romania del 2004", "text": "Le elezioni presidenziali in Romania del 2004 si tennero il 28 novembre (primo turno) e il 12 dicembre (ballottaggio).\nSi tratt\u00f2 della prima tornata elettorale successiva alla riforma costituzionale del 2003, che aveva modificato la durata dell'incarico di presidente della Romania da quattro a cinque anni. Il voto decret\u00f2 la vittoria di Traian B\u0103sescu, che assunse il primo dei suoi due mandati alla presidenza della Repubblica.\nIl primo turno vide il vantaggio del leader del Partito Social Democratico, sostenuto anche dai partner del Partito Umanista Rumeno, il premier Adrian N\u0103stase, che super\u00f2 di circa 7 punti percentuali Traian B\u0103sescu, candidato della coalizione di centro-destra Alleanza Giustizia e Verit\u00e0, costituita da Partito Democratico e Partito Nazionale Liberale.\nAl ballottaggio, complice anche la mobilitazione dell'elettorato di centro-destra che fece seguito alle accuse di frode lanciate da B\u0103sescu all'indirizzo dei socialdemocratici, l'esponente della coalizione riusc\u00ec a recuperare lo svantaggio e a vincere le elezioni di stretta misura, con il 51% contro il 49% di N\u0103stase.\nTra gli altri candidati Corneliu Vadim Tudor e Petre Roman si presentavano alla corsa presidenziale per la terza volta consecutiva. Nel caso di N\u0103stase si trattava della seconda volta nella storia della Romania in cui un primo ministro in carica si candidava alla funzione di presidente della repubblica, seguendo l'esempio di Mugur Is\u0103rescu del 2000.\nIl primo turno si tenne in concomitanza con le elezioni parlamentari.\nSistema elettorale.\nLa riforma costituzionale approvata dal referendum del 2003 obblig\u00f2 il legislatore a rivedere vari aspetti legati all'elezione dei due rami del parlamento e del presidente della repubblica. Pur riprendendo numerosi elementi dalle precedenti leggi 68/1992 e 69/1992, furono apportate modifiche importanti, regolamentate dalle due nuove leggi elettorali, la 370 del 20 settembre 2004 per il presidente della repubblica e la 373 del 24 settembre 2004 per la camera dei deputati e il senato.\nPer il capo di Stato l'introduzione pi\u00f9 importante riguardava la durata del mandato presidenziale, che passava da quattro a cinque anni, mentre quello parlamentare era confermato a quattro anni, impedendo, a partire dalla tornata elettorale seguente, la celebrazione di contemporanee elezioni parlamentari e presidenziali. Le successive elezioni per il rinnovo del parlamento avrebbero avuto luogo nel 2008, mentre quelle per capo di Stato nel 2009. La separazione delle due tornate avrebbe avuto la conseguenza di ridurre l'effetto trainante della campagna elettorale condotta dal candidato alla presidenza della repubblica per il partito che lo sosteneva.\nL'elezione del presidente della repubblica si svolgeva su due turni. Il ballottaggio tra i due candidati pi\u00f9 votati era previsto solamente nel caso in cui nessuno dei due avesse ottenuto il 50% + 1 dei voti degli iscritti alle liste elettorali al primo turno. Per candidarsi alla funzione di presidente della repubblica era necessario possedere la cittadinanza romena, aver compiuto 35 anni d'et\u00e0 (art. 37 della costituzione) e presentare all'Ufficio elettorale centrale le firme di almeno 200.000 sostenitori (nella precedente legislazione erano richieste 100.000 sottoscrizioni).\nAvevano diritto al voto i cittadini di almeno 18 anni di et\u00e0, mentre secondo l'art. 37 della costituzione per candidarsi alle camere erano necessari 23 anni (deputati) e 33 anni (senatori), abbassando il limite di et\u00e0 rispetto al precedente art. 35 della costituzione, che richiedeva 35 anni per i candidati al senato.\nLa legge 373/2004 prevedeva un sistema di voto su base proporzionale, con l'elezione di un deputato ogni 70.000 abitanti e di un senatore ogni 160.000 abitanti. Rispetto al 2000 fu confermata la disposizione che prevedeva una soglia di sbarramento al 5% nel caso dei singoli partiti e ad una tra l'8% e il 10% nel caso delle coalizioni, variabile in funzione del numero dei partiti che le costituivano. Ad ognuno dei partiti delle minoranze etniche era garantito un rappresentante alla camera dei deputati a prescindere dalla soglia di sbarramento, a condizione che ottenessero un numero di voti pari o superiore al 10% del numero medio di voti per l'elezione di un deputato (nella precedente legge era necessario il 5%). In base alle nuove previsioni costituzionali riguardanti le pari opportunit\u00e0, i partiti inserirono nelle proprie liste un numero di donne (27,2% alla camera e 26,3% al senato) tale da garantire rappresentanza ad entrambi i sessi.\nIl voto era previsto nell'intervallo orario tra le 7:00 e le 21:00. L'organizzazione delle elezioni del 2004 ebbe un costo di 84,5 miliardi di lei, pari a 20 milioni di euro.\nQuadro politico.\nLe elezioni presidenziali del 2000 furono vinte da Ion Iliescu, mentre il suo Partito Social Democratico (PSD) riusc\u00ec a costituire una maggioranza parlamentare che permise l'insediamento di un governo con a capo Adrian N\u0103stase, che rimase in carica fino al termine della legislatura nel dicembre 2004. I quattro anni di governo furono caratterizzati da una certa stabilit\u00e0 politica, da una ripresa economica e dalla normalizzazione delle relazioni internazionali della Romania. Nel marzo 2004 il paese fu ammesso alla NATO, mentre fu accettato nell'Unione europea a decorrere dal gennaio 2007. Il periodo al potere del PSD, tuttavia, fu caratterizzato dai tentativi del partito di reprimere le voci di dissenso, controllando la stampa e riducendo al silenzio l'opposizione, mentre pochi freni venivano posti alla corruzione dilagante.\nPolitiche economiche con ripercussioni a livello sociale e continui scandali di corruzione in seno al governo favorirono il rilancio delle forze di opposizione, principalmente il Partito Democratico (PD) di Traian B\u0103sescu e il Partito Nazionale Liberale (PNL) di Theodor Stolojan, che nell'autunno del 2003 si unirono in una coalizione chiamata Alleanza Giustizia e Verit\u00e0 (DA). Alle elezioni locali del giugno 2004 il PSD fu il partito pi\u00f9 votato e consegu\u00ec la maggioranza dei sindaci, dei consiglieri locali e distrettuali. La sconfitta subita dal PSD a Bucarest e Cluj-Napoca, singole localit\u00e0 in cui DA presentava un'unica lista e non due separate, tuttavia, diede la percezione di un calo di popolarit\u00e0 per il partito di governo. La somma dei voti ottenuti individualmente da PD e PNL per l'elezione dei consiglieri di distretto, inoltre, era superiore rispetto a quella ottenuta dal solo PSD.\nPoich\u00e9 giunto al limite del secondo mandato stabilito dalla costituzione, il PSD non pot\u00e9 riproporre la candidatura di Iliescu alla presidenza della repubblica e indic\u00f2 come suo successore Adrian N\u0103stase, premier e presidente del partito. La coalizione di centro-destra, invece, mentre in un primo momento avanz\u00f2 il nome di Theodor Stolojan, a causa dei problemi di salute rivelati da quest'ultimo, nell'ottobre 2004 cambi\u00f2 il proprio candidato, proponendo Traian B\u0103sescu, leader del PD e sindaco di Bucarest.\nCampagna elettorale.\nLa campagna elettorale si apr\u00ec il 28 ottobre e si concluse il 26 novembre 2004.\nTutti i concorrenti presentarono la propria registrazione presso l'Ufficio elettorale centrale (BEC) il 17 ottobre, primo giorno disponibile, poich\u00e9 la legge prevedeva che il posizionamento dei candidati sul bollettino di voto sarebbe stato stabilito in base all'ordine d'iscrizione.\nAlleanza Giustizia e Verit\u00e0.\nLa sigla dell'alleanza derivava da un gioco di parole che si rifaceva ad un valore positivo. DA (acronimo di \"Dreptate \u0219i adev\u0103r\", cio\u00e8 \"Giustizia e verit\u00e0\"), infatti, in lingua romena significa \"s\u00ec\". In estate la coalizione partecip\u00f2 alle elezioni locali solamente in alcuni distretti, mentre fu estesa a livello nazionale in vista delle generali in programma in autunno. Presentandosi come i principali promotori della lotta alla corruzione nel paese, i due contraenti, Partito Democratico e Partito Nazionale Liberale, applicarono alle candidature parlamentari dei filtri che prevedevano l'estromissione di figure coinvolte in scandali pubblici. In nome di tale regola tra gli esclusi illustri vi fu anche il vicepresidente del PNL Viorel Cataram\u0103. Il 23 settembre 2004 si tenne l'assemblea congiunta che approv\u00f2 il protocollo di collaborazione tra le due forze a livello nazionale. Il candidato alla presidenza della repubblica, gi\u00e0 rivelato in estate, sarebbe stato il leader del PNL Theodor Stolojan, mentre Traian B\u0103sescu sarebbe stato a capo della campagna elettorale.\nIl 2 ottobre 2004, per\u00f2, nel corso di una conferenza stampa Stolojan rese noto che, accusando gravi problemi di salute, avrebbe rinunciato alla candidatura e alla leadership del PNL. Durante la riunione, annunciando la notizia e ringraziandolo per il suo lavoro, B\u0103sescu scoppi\u00f2 in lacrime in pubblico e si rivolse a Stolojan con le parole \u00abcaro Stolo\u00bb, gesti che secondo gli osservatori ebbero un forte impatto emotivo sull'elettorato e che segnarono un momento fondamentale della campagna elettorale. Stolojan lasci\u00f2 il teste a B\u0103sescu, che divenne il nuovo candidato di DA alla presidenza del paese, mentre il PNL indic\u00f2 C\u0103lin Popescu T\u0103riceanu come presidente ad interim del partito. Il giorno seguente, il 3 ottobre, in un nuovo incontro con la stampa B\u0103sescu rivel\u00f2 che lo stato di salute di Stolojan non era grave, ma che la sua rinuncia derivava da una condizione di forte stress dovuto ad un costante clima di pressione e di ricatti politici da parte del PSD e delle istituzioni in mano alla maggioranza. Il premier Adrian N\u0103stase rigett\u00f2 ogni accusa, denunciando la sfrontatezza di B\u0103sescu nel volgere la situazione a proprio favore. Il candidato del PSD ribad\u00ec che il suo partito non aveva alcun ruolo, mentre le tensioni che avevano spinto Stolojan a farsi da parte venivano dall'interno della coalizione di centro-destra. Secondo alcuni analisti, infatti, si tratt\u00f2 di una strategia politica preparata da DA che, visti i sondaggi, si era resa conto delle scarse probabilit\u00e0 di successo di Stolojan contro N\u0103stase. Stolojan rappresentava un personaggio troppo equilibrato, lontano dalla figura di leader trainante necessario per vincere le elezioni, per poter competere contro il capo del PSD. DA, quindi, si affid\u00f2 al carisma e alla comunicativit\u00e0 dell'allora sindaco di Bucarest Traian B\u0103sescu. Il 6 ottobre il consiglio nazionale di coordinamento del PD convalid\u00f2 la candidatura di B\u0103sescu, mentre il consiglio dei rappresentanti nazionali del PNL adott\u00f2 una risoluzione in cui riconosceva il proprio supporto a quest'ultimo. Il nuovo capo della campagna elettorale della coalizione divenne il vicepresidente del PD Vasile Blaga, mentre tra i curatori della campagna presidenziale di B\u0103sescu vi fu anche l'ex segretario generale del PSD Cozmin Gu\u0219\u0103.\nIl 6 ottobre, nel suo primo discorso in veste ufficiale di candidato, B\u0103sescu enumer\u00f2 gli obiettivi di un suo eventuale mandato. Dichiar\u00f2 che riceveva un'eredit\u00e0 politica e morale da Stolojan, elemento che lo obbligava al rispetto dell'obiettivo della coalizione di instaurare una vera democrazia in Romania, sostenendo i diritti e le libert\u00e0 dei cittadini. Afferm\u00f2 che avrebbe rivoluzionato l'istituzione presidenziale, profilandosi come un \"presidente-giocatore\", con la finalit\u00e0 di cambiare il classico paradigma di presidente della repubblica. Con tale affermazione B\u0103sescu si diceva pronto ad intervenire attivamente e direttamente sulle questioni politiche ed istituzionali, utilizzando al massimo le prerogative costituzionali e lavorando al fianco del governo.\nL'argomento principale della propaganda di DA, in ogni caso, rimaneva la lotta alla corruzione, le cui responsabilit\u00e0 nei discorsi di B\u0103sescu ricadevano interamente sul PSD. DA avrebbe difeso l'indipendenza della giustizia e la libert\u00e0 d'espressione della stampa, aree che nel corso dei quattro anni precedenti avevano subito le interferenze delle istituzioni in mano al partito di N\u0103stase. B\u0103sescu sosteneva di essere pronto a battersi contro il sistema corrotto voluto dal PSD e prometteva di trasformarlo alla radice. Accus\u00f2 ripetutamente il governo N\u0103stase di aver favorito il dilagare della corruzione e la formazione di un'oligarchia politica vicina al suo partito (i cosiddetti \"baroni\"), di aver aumentato il divario fra ricchi e poveri, di aver utilizzato la giustizia come arma di lotta politica e di aver condotto negoziati inefficaci con le istituzioni europee. Al contrario del partito di governo, DA avrebbe portato avanti un processo trasparente di integrazione all'Unione europea e incoraggiato la partecipazione dei cittadini alla vita politica del paese. I propositi di lotta alla corruzione di DA, perci\u00f2, attrassero la maggior parte della stampa e delle strutture della societ\u00e0 civile. DA, infatti, si rivolgeva ad un elettorato composto perlopi\u00f9 dalla classe media e dai giovani delle aree urbane. Tra gli intellettuali che enunciarono apertamente il proprio favore verso il leader del PD vi furono gli scrittori Mircea C\u0103rt\u0103rescu e Mircea Dinescu. Pur in secondo piano rispetto alla battaglia contro la corruzione politica, tra le altre promesse elettorali della coalizione vi furono misure di rilassamento fiscale di stampo liberale, come la flat tax per le persone fisiche.\nUno dei punti di forza di B\u0103sescu rispetto a N\u0103stase fu la capacit\u00e0 comunicativa. Il candidato di DA, infatti, utilizzava un linguaggio diretto, semplice, empatico, poco edulcorato, pratico, risolutivo, a tratti colorito, che tralasciava il rigore formale e si rifaceva ad espressioni colloquiali e ad esempi espliciti di vita quotidiana, elementi che lo aiutarono nella costruzione di una reputazione di personaggio sincero, umano, familiare e vicino al popolo, che contribu\u00ec ad una percezione positiva da parte dell'elettorato. Nel corso della campagna tra le sue dichiarazioni pi\u00f9 eclatanti afferm\u00f2 che nel caso di una sua vittoria il 28 novembre il PSD e i corrotti sarebbero stati impalati in Pia\u021ba Victoriei a Bucarest. In un'altra occasione asser\u00ec che era disposto a mostrare la propria apertura verso le case di tolleranza e i matrimoni tra persone dello stesso sesso. In un'intervista dichiar\u00f2 che il 20% dei romeni era omosessuale, osservazione controversa che gli cost\u00f2 il biasimo da parte della Chiesa ortodossa rumena, che si espresse ufficialmente contro B\u0103sescu il 28 ottobre 2004.\nRicorrendo ad accenti populisti, la retorica di B\u0103sescu si serviva di battute accattivanti per screditare l'avversario come \u00abAdrian, non sai nemmeno quanto piccolo inizi ad essere\u00bb (\u00ab\"Adriane, nici nu \u0219tii, c\u00e2t de mic \u00eencepi s\u0103 fii\"\u00bb) e \u00abLoro non possono rubare quanto voi potete votare! Si faccia giustizia, B\u0103sescu presidente!\u00bb (\u00ab\"Nu pot ei fura c\u00e2t pute\u021bi voi vota! S\u0103 fie dreptate, B\u0103sescu pre\u0219edinte!\"\u00bb). Lo slogan ufficiale scelto per la campagna fu \u00abVivete bene!\u00bb (\u00ab\"S\u0103 tr\u0103i\u021bi bine!\"\u00bb).\nPartito Social Democratico.\nL'esito delle elezioni locali, che misero in mostra la crescita delle forze di opposizione, fu causa dello sviluppo di un certo nervosismo nel PSD e dell'intensificarsi del dualismo tra il presidente della repubblica Ion Iliescu e il primo ministro Adrian N\u0103stase. Per risolvere le tensioni e riconquistare l'elettorato, il partito prov\u00f2 a ripulire la propria immagine pubblica con l'esclusione di personaggi controversi e con la sospensione di quelli che l'opposizione definiva \"baroni\", indicendo elezioni interne per la selezione dei candidati da presentare alle parlamentari e rafforzando i meccanismi di democrazia interna. Tali strategie portarono al rilancio del PSD nei sondaggi. Seppur annunciati, per\u00f2, i rinnovamenti concreti ebbero una portata limitata e il partito si ricompatt\u00f2 in vista della tornata elettorale nazionale, con la riconferma del gruppo di potere formatosi negli anni precedenti intorno alla dirigenza del PSD. Il congresso del 27 agosto 2004 convalid\u00f2 la candidatura alla presidenza della repubblica di Adrian N\u0103stase, mentre quello del 9 settembre ratific\u00f2 la ricostituzione dell'alleanza con il Partito Umanista Rumeno (PUR) del magnate Dan Voiculescu, che nel 2003 aveva lasciato la coalizione di governo per incomprensioni con il PSD. I due partiti avrebbero concorso su liste comuni all'interno di un'alleanza chiamata Unione Nazionale PSD+PUR. Il nome proposto per la posizione di primo ministro in caso di vittoria alle parlamentari era quello del ministro degli esteri Mircea Geoan\u0103.\nNel periodo precedente l'avvio ufficiale della campagna elettorale, curata dal presidente esecutivo Octav Cozm\u00e2nca, il PSD si presentava in vantaggio nei sondaggi rispetto alle forze d'opposizione. Il leader del PSD bas\u00f2 la propria propaganda sui successi ottenuti dal suo governo: la crescita economica, l'accesso a NATO e UE, la costruzione di 2.000 nuovi palazzetti dello sport, l'informatizzazione di numerosi istituti scolastici e l'introduzione di nuovi programmi d'istruzione (come il progetto d'educazione alimentare \u00ab\"Cornul \u0219i laptele\"\u00bb). Il PSD prometteva il proseguimento e la stabilizzazione del trend di crescita, la lotta alla povert\u00e0, aiuti sociali alle fasce svantaggiate, specialmente per i pensionati e la popolazione rurale, e il consolidamento delle funzionalit\u00e0 del sistema economico capitalista. Il partito si rivolgeva soprattutto ad un elettorato dipendente dall'assistenzialismo statale, timoroso nei confronti dei cambiamenti sociali, stesse fasce che avevano consentito l'elezione di Iliescu nel 2000, che aveva la propria base nelle aree rurali, nelle cittadine di provincia e fra gli anziani. Lo slogan utilizzato fu \u00abInsieme per la Romania\u00bb (\u00ab\"\u00cempreun\u0103 pentru Rom\u00e2nia\"\u00bb).\nN\u00e3stase punt\u00f2 su una campagna caratterizzata da toni seri e rigorosi, promuovendo l'immagine di candidato tecnico e sobrio, dal linguaggio preciso e misurato. Con l'ingresso in campagna elettorale di B\u0103sescu, tuttavia, la sua oratoria risult\u00f2 pi\u00f9 artificiale rispetto a quella semplice e diretta dell'avversario. Il ricorso a tecnicismi e ad espressioni sprezzanti nei confronti delle gaffe dei discorsi del leader di DA, che diedero la percezione di una certa arroganza, fin\u00ec per penalizzare il candidato del PSD. Il calo di N\u00e3stase nei sondaggi spinse lo stesso Ion Iliescu ad intervenire nella campagna elettorale del PSD, venendo meno ai limiti costituzionali, candidandosi per un seggio al senato.\nPartito Grande Romania.\nCon il ricorso ad un discorso profondamente nazionalista, xenofobo ed estremista nel 2000 Corneliu Vadim Tudor era riuscito a raggiungere il ballottaggio contro Ion Iliescu, mentre il suo partito era diventato la seconda forza parlamentare del paese. Il radicalismo e il giustizialismo del PRM, tuttavia, entrarono in crisi con la stabilizzazione del sistema politico e la crescita di DA, che capitalizz\u00f2 il voto di protesta, strappandolo alla formazione di Vadim Tudor. Provando un rilancio della propria figura, nei mesi precedenti le elezioni del 2004 Vadim Tudor rinunci\u00f2 anche alla sua tipica dialettica antisemita, cercando una riconciliazione con l'elettorato moderato. Tra gli sforzi della nuova strategia politica del PRM vi fu il tentativo di rilassare i rapporti con la minoranza ebraica, che negli anni precedenti era stata vittima degli attacchi di Vadim Tudor. Lo staff del partito scelse come slogan elettorale \u00abCambiamento. Il vero cambiamento!\u00bb (\u00ab\"Schimbare. Adev\u0103rata schimbare!\"\u00bb).\nNel proprio manifesto politico il leader del PRM recrimin\u00f2 i danni arrecati dai partiti tradizionali alla Romania nel periodo democratico successivo alla rivoluzione del 1989, lamentando una presunta deliberata distruzione operata della classe politica contro il patrimonio nazionale, l'industria, l'agricoltura, il turismo e il commercio. Nella sua retorica, solamente lui avrebbe potuto risollevare le sorti del paese, restituire dignit\u00e0 alla nazione e sradicare la corruzione.\nLa campagna elettorale, tuttavia, fu debole rispetto a quella del 2000, mentre Vadim Tudor non riusc\u00ec a ripetere i successi ottenuti in precedenza nel corso dei dibattiti televisivi.\nUnione Democratica Magiara di Romania.\nNel corso del 2004 la formazione rappresentante la minoranza ungherese fece fronte alla scissione di alcune frange pi\u00f9 estremiste che provarono a presentare candidature separate, abbassando le quote dell'UDMR, che a causa della contemporanea presenza di altri partiti che si rivolgevano allo stesso elettorato rischiava di non oltrepassare la soglia di sbarramento del 5%. Le liste di Unione Civica Magiara (UCM) e Unione dei Siculi di Romania (USR), tuttavia, il 25 ottobre 2004 furono bloccate dall'Ufficio elettorale centrale (BEC) per via di diverse irregolarit\u00e0 che violavano i regolamenti previsti per le candidature.\nPer la posizione di presidente della repubblica il gruppo vagli\u00f2 tra gli altri anche i nomi di Tokay Gy\u00f6rgy e P\u00e9ter Eckstein-Kov\u00e1cs, mentre il 4 settembre 2004 con 109 voti favorevoli e 5 contrari il Consiglio dei rappresentanti dell'Unione riunito a T\u00e2rgu Mure\u0219 scelse come candidato il senatore e presidente del partito B\u00e9la Mark\u00f3.\nIl 21 ottobre nel corso di un incontro con altri candidati Gy\u00f6rgy Frunda, proposto per la posizione di primo ministro, per la prima volta utilizz\u00f2 la lingua ungherese in un dibattito televisivo, riassumendo per i suoi elettori i punti toccati nel corso della trasmissione.\nAltri candidati.\nLe altre personalit\u00e0 politiche che si presentarono per la corsa elettorale furono:\nPrimo turno e ballottaggio.\nUno degli ultimi sondaggi pubblicati da Data Media e IRSOP prima della chiusura della campagna elettorale vedeva N\u0103stase al 41% e B\u0103sescu al 34%, mentre per le parlamentari il PSD era davanti a DA di 6 punti (40% contro 34%). Il voto del 28 novembre restitu\u00ec un esito simile, con N\u0103stase in vantaggio rispetto all'avversario di 7 punti percentuali. Subito dopo la proclamazione dei risultati del primo turno, N\u0103stase si dichiar\u00f2 certo di una vittoria al ballottaggio e pronto ad assumere la presidenza della repubblica, prefigurandosi come continuatore diretto delle stesse politiche di Iliescu.\nAccuse di frode.\nTraian B\u0103sescu lanci\u00f2 pubblicamente allarmanti segnali che mettevano in dubbio la regolarit\u00e0 delle elezioni, affermando che il PSD aveva effettuato un massiccio ricorso alla frode elettorale, accuse che a prescindere dalla realt\u00e0 della situazione puntavano a mobilitare l'elettorato in proprio favore in vista del secondo turno. Uno dei nuovi slogan utilizzati, infatti, fu \u00abPer quanto possano imbrogliare, noi siamo di pi\u00f9\u00bb (\u00ab\"Oric\u00e2t ar frauda, noi suntem mai mul\u021bi\"\u00bb). I leader di DA incolparono il partito di governo di essere coinvolto nell'organizzazione del trasporto per mezzo di autobus di un numero cospicuo di elettori verso sezioni di voto diverse da quelle di residenza, che lasciava aperti spiragli al ricorso al voto multiplo, illegalit\u00e0 potenzialmente realizzabile per via della possibilit\u00e0 concessa ai non residenti di votare in altre zone tramite l'iscrizione su liste supplementari. Un ulteriore motivo di preoccupazione, inoltre, fu dato dalla semplicit\u00e0 di rimozione degli adesivi che attestavano l'effettuazione del voto e che erano applicati sul retro delle nuove carte di identit\u00e0 plastiche. Secondo gli osservatori esterni tali ambiguit\u00e0, infatti, rendevano possibile la progettazione di una frode su larga scala. Le insinuazioni di DA furono categoricamente respinte dal PSD gi\u00e0 nel giorno del voto tramite il portavoce del PSD Titus Corl\u0103\u021bean.\nIl 30 novembre B\u0103sescu fece ricorso contro i risultati ufficiali pubblicati dall'Ufficio elettorale centrale (BEC), mentre nella stessa giornata invoc\u00f2 la dissoluzione dell'istituzione e l'arresto del titolare dell'azienda che aveva creato il software per il calcolo dei voti. Il leader del PD, inoltre, present\u00f2 un esposto contro il BEC all'Alta corte di cassazione e giustizia, dopo che il rappresentante di DA in seno all'ente, Ioan Onisei, aveva affermato che esisteva una differenza di 761.826 voti nel calcolo delle schede nulle fatto dall'alleanza e quello ufficiale comunicato dalle istituzioni, avanzando l'ipotesi che una parte sostanziosa di voti nulli, invece, fosse stata assegnata al PSD.\nI problemi riscontrati spinsero B\u0103sescu a chiedere la ripetizione delle elezioni, richiamandosi alla contemporanea rivoluzione arancione in atto in Ucraina, alzando i toni delle rivendicazioni. Alla richiesta si associ\u00f2 anche il leader del PRM Corneliu Vadim Tudor. N\u0103stase recrimin\u00f2 che le affermazioni di B\u0103sescu colpivano duramente la credibilit\u00e0 internazionale del paese e preg\u00f2 l'avversario di farsi da parte, invitandolo a far fede alla promessa secondo la quale avrebbe dovuto ritirarsi nel caso non avesse vinto al primo turno.\nA livello istituzionale le accuse di B\u0103sescu ebbero scarso seguito. Il BEC respinse il ricorso contro i risultati, mentre diversi mesi dopo la procura archivi\u00f2 la denuncia contro l'Ufficio elettorale centrale. Le parole del leader di DA, parimenti, non ebbero il sostegno della comunit\u00e0 internazionale. Nel gennaio 2005 l'istituto di statistica IMAS pubblic\u00f2 una ricerca, che mostrava che nelle 1.000 sezioni con il maggior numero di votanti iscritti alle liste supplementari il PSD conduceva su DA con il 43% contro il 23%. Nelle sezioni con il minor numero di votanti iscritti alle liste supplementari, al contrario, DA aveva il 34% contro il 30% del PSD.\nPer ridurre i problemi, su pressione degli osservatori internazionali, in vista del ballottaggio il governo ridusse il numero delle sezioni di voto per i viaggiatori, dove erano state riscontrate le criticit\u00e0 maggiori.\nCampagna per il ballottaggio.\nA prescindere dall'effettiva concretezza e dalla scarsa verificabilit\u00e0 delle frodi, il clamore scaturito dalle recriminazioni di B\u0103sescu ebbe l'effetto di dare visibilit\u00e0 a DA e mobilitare l'elettorato in favore della coalizione di centro-destra. N\u0103stase, quindi, si ritrov\u00f2 nella difficile posizione di dover giustificare il modo in cui il governo aveva organizzato le elezioni, mentre B\u0103sescu crebbe nei sondaggi. Il leader del PD bas\u00f2 la propria campagna elettorale per il ballottaggio comunicando il messaggio di aver subito un furto al primo turno e lamentando di non ricevere abbastanza spazio sui media a causa dei blocchi imposti dal PSD. Con la radicalizzazione del proprio linguaggio, uno degli obiettivi di DA divenne quello di attrarre parte del voto di protesta e l'elettorato del PRM. N\u0103stase, invece, non si discost\u00f2 dagli argomenti difesi nel corso della campagna svolta per il primo turno.\nTra primo turno e ballottaggio, inoltre, il PSD inizi\u00f2 a negoziare gli accordi con altre formazioni per la costituzione di una maggioranza parlamentare stabile per la nomina di un nuovo governo. Mircea Geoan\u0103, incaricato dal PSD per il ruolo di primo ministro, conferm\u00f2 l'intesa con gli alleati del PUR, assicurando che il ruolo di vice primo ministro sarebbe andato al vicepresidente del partito Codru\u021b \u0218ere\u0219. I socialdemocratici si rivolsero anche all'UDMR, che mostr\u00f2 la propria disponibilit\u00e0 a sostenere un premier in area PSD.\nL'8 dicembre, con la moderazione del giornalista Cristian Tudor Popescu, si tenne il faccia a faccia televisivo tra i due candidati, che fu considerato un momento decisivo della campagna elettorale. N\u0103stase mostr\u00f2 una certa rigidit\u00e0, mentre le repliche di B\u0103sescu confermarono la sua abilit\u00e0 dialettica. Nel corso del dibattito B\u0103sescu rivolse all'avversario quella che divenne una celebre osservazione, con la quale dava l'impressione di essere genuinamente pronto ad assumersi gli errori dei suoi trascorsi nel Partito Comunista Rumeno, a differenza di N\u0103stase, e portare la Romania verso una dimensione capitalista e filo-occidentale, stimolando l'interesse degli elettori di ideologia anticomunista:\nIl ballottaggio del 12 dicembre mostr\u00f2 un netto equilibrio fra i due candidati alla presidenza. I primi exit poll denotavano una sottile vittoria del leader del PSD, mentre uno successivo restituiva una situazione di pareggio. Il primo commento di B\u0103sescu fu \u00abAbbiamo vinto!\u00bb, mentre anche N\u0103stase invoc\u00f2 il proprio successo \u00abSar\u00f2 un presidente forte, un leader fermo di cui la Romania ha bisogno, senza dubbio, in questo momento\u00bb. I risultati ufficiali, alla fine, consegnarono la vittoria a B\u0103sescu, con il 51,23%, con un vantaggio su N\u0103stase di appena 245.000 voti.\nConseguenze.\nDato il ridotto scarto, fu possibile indicare il vincitore solamente il 13 dicembre, quando anche lo stesso N\u0103stase riconobbe la sconfitta. Bench\u00e9 il messaggio del leader del PSD fosse pi\u00f9 strutturato e complesso rispetto a quello dell'avversario, la mancanza di azioni concrete sulla corruzione e la povert\u00e0 spinse l'elettorato a preferire la figura trascinante di B\u0103sescu, che riusc\u00ec a fare da traino anche per la sua coalizione, bench\u00e9 questa includesse alcuni personaggi resi impopolari dalla deludente precedente esperienza di governo del centro-destra nel periodo 1996-2000. Il PSD ottenne risultati confortanti nelle aree rurali e nelle piccole citt\u00e0, specialmente fra gli elettori pi\u00f9 anziani, mentre i giovani, le aree urbane e quelle dell'ovest del paese si orientarono verso DA.\nNel corso del suo primo discorso da presidente B\u0103sescu annunci\u00f2 le priorit\u00e0 del proprio mandato, ribadendo la centralit\u00e0 della lotta alla corruzione, della depoliticizzazione delle istituzioni e del rafforzamento dell'asse diplomatico con Washington e Londra. Esprimendosi sui rapporti con la vicina Moldavia, dichiar\u00f2 che i cittadini moldavi sarebbero stati trattati al pari dei rumeni. Il neopresidente afferm\u00f2 che la necessit\u00e0 pi\u00f9 urgente era quella di formare un nuovo governo per accelerare il processo di integrazione della Romania all'Unione europea.\nLa nomina del governo, per\u00f2, fu frutto di lunghe trattative. Tra il primo e il secondo turno delle presidenziali il PSD, partito che aveva ottenuto la maggioranza dei voti alle parlamentari, aveva gi\u00e0 intavolato delle trattative con altre forze minori, ma la vittoria di B\u0103sescu stronc\u00f2 le iniziative dei socialdemocratici. Per forzare la mano e giungere ad un compromesso, B\u0103sescu dichiar\u00f2 che il successo elettorale apparteneva a DA e che il premier sarebbe stato un membro della coalizione, ipotizzando l'idea di sciogliere il parlamento e indire nuove elezioni anticipate nel caso in cui non si fosse giunti a tale risultato. L'opzione, temuta da UDMR e PUR, nonostante i precedenti accordi con il PSD, spinse entrambi partiti a sostenere un governo con a capo C\u0103lin Popescu T\u0103riceanu.\nIl nuovo parlamento si costitu\u00ec il 13 dicembre. Il governo T\u0103riceanu ottenne l'investitura delle camere il 28 dicembre con 265 voti a favore e 200 contrari e prest\u00f2 giuramento al presidente della repubblica il giorno successivo. La stabilit\u00e0 dell'esecutivo, tuttavia, era frutto di un fragile accordo. Mentre PUR e UDMR perseguivano agende politiche diverse rispetto a quelle di DA, la coalizione non aveva il controllo delle due camere, le cui presidenze appartenevano a membri del PSD che, pur all'opposizione, era riuscito a fare eleggere Adrian N\u0103stase alla guida camera dei deputati e Nicolae V\u0103c\u0103roiu al senato."}
{"id": "1096597", "revid": "7077", "url": "https://it.wikipedia.org/wiki?curid=1096597", "title": "Shinobi", "text": ""}
{"id": "1096598", "revid": "287204", "url": "https://it.wikipedia.org/wiki?curid=1096598", "title": "Basoche", "text": " \nNella Francia dell'Ancien R\u00e9gime la Basoche (in fr. \"Confr\u00e9rie de la Basoche\") era la corporazione dei \"clercs de justice\" (\"chierici di giustizia\"), ovvero degli impiegati degli avvocati e dei procuratori legali.\nLa parola \"basoche\" \u00e8 una deformazione del latino \"basilica\", usato nel Medioevo anche per indicare il palazzo di giustizia.\nCorporazione professionale.\nTradizionalmente la fondazione della \"Basoche\" \u00e8 collocata nel 1303, sotto il regno di Filippo il Bello, ovvero pochi decenni dopo l'istituzione del Parlamento di Parigi. Tuttavia \u00e8 pi\u00f9 probabile che la corporazione risalga solo all'inizio del Quattrocento.\nLa prima \"Basoche\" fu quella del Parlamento di Parigi, ma ne furono successivamente fondate altre, che raggruppavano i giuristi addetti ad altri tribunali.\nInfatti, man mano che venivano istituiti i Parlamenti provinciali, nacquero anche le relative \"Basoches\": le pi\u00f9 antiche furono quelle di Tolosa, Bordeaux, Grenoble e Digione.\nLe \"Basoches\" dei parlamenti provinciali erano dipendenti da quella della capitale.\nVi erano poi le \"Basoches\" relative agli altri tribunali parigini.\nInnanzitutto la \"Bazoche du Ch\u00e2telet\", che raggruppava gli addetti alla Corte del \"Grand Ch\u00e2telet\". Questa corporazione rivendicava la sua indipendenza da quella del \"Palais de Justice\".\nInfine, i cancellieri e procuratori presso la \"Chambre des comptes\" di Parigi avevano la loro \"Basoche\", chiamata \"impero di Galilea\".\nLa \"Basoche\" era formata da coloro che lavoravano per gli avvocati e i procuratori, impiegati e praticanti. Per poter diventare procuratori bisognava aver fatto un tirocinio di dieci anni preso un procuratore ed era necessario in questo periodo essere membri della \"Bazoche\".\nI \"basochiens\" erano ammessi a patrocinare davanti al giudice solo in limitati casi: avanti al \"lieutenant civil\" potevano discutere sui \"r\u00e9fer\u00e9s\", cio\u00e8 i procedimenti cautelari d'urgenza, inoltre potevano patrocinare avanti al \"juge auditeur\".\nLa stessa \"Basoche\" operava come tribunale (la \"Cour de la Basoche\") con giurisdizione penale sui propri membri, limitatamente ad alcune contravvenzioni come le risse e le ingiurie. Inoltre decideva in via esclusiva le controversie civili in materia contrattuale proposte nei confronti dei propri membri da altri \"basochiens\" o da borghesi. Le sentenze emesse dalla \"Basoche\" facevano giudicato e potevano essere impugnate solo davanti al consiglio degli anziani della \"Basoche\".\nI suoi poteri scemarono negli anni e, verso la fine, aveva ben poca autorit\u00e0 effettiva.\nVenne abolita durante la Rivoluzione francese con il decreto generale del 13 febbraio 1791.\nIn francese moderno, \"basoche\" \u00e8 un termine dispregiativo per indicare la pratica legale in genere.\nCariche e feste.\nLe \"Basoches\" non erano solo associazioni professionali, ma organizzavano anche il tempo libero dei membri. A questo fine l'assemblea dei chierici \"basochiens\" eleggeva ogni anno un capo che assumeva il pomposo titolo di \"roi de la basoche\" (\"re della basoche\"). Il suo stemma, ispirato a quello del re di Francia, consisteva in tre scrittoi d'oro su uno sfondo azzurro.\nIl re della Basoche era circondato da cortigiani: i \"ma\u00eetres des requ\u00eates\", fra i quali il gran referendario e il \"grand-audiencer\" (\"grand'ufficiale giudiziario\") che si occupavano delle cause straordinarie, fungevano da giudici \"a latere\" della \"Cour de la Basoche\".\nL'avvocato generale, il procuratore de Re e il procuratore della comunit\u00e0 controllavano la regolarit\u00e0 delle cause.\nInfine, c'erano quattro tesorieri, il cancelliere (\"greffier\"), quattro notai e segretari, il primo usciere e altri otto uscieri, infine il cappellano.\nIl titolo di \"re della basoche\" fu soppresso nel XVI secolo, per ordine di Enrico III, in quanto offensivo per il Re di Francia e sostituito quello di \u00abcancelliere\u00bb (\"Chancelier\"). Si calcola che all'epoca i \"basochiens\" fossero circa seimila.\nQuesta imponenente corte organizzava alcune cerimonie pubbliche durante l'anno:, le pi\u00f9 importanti di queste \"parades\" erano la \"cavalcade\" dell\"Arbre de mai\", le \"montres\", e la \"revue\" annuale.\nLa \"cavalcade\" aveva luogo in maggio: i membri della \"Basoche\" cavalcavano fino alla foresta reale di Bondy per tagliare l'\"albero di maggio\", che successivamente collocavano nel cortile del Palais de Justice, al suono di trombe e tamburi.\nLe \"montres\" risalivano ai primi tempi della \"Basoche\" e continuarono fino alla met\u00e0 del Cinquecento. In questo periodo la corporazione era organizzata in compagnie militari che periodicamente sfilavano in parata, la \"montre\", e talvolta prendevano le armi al servizio del re in tempo di guerra.\nOgni anno il \"re della Basoche\" passava in rivista i suoi \"sudditi\" al \"Pr\u00e9-aux-Clercs\", appena fuori del Quartier Latin, fra la Senna e l'Abbazia di Saint-Germain-des-Pr\u00e9s.\nVi erano anche manifestazioni pi\u00f9 frequenti: due volte alla settimana, il marted\u00ec e il sabato, la \"Cour de la Basoche\" teneva udienza.\nLa longevit\u00e0 della \"Basoche\" e l'opulenza delle sue feste diede l'esempio alle altre corporazioni di studenti. Cos\u00ec si trovano ancor oggi molti rituali provenienti dalla \"Basoche\". Fra questi, per esempio, le processioni di \"San Nicola degli studenti\" in alcune citt\u00e0 belghe.\nTeatro della Basoche.\nLa \"Basoche\" aveva anche il privilegio di allestire rappresentazioni teatrali.\nLa data di inizio dell'attivit\u00e0 teatrale della confraternita \u00e8 discussa. Nicola d'Oresme nel Trecento scrive di commedie rappresentate ai suoi tempi, tuttavia i pi\u00f9 antichi riferimenti a rappresentazioni teatrali organizzate con sicurezza dalla \"Basoche\" risalgono alla prima met\u00e0 del Quattrocento.\nInizialmente la corporazione allestiva delle \"Moralit\u00e9s\" e solo pi\u00f9 tardi rappresent\u00f2 anche delle Sotties e delle Farse.\nLe \"Basoches\" non erano le uniche associazioni che avessero il privilegio di allestire questo tipo di spettacoli nel tardo medioevo parigino.\nLa \"Confr\u00e9rie de la Passion\" (\"Confraternita della Passione\") aveva il compito di allestire le rappresentazioni di argomento religioso, mentre gli \"Enfant sans souci\" (\"Bambini senza preoccupazioni\") erano specializzati nelle \"sotties\", ma mettevano in scena anche farse e \"moralit\u00e9s\".\nUn genere particolare, la cui natura non \u00e8 stata ancora davvero chiarita, \u00e8 quello delle \"causes grasses\" (\"\"cause grasse\"): si tratta di cause regolarmente iscritte nel ruolo generale di una corte di giustizia come le cause ordinarie, ma che venivano discusse il Marted\u00ec Grasso davanti alla Basoche. Ci si chiede perci\u00f2 se fossero cause fittizie, oppure se fossero cause vere celebrate per\u00f2 in modo grottesco. Quel che \u00e8 certo \u00e8 che le \"cause grasses\" rappresentavano il legame pi\u00f9 stretto fra l'attivit\u00e0 giudiziaria e quella teatrale delle \"Basoches\".\nLe rappresentazioni teatrali delle \"Basoches\" parigine avevano luogo quattro volte all'anno: all'Epifania (\"F\u00eate des Rois\"), a Carnevale (\"Mardi Gras\"), a Calendimaggio (\"Arbre de mai\") e all'inizio dell'estate.\nMolte delle informazioni che abbiamo sulle \"Basoches\" provengono dai documenti conservati negli archivi pubblici e riguardano i provvedimenti censori emessi nei confronti delle Basoches parigine con riferimento alle rappresentazioni teatrali.\nLa censura preventiva dei testi da rappresentare risale al 1442 e con alterne vicende prosegu\u00ec fino a quando l'attivit\u00e0 teatrale delle corporazioni giudiziarie fu proibita del tutto.\nLa fine di tale attivit\u00e0 viene spesso indicata nel 1540. In realt\u00e0 la cessazione definitiva fu decretata da Enrico III nel 1582.\nL'importanza della \"Basoche\" per la letteratura francese \u00e8 duplice. Da un lato molti autori erano \"basochiens\" o scrissero testi per le \"Basoches\", parigine o provinciali: fra gli altri Martial d'Auvergne, Pierre Gringore, Jean d'Abondance, Andr\u00e9 de La Vigne.\nMa l'influenza della \"Basoche\" sulla letteratura francese va pi\u00f9 in l\u00e0. In effetti si rinviene un influsso della corporazione giudiziaria su opere di autori che non ne erano membri. La pi\u00f9 famosa di queste opere \u00e8 probabilmente \"La Farce de Ma\u00eetre Pathelin\": essa \u00e8 oggi attribuita a Triboulet, giullare di corte, ma i riferimenti al mondo del diritto e l'abbondanza delle citazioni latine evidenziano un'influenza della \"Basoche\"."}
{"id": "1096601", "revid": "73322", "url": "https://it.wikipedia.org/wiki?curid=1096601", "title": "Attenuante comune", "text": ""}
{"id": "1096602", "revid": "73322", "url": "https://it.wikipedia.org/wiki?curid=1096602", "title": "Attenuante generica", "text": ""}
{"id": "1096603", "revid": "73322", "url": "https://it.wikipedia.org/wiki?curid=1096603", "title": "Attenuanti", "text": ""}
{"id": "1096604", "revid": "73322", "url": "https://it.wikipedia.org/wiki?curid=1096604", "title": "Attenuanti generiche", "text": ""}
{"id": "1096607", "revid": "33689", "url": "https://it.wikipedia.org/wiki?curid=1096607", "title": "Shinobi (disambigua)", "text": ""}
{"id": "1096608", "revid": "827882", "url": "https://it.wikipedia.org/wiki?curid=1096608", "title": "Let's Talk About Leftovers", "text": "Let's Talk about Leftovers \u00e8 una compilation del gruppo punk rock Lagwagon pubblicata l'8 febbraio 2000 dalla label di Joey Cape My Records Hyperactive, e costituita da inediti, B-side e tracce rare dei Lagwagon.\nTracce.\nLa setlist \u00e8 impostata tenendo conto del disco di riferimento:"}
{"id": "1096612", "revid": "154639", "url": "https://it.wikipedia.org/wiki?curid=1096612", "title": "Multimodale", "text": "Multimodale: che si configura o si effettua in vari modi, che utilizza pi\u00f9 di un modo per comunicare. Rifacendoci all'etimologia diremo che multimodale fa riferimento al modo di comunicare piuttosto che allo strumento, al medium. Conseguentemente la televisione e il cinema sono due media multimodali, in quanto comunicano attraverso il suono, attraverso le immagini e talvolta attraverso i testi; la radio invece \u00e8 un medium monomodale in quanto comunica solamente attraverso il suono.\nL'utilizzo del termine \"multimodale\" propone un cambio di prospettiva culturale nel dibattito sui nuovi media, sposta l'attenzione dall'aspetto mediale-strumentale alle loro caratteristiche e alle loro modalit\u00e0 di comunicazione. \"Multimodale\", rispetto a \"multimediale\", vuole affermare la necessit\u00e0 di indagare non pi\u00f9 sul veicolo o la tecnologia di trasmissione della comunicazione, ma sul modo in cui si veicola la comunicazione, il modo in cui la si struttura rispetto all'utente e, cio\u00e8, sul progetto."}
{"id": "1096626", "revid": "1573940", "url": "https://it.wikipedia.org/wiki?curid=1096626", "title": "Chiesa della Beata Vergine della Molin\u00e0", "text": "La chiesa della Beata Vergine della Molin\u00e0 \u00e8 un edificio di culto cattolico italiano sito nel comune di Domegge di Cadore, al confine con Calalzo, in provincia di Belluno e diocesi di Belluno-Feltre. Prende il nome dal torrente Molin\u00e0, affluente di destra del fiume Piave che scava un burrone dipinto da molti paesaggisti italiani e stranieri per la posizione straordinariamente bella ed impervia sopra il quale sorge la chiesetta.\nOrigine.\nNell'anno 1510 gli abitanti di Domegge, che avevano visto il Cadore ripetutamente invaso dalle truppe di Massimiliano d'Austria, sollevati dalla vittoria inflitta agli invasori a Vallesella, costruirono come ex voto la chiesa della Beata Vergine al Molin\u00e0 laddove prima sorgeva un semplice altare. I lavori furono presieduti dal maestro carnico Nicol\u00f2 Ruopel, sostenuti grazie alle elemosine ed alle beneficenze dei fedeli. Anche se non \u00e8 dato sapere quanto siano durati i lavori con certezza si conosce la data in cui essi finirono: infatti nel 1515 la chiesa era completata. La struttura fu ampliata ad opera della Confraternita dei Battuti nel 1579 con l'aggiunta di una seconda cappella in onore di Santa Apollonia, gemella alla prima, che si erge su di un pilastro roccioso isolato. \nUna volta completata la costruzione, fu consacrata nel 1582. Annessa alla chiesa vi \u00e8 la sacrestia, sopra la quale \u00e8 posta una stanza nella quale probabilmente vi abitavano dei cappellani; successivamente venne anche abitata, per qualche tempo, dai frati del Monte Froppa prima che questi si ritirassero nell'Eremo dei Romiti di Monte Froppa.\nVicende storiche.\nLa chiesa sub\u00ec nei secoli successivi alla sua nascita reiterati danni: solo nella storia recente una prima volta fu danneggiata dalle truppe che la adibirono a magazzino nella Prima guerra mondiale; una seconda volta sub\u00ec gravi lesioni dall'esplosione per l'abbattimento del ponte adiacente durante la ritirata. Restaurata, e ridonata al culto, dovette subire per la seconda volta nel 1944 dei danni per il brillamento del ponte in cemento.\nStruttura architettonica e opere.\nLa struttura architettonica della chiesa nella sua asimmetricit\u00e0 \u00e8 originale.\nLa pianta a forma di poligono irregolare \u00e8 sostenuta ai lati che guardano il burrone da barbacani che conferiscono alla struttura stessa molta pi\u00f9 stabilit\u00e0.\nNell'interno ci sono due cappelle, di uguale grandezza e separate solamente da una colonna quadrata alla quale sono collegate due colonnine dalle quali si dipartono nervature che costituiscono la base del reticolato che ricopre le volte. La chiesa contiene poche opere d'arte che sono costituite da un affresco raffigurante la Madonna in trono, che secondo fonti autorevoli dovrebbe risalire al 1350. A questo affresco sono stati aggiunti nel 1400 degli angeli e dei putti. Questo affresco, in cattivo stato di conservazione, \u00e8 di per s\u00e9 poco dinamico, le figure sono ieratiche, le raffigurazioni ingenue.\nSull'altro altare (costruito quando sorse la seconda navata) vi era un dipinto, attribuito a Marco Vecellio, raffigurante santa Apollonia e la Vergine che fu portato, per salvarlo dall'invasione del 1917, nella parrocchiale di Domegge; questo dipinto \u00e8 stato sostituito da una copia dovuta alla mano di Cherubin di Valle di Cadore. Esiste ancora un crocefisso ligneo, di discreta fattura, probabilmente di scuola brustoloniana. Il crocefisso non ha una posizione simbolica, realistica e espressiva la figura del Cristo.\nUna scaletta intagliata completa l'ornamento."}
{"id": "1096627", "revid": "287204", "url": "https://it.wikipedia.org/wiki?curid=1096627", "title": "Cappella Strozzi", "text": "Esistono varie cappelle della famiglia Strozzi:"}
{"id": "1096636", "revid": "1573940", "url": "https://it.wikipedia.org/wiki?curid=1096636", "title": "Guellala", "text": "Guellala (in berbero \"Iqellalen\") \u00e8 una cittadina della Tunisia che si trova sulla costa meridionale dell'isola di Gerba.\nSociet\u00e0.\nLingua.\nGuellala \u00e8 il solo centro dell'isola che sia ancora interamente berberofono. Il parlare di Guellala (che presenta minime variazioni rispetto a quello della vicina Sedouikech) \u00e8 stato finora molto poco studiato. Il nucleo originario sembra essere zeneta, anche se vi si osservano apporti da molte e diverse regioni berberofone.\nReligione.\nIl 100% degli abitanti di Guellala sono musulmani ibaditi (un ramo dei kharigiti), e non malikiti come gli altri Tunisini. \nCultura.\nMusei.\nDa qualche anno il villaggio ospita anche un notevole museo etnografico che illustra le tradizioni popolari di Gerba e del resto della Tunisia.\nEconomia.\nArtigianato.\nQuesta localit\u00e0 \u00e8 celebre in tutto il paese per la bravura dei suoi vasai, la cui attivit\u00e0 risale ad epoche remote e si perde nei secoli: letteralmente \"iqellalen\" significa \"vasai\", e anche un'etimologia del nome antico di Guellala, \"haribus\" vuole che si tratti della latinizzazione (con resa all'ablativo) di un nome punico \"heres\" dal significato di \"vaso di terracotta\".\nGuellala si trova al centro di una zona ricca di argilla, che viene utilizzata per le terrecotte locali. All'origine di questa attivit\u00e0 sta soprattutto l'esigenza di immagazzinare i prodotti agricoli, in particolar modo l'olio di oliva, il prodotto principale dell'isola. E anche oggi, pur esistendo recipienti industriali capaci e leggeri (soprattutto in plastica), una giara di terracotta \u00e8 sempre considerata pi\u00f9 adatta alla buona conservazione dell'olio. La specialit\u00e0 dei migliori vasai di Gerba \u00e8 infatti la fabbricazione di giare di grande capacit\u00e0 (fino a 300 litri), destinate a contenere cereali, datteri e olio d'oliva. Ma i prodotti di questo artigianato servono anche a infiniti altri usi: dai vasi impiegati per riporre indumenti (in luogo degli armadi, rarissimi nelle case tradizionali) a dei recipienti di foggia speciale, tondeggiante, fatti per essere legati insieme tra loro e calati sott'acqua per attirare polpi che poi vengono pescati recuperando i vasi stessi.\nTradizionalmente la terracotta di Guellala non \u00e8 smaltata ed \u00e8 lasciata con la sua colorazione naturale (normalmente rossastra; tendente al bianco se nell'acqua dell'impasto si aggiungeva acqua marina salata). I soli colori utilizzati erano il giallo e il verde, limitatamente a produzioni particolari (per esempio piastrelle). Oggigiorno per\u00f2 tale decorazione tradizionale tende a cadere in abbandono, parallelamente anche alla diminuzione dei bravi vasai (negli anni cinquanta si calcolavano circa 500 vasai, mentre attualmente ne restano in attivit\u00e0 una quarantina). Col calo della richiesta di vasi tradizionali per usi agroalimentari, si \u00e8 avuto invece un aumento della richiesta di oggetti meno ingombranti per i numerosi turisti dell'isola. Da qui \u00e8 nato uno dei prodotti pi\u00f9 tradizionali dell'artigianato guellaliano odierno, il \"cammello magico\", la cui invenzione viene generalmente attribuita a Messaoud Elghoul (m. 1972). "}
{"id": "1096637", "revid": "118632836", "url": "https://it.wikipedia.org/wiki?curid=1096637", "title": "Orazio Vecchi", "text": "Vita.\nNacque a Modena e studi\u00f2 con Salvatore Essenga, un monaco dell'ordine dei Servi di Maria; contemporaneamente era guidato negli studi spirituali in un monastero benedettino. Prese i voti nel 1577.\nSin dalla fine degli anni settanta del secolo aveva frequenti relazioni coi musicisti della Scuola veneziana, come Claudio Merulo e Giovanni Gabrieli, quindi collabor\u00f2 con essi nella realizzazione di una sestina per un matrimonio ducale. In questo periodo si trovava in viaggio al s\u00e9guito del conte Baldassarre Rangoni, da Bergamo a Brescia.\nOccup\u00f2 la carica di Maestro di cappella presso Sal\u00f2 dal 1581 al 1584. Poi divenne direttore di coro a Reggio Emilia fino al 1586. Nello stesso anno si trasfer\u00ec a Correggio, ove scrisse moltissimo, bench\u00e9 si sentisse isolato dai maggiori centri musicali come Roma, Venezia, Firenze e Ferrara. Per ovviare a ci\u00f2 torn\u00f2 a Modena, ove ricopr\u00ec la carica di mansionario (sacerdote che cura anche il coro). In questo periodo ebbe delle difficolt\u00e0 finanziarie, come accenn\u00f2 in alcune lettere.\nNel 1597 visit\u00f2 Venezia, ove pubblic\u00f2 una raccolta di canzonette ed una nutrita serie di altre composizioni, verosimilmente i frutti dei sedici anni precedenti a Correggio ed altre citt\u00e0. Una delle pi\u00f9 importanti composizioni, che poi rimarr\u00e0 la pi\u00f9 nota, \u00e8 l\"'Amfiparnaso\", una via di mezzo tra madrigale e melodramma.\nNel 1598 il duca Cesare d'Este chiam\u00f2 Vecchi come maestro di corte. A Firenze Vecchi ud\u00ec il nuovo genere dell'opera nell\"'Euridice\" di Jacopo Peri.\nIn s\u00e9guito torn\u00f2 a Modena, ove continu\u00f2 a servire nella cattedrale fino alla sua morte nel 1605.\nStile.\nOrazio Vecchi eccelse nella composizione di madrigali, che svilupp\u00f2 in una forma particolare, la \u201ccommedia madrigalistica\u201d, nella quale pi\u00f9 madrigali sono riuniti assieme per formare una storia completa e coerente. La forma aveva gi\u00e0 avuto fortuna precedentemente con Alessandro Striggio, ma fu il Vecchi a portarla in luce e renderla una delle forme drammatiche pi\u00f9 apprezzate nel tardo Cinquecento. Una delle miscellanee pi\u00f9 riuscite \u00e8 senz'altro il citato \"Amfiparnaso\", che fu fonte d'ispirazione per tanti altri madrigalisti successivi, come Adriano Banchieri. \nVecchi compose anche alcuni libri di canzonette, un'alternativa al madrigale, via di mezzo in seriet\u00e0 e complessit\u00e0 tra il precedente e la villanella. Scrisse anche dei madrigali ser\u00ee, bench\u00e9 in quantit\u00e0 assai inferiore a quelli di Luca Marenzio e della musica sacra. Quest'ultima mostra tendenze stilistiche molto vicine alla scuola veneziana, con scritture \"a cori battenti\" e ritmate dal contrasto tra tempi bipartiti e tripartiti.\nLo stile delle sue opere \u00e8 chiaro e semplice, ma non semplicistico. Nelle opere sacre mantenne rigorosamente sempre un carattere contrappuntistico, mentre la chiara semplicit\u00e0 emerse soprattutto nella musica profana: lui stesso si prefiggeva di trattare nello stesso modo il \u201cpiacevole\u201d ed il \u201cgrave\u201d, che rappresentano i due poli della vita umana. \nAmfiparnaso.\nCon il titolo, l'autore, si attribuiva la definizione di \"doppio Parnaso\", sia della poesia sia della musica. Secondo le intenzioni del Vecchi, chiarite nel prologo, l'Amfiparnaso nacque come una commediola di maschere, destinata solo ad una audizione e non certo alla rappresentazione.\nIl lavoro costitu\u00ec una esemplare fusione tra teatro e musica, in base allo stile polifonico, quindi entr\u00f2 nella storia della musica come ultimo e definitivo sviluppo del madrigale dialogico.\nOgni personaggio dell'opera viene espresso da cinque voci, senza alcun accompagnamento musicale, consentendo cos\u00ec di approfondire le varie sfumature psicologiche dei personaggi stessi. I linguaggi usati sono molteplici, infatti l'italiano \u00e8 mescolato con il veneto, il bergamasco e una sorta di ebraico. Tra gli elementi caratterizzanti la commedia, spiccanono le marcate parodie e satire."}
{"id": "1096639", "revid": "1543377", "url": "https://it.wikipedia.org/wiki?curid=1096639", "title": "Fratelli Zeno", "text": "I fratelli\u00a0\nStoria.\nEsistono due versioni della storia dei fratelli Zeno, una a favore, sostenuta dal professor Giorgio Padoan e l'altra del tutto contraria, sostenuta da Andrea Da Mosto in un suo saggio del 1933.\nSecondo la prima, Niccol\u00f2 Zeno part\u00ec da Venezia per andare a commerciare in Fiandra nella primavera del 1383. Nella Manica fu preso da una tempesta che lo trascin\u00f2 al Nord e gli sfasci\u00f2 la nave su una delle isole dell'arcipelago delle F\u00e6r \u00d8er. Fu soccorso e ospitato insieme ai suoi marinai da Henry Sinclair, barone di Roslin, che per parte di madre era vichingo, vassallo del regno di Norvegia e feudatario delle isole Orcadi. Lord Sinclair stava cercando di sottomettere le F\u00e6r \u00d8er, la navigazione nel cui arcipelago presentava notevoli difficolt\u00e0, per cui si avvalse dell'abilit\u00e0 marinara dei naufraghi veneziani, che tratt\u00f2 benissimo. Niccol\u00f2 scrisse al fratello Antonio di raggiungerlo; questi arriv\u00f2 nel 1384. Niccol\u00f2 venne messo da Lord Roslin a capo della flotta e partecip\u00f2 alla guerra di sottomissione delle isole Shetland al re di Norvegia.\nNel luglio del 1387 Niccol\u00f2 part\u00ec con tre navi e arriv\u00f2 in Islanda, presso l'attuale Capo Portand, in un porto frequentato d'estate e bloccato dal ghiaccio d'inverno. Visit\u00f2 un convento domenicano \u2013 che \u00e8 segnato nelle carte pi\u00f9 antiche \u2013 che era riscaldato dalle vicine sorgenti calde sulfuree. Per lettera rifer\u00ec tutto ci\u00f2 che vide, parl\u00f2 della popolazione, della sua economia, delle sue abitazioni e le sue furono forse le prime notizie dell'Islanda giunte nell'Europa centro-meridionale da molto tempo. Nell'autunno del medesimo 1387 Niccol\u00f2 rientr\u00f2 a Venezia. Alle F\u00e6r \u00d8er rimase Antonio, che subentr\u00f2 a Niccol\u00f2 in tutte le cariche. Nel 1397 ebbe a che fare con un pescatore, che tornava dopo ventisei anni di assenza e che fece un racconto sorprendente, mostr\u00f2 oggetti per provare quanto diceva e fu ritenuto credibile da tutti i marinai delle isole.\nIl pescatore sosteneva che una tempesta l'aveva spinto coi suoi compagni verso ovest e che era naufragato su un'isola che lui chiamava Estotiland\u00a0\u2013 che dovrebbe essere stata la Nuova Scozia \u2013 dove era stato raccolto e portato dalla gente del luogo in una citt\u00e0 popolosa. Rifer\u00ec poi Zeno:\nSecondo il professor Giorgio Padoan, \"\u00c8 qui, con ogni evidenza, da escludere che si tratti di nativi amerindi, ed \u00e8 ben riconoscibile un insediamento vichingo (la birra; hanno navi ma non conoscono la bussola, ecc.), che aveva ormai perduto il contatto col paese d'origine. I libri, cui si fa cenno, dovevano essere una Bibbia ed opere di liturgia: morto il prete, che aveva qualche nozione di latino, erano ormai incompresi. D'altra parte il papa Pasquale II aveva nominato il primo vescovo di Groenlandia Erik Gnupsson gi\u00e0 nel 1112 e questi si era recato dalla Groenlandia nel vicino insediamento vichingo di Vinland, cio\u00e8 nella Nuova Scozia. Il pescatore aveva detto che lui e i suoi compagni erano stati mandati da quel re nel paese Drogir posto a Sud (che dovrebbe coincidere con la parte nord-occidentale dell'attuale Massachusetts) ma che avevano fatto naufragio ed erano stati catturati da popolazioni feroci. Alcuni erano stati uccisi per essere poi mangiati, lui con alcuni altri era riuscito a scamparla insegnando loro l'uso delle reti da pesca, per cui era stato poi ospitato da diverse trib\u00f9. Proseguiva Zeno:\nIl pescatore aveva detto d'essere riuscito a scappare dopo molti anni, arrivando prima a Estotiland e poi tornando nelle F\u00e6r \u00d8er. Colpito da questo racconto, Lord Roslin si mise a capo di una spedizione, di cui diede il comando effettivo ad Antonio Zen. Come in precedenza finirono in una tempesta. Uscirono di rotta e avvistarono un'isola che chiamarono Icaria, probabilmente Terranova, in cui non poterono sbarcare perch\u00e9 gli abitanti apparvero molto ostili. Bordeggiarono per un po', ripresero il largo e si spinsero a nord, raggiungendo, il 2 giugno 1398 la punta meridionale della Groenlandia dove adesso \u00e8 Capo Farvel che chiamarono Promontorio della Trinit\u00e0. Vi trovarono una popolazione eschimese, per niente civilizzata, composta da individui piccoli e timorosi, che abitavano una terra dal clima temperato. Lord Roslin incaric\u00f2 Antonio Zen di tornare alle F\u00e6r \u00d8er con quanti lo volevano, mentre lui esplorava le coste costruiva un insediamento dove avevano approdato. Poi torn\u00f2 anche lui, ma mor\u00ec in combattimento nel 1402, mentre Antonio Zeno moriva nel 1405 quando stava per tornare a Venezia.\nQuesta storia si basa sul testo che nel 1558 un altro Nicol\u00f2 (1515 - 1565), discendente del navigatore, pubblic\u00f2 a Venezia insieme a una carta del Nord Atlantico, la Mappa di Zeno, dicendo d'averla tratta da una serie di lettere che dichiar\u00f2 aver trovato in un magazzino di famiglia nella citt\u00e0 lagunare. Ci sono molti dubbi sull'autenticit\u00e0 della carta, laddove secondo alcuni studiosi il viaggio dei fratelli Zeno fatto alla fine del Trecento dietro richiesta di un principe delle Orcadi, chiamato Zichmni, si svolse realmente (il libro descrive bene il territorio e le genti d'Islanda). Secondo alcune interpretazioni, Nicol\u00f2 e Antonio Zeno raggiunsero il Nord America. Nella carta sono inoltre descritte anche molte terre inesistenti, fra cui la Frislandia che rimase sulle mappe dell'Atlantico per oltre un secolo.\nLa seconda versione \u00e8 quella di Andrea Da Mosto, il quale, nel suo articolo \"I navigatori Niccol\u00f2 e Antonio Zeno\", scrisse pi\u00f9 o meno quanto segue. Niccol\u00f2 Zeno era un noto navigatore e funzionario veneziano attivo all'incirca fra il 1360 e il 1400. Nel maggio del 1389 ebbe il comando della Guardia in Golfo, cio\u00e8 della Squadra delle galere di stanza in Adriatico. L'anno seguente fu rieletto provveditore delle citt\u00e0 di Corone e Modone in Grecia ed entro la fine del 1392 era di ritorno a Venezia. Nel primo semestre del 1393 oper\u00f2 come consigliere; ad agosto dello stesso anno pass\u00f2 a Corf\u00f9 come Balivo e capitano generale e, si nota, questo \u00e8 il periodo in cui sarebbe invece stato nel Mare del Nord e nell'Artico. L'anno seguente, cio\u00e8 nel 1394, secondo Da Mosto, Nicol\u00f2 Zeno venne riconosciuto colpevole di malversazioni fatte mentre era in carica a Modone e Corone. Il procedimento and\u00f2 avanti a lungo davanti alla Quarantia e dur\u00f2 per tutto il 1396, terminando con un verdetto che lo condannava a cinque anni d'esclusione dai pubblici uffici, a una multa di 200 ducati d'oro e al risarcimento delle parti lese. Da Mosto non trov\u00f2 altre notizie su di lui fino al 1400, quando redasse il suo testamento e scopr\u00ec che nel 1403 era gi\u00e0 morto. La presenza documentata di Niccol\u00f2 Zeno a Venezia, a meno che non si tratti d'un caso d'omonimia, che per\u00f2 Da Mosto escludeva recisamente sulla base degli approfonditi studi da lui fatti, implicherebbe la falsit\u00e0 di tutto il resoconto poi pubblicato dal suo discendente Niccol\u00f2 nel XVI secolo."}
{"id": "1096652", "revid": "121667238", "url": "https://it.wikipedia.org/wiki?curid=1096652", "title": "Rosario Schicchi", "text": "Biografia.\nSi laurea in Scienze agrarie nel 1983. Dal 1996 \u00e8 Ricercatore di Biologia vegetale applicata e dal 2001 professore associato. Dal 2005 \u00e8 professore ordinario di Botanica sistematica presso il Dipartimento di Scienze Agrarie, Alimentari e Forestale dell'Universit\u00e0 degli Studi di Palermo.\nMembro della Societ\u00e0 Botanica Italiana, dell'OPTIMA e della Societ\u00e0 Siciliana di Scienze Naturali. \u00c8 stato Direttore del C.I.R.I.T.A. dell'Universit\u00e0 degli Studi di Palermo dal 2012 al 2018. \nE' Presidente della Sezione Siciliana della Societ\u00e0 Botanica Italiana, Presidente del Museo Natural\u00edstico \u201cFrancesco Min\u00e0 Palumbo\u201d di Castelbuono e membro dell'Associazione \"Istituto per la Promozione e la Valorizzazione della Dieta Mediterranea\".\nDal febbraio 2017 \u00e8 Direttore dell'Orto Botanico dell'Universit\u00e0 degli Studi di Palermo."}
{"id": "1096654", "revid": "1272592", "url": "https://it.wikipedia.org/wiki?curid=1096654", "title": "Entoloma virescens", "text": "\"Entoloma virescens\" (Berk. &amp; M.A. Curtis) E. Horak ex Courtec., \"Mycotaxon\" 27: 131 (1986).\nEntoloma virescens \u00e8 un fungo raro con un carpoforo dal caratteristico colore azzurro cielo appartenente al genere Entoloma; \u00e8 reperibile in Australia, in Nuova Zelanda oppure in Giappone.\nDescrizione della specie.\nCappello.\n2-3,5\u00a0cm di diametro, conico, di colore blu-azzurro, vira al giallo al tatto.\nLamelle.\nDistanti 4\u20136\u00a0mm, libere, concolori al cappello.\nCarne.\nAzzurra, vira rapidamente al giallo al taglio oppure al tocco.\nHabitat.\nFruttifica in autunno, sotto latifoglie, nei pressi di terreno ricco di humus e di fogliame o legno marcescente.\nRaro.\nCommestibilit\u00e0.\nNon commestibile, senza valore.\nComunque da proteggere in quanto trattasi di specie rara.\nEtimologia.\nDal latino = \"altus\" = alto e \"pes\" = piede, con riferimento al gambo allungato."}
{"id": "1096658", "revid": "1921867", "url": "https://it.wikipedia.org/wiki?curid=1096658", "title": "Trilogia della vendetta", "text": "La trilogia della vendetta (in inglese \"Vengeance Trilogy\", in coreano \"\ubcf5\uc218 \uc0bc\ubd80\uc791\") \u00e8 l'insieme di tre film diretti dal regista sudcoreano Park Chan-wook e ispirati al tema della vendetta.\nTrilogia.\nLe tre pellicole sono \"Mr. Vendetta\" (2002), \"Old Boy\" (2003) e \"Lady Vendetta\" (2005). La trilogia \u00e8 famosa soprattutto per il film \"Old Boy\", vincitore del Grand Prix Speciale della Giuria al Festival di Cannes 2004."}
{"id": "1096664", "revid": "775504", "url": "https://it.wikipedia.org/wiki?curid=1096664", "title": "Miami Ink", "text": "Miami Ink \u00e8 un docu-reality statunitense prodotto da TLC; in Italia \u00e8 trasmesso dall'emittente DMAX. Inizialmente veniva trasmesso da Real Time. \u00c8 stato trasmesso anche da Deejay TV.\nLa trasmissione racconta l'attivit\u00e0 di un negozio di tatuaggi, il Love Hate Tattoo situato a Miami, South Beach. Il programma \u00e8 stato prodotto dal 2005 al 2008.\nI proprietari del negozio sono gli artisti tatuatori Ami James e Chris N\u00fa\u00f1ez, coadiuvati da Chris Garver, Darren Brass, Tim Hendricks, l'apprendista Yoji Harada e la shop manager Baby Dre.\nLa tatuatrice Kat Von D (il cui vero nome \u00e8 Katherine Von Drachenberg), nata l'8 marzo 1982 a Monterrey (Messico), ha fatto parte del cast fino alla terza stagione, poi ha lasciato il programma ma \u00e8 partecipe al reality show LA Ink, girato a Los Angeles."}
{"id": "1096678", "revid": "44627", "url": "https://it.wikipedia.org/wiki?curid=1096678", "title": "Additivit\u00e0", "text": ""}
{"id": "1096687", "revid": "23133772", "url": "https://it.wikipedia.org/wiki?curid=1096687", "title": "Media di massa", "text": ""}
{"id": "1096692", "revid": "599013", "url": "https://it.wikipedia.org/wiki?curid=1096692", "title": "Complementare", "text": ""}
{"id": "1096694", "revid": "58166", "url": "https://it.wikipedia.org/wiki?curid=1096694", "title": "Femminile e maschile", "text": ""}
{"id": "1096712", "revid": "767487", "url": "https://it.wikipedia.org/wiki?curid=1096712", "title": "Blaze (album)", "text": "Blaze \u00e8 il sesto album in studio del gruppo musicale statunitense Lagwagon, pubblicato l'8 aprile 2003.\nDescrizione.\nIl periodo di pausa \u00e8 stato causato dal coinvolgimento dei componenti in altri progetti come Bad Astronaut, Good Riddance, Me First and the Gimme Gimmes e RKL, tanto che in prima dell'album si parlava di scioglimento della band, voce mai confermata. Nonostante la band non avesse pubblicato nessun album dopo \"Let's Talk About Feelings\" del 1998, non aveva mai smesso di andare in giro in tour (tranne per gran parte del 2000), e pubblic\u00f2 nel '99 l'EP \"A Feedbag Of Truckstop Poetry\". L'unica traccia esclusa dal disco fu \"Status Pool!\", che venne inserita poi nella compilation \"Rock Against Bush Vol.2\".\nCinque pezzi dell'album furono inizialmente registrati in un EP, \"Blaze It\", che non fu mai pubblicato perch\u00e9 fu insoddisfatto degli arrangiamenti e delle parti di canzoni inizialmente scritte."}
{"id": "1096713", "revid": "239447", "url": "https://it.wikipedia.org/wiki?curid=1096713", "title": "VfB Admira Wacker M\u00f6dling", "text": ""}
{"id": "1096714", "revid": "27723", "url": "https://it.wikipedia.org/wiki?curid=1096714", "title": "Gliese 581c", "text": ""}
{"id": "1096716", "revid": "767487", "url": "https://it.wikipedia.org/wiki?curid=1096716", "title": "Best of the J. Geils Band", "text": "Best of the J. Geils Band \u00e8 l'undicesimo album dei The J. Geils Band, uscito nel 1979."}
{"id": "1096717", "revid": "767487", "url": "https://it.wikipedia.org/wiki?curid=1096717", "title": "USS Massachusetts (BB-2)", "text": "La USS \"Massachusetts\" (BB-2) \u00e8 stata una nave da battaglia classe Indiana statunitense, la quarta delle sette navi della marina americana intitolate al sesto stato federale.\nProgettata il 25 giugno 1891, fu varata due anni dopo, il 10 giugno 1893 e divenne operativa il 10 giugno 1896, sotto il comando del capitano Frederick Rodgers. Fu utilizzata durante la guerra ispano-americana e nella prima guerra mondiale.\nMissioni.\nVenne impiegata dal 21 luglio al 1\u00ba agosto 1898 come supporto e scorta della flotta statunitense che sbarc\u00f2 a Gu\u00e1nica, nella missione per l'occupazione di Porto Rico."}
{"id": "1096718", "revid": "22475", "url": "https://it.wikipedia.org/wiki?curid=1096718", "title": "Lingue eschimo-aleutine", "text": "Le lingue eschimo-aleutine formano una famiglia linguistica, nativa della Groenlandia, del Canada settentrionale, dell'Alaska, e di alcune parti della Siberia (dove hanno avuto origine). Vengono chiamate \"escaleutine\", \"eschimesi\", eskimo-aleutine o \"macro-eschimesi\"; questa famiglia \u00e8 composta dalle lingue eschimesi (conosciute come \"Inuit\") nel nord dell'Alaska, del Canada ed in Groenlandia, dalle lingue yupik nell'Alaska sud-occidentale ed in Siberia, e dalla singola lingua aleutina delle Isole Aleutine e delle Isole Pribilof.\n\"Eschimese\" \u00e8 un esonimo di origine algonchina ed \u00e8 un nome di cui viene sconsigliato l'uso, ma si mantiene per indicare le lingue Yuit-Yup'ik-Inuit nel loro insieme. In Canada si preferisce usare \"Inuit\". In Alaska si preferiscono \"Yup'ik, Inupiaq,\" o \"Inuit\", a seconda del popolo a cui ci si riferisce.\nClassificazioni.\nTradizionalmente le lingue eschimesi si dividono in \"Inuit\" e \"Yup'ik\" (o \"Yup'ik-Yuit\"). Ad ogni modo, anche se pu\u00f2 essere tecnicamente corretto sostituire il termine \"eschimese\" con \"Yup'ik\" in questa classificazione, ci\u00f2 non si pu\u00f2 accettare per la maggior parte delle lingue inuit. Inoltre la dicotomia siberiano-alaskiana sembra essere pi\u00f9 geografica che linguistica.\nLingue eschimo-aleutine\nSecondo \"Ethnologue\" la famiglia linguistica eschimo-aleutina \u00e8 cos\u00ec composta:\nLe eschimo-aleutine sono imparentate con le lingue amerinde, uno dei due gruppi linguistici nativi delle Americhe, che rappresenta la prima grande ondata migratoria dall'Asia in America. L'altro gruppo \u00e8 il na-dene (che include le lingue athabaska e poche altre lingue), il quale rappresenta la seconda ondata migratoria asiatica nel continente americano, che rispetto alla prima fu pi\u00f9 piccola e recente.\nConfronti lessicali.\nSegue una breve tabella di confronto lessicale nel vocabolario di base delle lingue appartenenti alla famiglia eschimo-aleutina (circa 60 parole). Si noti che gli spazi vuoti non implicano l'assenza di equivalente interlinguistico in una particolare lingua per descrivere quel concetto, piuttosto che la parola in questione \u00e8 formata da un'altra radice lessicale e non \u00e8 imparentata con altre parole della lista. Inoltre potrebbero verificarsi spostamenti di significato da una lingua all'altra e quindi il \"significato comune\" \u00e8 soltanto approssimativo. In alcuni casi la forma riportata si trova soltanto in alcuni dialetti della lingua in questione. Le forme sono riportate secondo l'ortografia latina laddove non specificato diversamente."}
{"id": "1096719", "revid": "110157", "url": "https://it.wikipedia.org/wiki?curid=1096719", "title": "Vys\u0161aja Liga 1996", "text": "La Vys\u0161aja Liga 1996 fu la quinta edizione della massima serie del campionato russo di calcio; vide la vittoria finale dello , al suo quarto titolo. Capocannoniere del torneo fu Aleksandr Maslov, calciatore del , con 23 reti.\nStagione.\nNovit\u00e0.\nDalla Vys\u0161aja Liga 1995 era stato retrocesso il , mentre dalla Pervaja liga 1995 erano stati promossi il , il e lo , portando il numero di squadre partecipanti da 16 a 18. Prima dell'inizio del campionato il ha cambiato denominazione in , lo ha cambiato denominazione in , la ha cambiato denominazione in .\nFormula.\nLe diciotto squadre partecipanti si sono affrontate in un girone all'italiana con partite di andata e ritorno per un totale di 34 giornate. La prima classificata al termine della stagione regolare era designata campione di Russia e ammessa in UEFA Champions League 1997-1998. Le squadre classificate al secondo e al terzo posto venivano ammesse in Coppa UEFA 1997-1998, con le ammissioni che sarebbero andate a scalare se la vincitrice della Coppa di Russia, ammessa in Coppa delle Coppe 1997-1998, avesse concluso il campionato nelle prime tre posizioni. Ulteriori tre posti vennero assegnati per la partecipazione alla Coppa Intertoto 1997. Le ultime tre classificate erano retrocesse in Pervaja liga.\nClassifica finale.\nLegenda:\nNote:\nSpareggio per il titolo.\nLo spareggio per il titolo \u00e8 stato disputato tra lo e l', che avevano concluso al primo posto a pari punti il campionato. Il titolo \u00e8 andato allo , vincitore per 2-1 grazie alle reti di Il'ja Cymbalar' al 27\u00ba minuto e di Andrej Tichonov all'84\u00ba minuto, mentre per l' \u00e8 andato a segno Anatolij Kani\u0161\u010dev all'88\u00ba minuto."}
{"id": "1096721", "revid": "27723", "url": "https://it.wikipedia.org/wiki?curid=1096721", "title": "Geradadda", "text": ""}
{"id": "1096724", "revid": "767487", "url": "https://it.wikipedia.org/wiki?curid=1096724", "title": "Love Stinks (album)", "text": "Love Stinks \u00e8 il dodicesimo album dei The J. Geils Band, uscito nel 1980."}
{"id": "1096726", "revid": "599013", "url": "https://it.wikipedia.org/wiki?curid=1096726", "title": "USS Massachusetts", "text": "Navi.\nSette navi della US Navy sono state battezzate Massachusetts, in onore del 6\u00ba Stato dell'Unione."}
{"id": "1096729", "revid": "26891", "url": "https://it.wikipedia.org/wiki?curid=1096729", "title": "Patrol Boat River", "text": ""}
{"id": "1096730", "revid": "767487", "url": "https://it.wikipedia.org/wiki?curid=1096730", "title": "Freeze Frame (The J. Geils Band)", "text": "Freeze Frame \u00e8 il dodicesimo album dei The J. Geils Band, pubblicato dall'etichetta discografica EMI America su LP (catalogo SOO-17062, 1A 064-400064) e CD (CDP 7 46014 2, 777 7 46014 2) nel 1981.\nSuccesso e classifiche.\nFu trascinato, soprattutto negli USA, dal grandissimo successo del primo singolo estratto, \"Centerfold\".\nTracce.\nL'album contiene un libretto con i testi dei brani.\nFormazione.\nAltri musicisti.\nSezione ottoni in A1 e B3 (arrangiata da Seth Justman): Randy Brecker, Ronnie Cuber, Lou Marini, Alan Rubin, George Young, Tom Melone\nCori in B1,B2,B3: Luther Van Dross, Fonzi Thornton, Cissy Houston, Tawatha Agee, Kenny Williams."}
{"id": "1096731", "revid": "112957474", "url": "https://it.wikipedia.org/wiki?curid=1096731", "title": "Gneo Papirio Carbone (console 85 a.C.)", "text": "Biografia.\nFiglio di Gneo Papirio Carbone console nel 113 a.C., fu a sua volta console per tre volte, nell'85, 84 e 82 a.C. Milit\u00f2 attivamente nelle file dei populares in funzione anti-sillana.\nNell'85 a.C. fu scelto da Lucio Cornelio Cinna come console collega e con Cinna si adoper\u00f2 attivamente per la costituzione di un esercito in quel di Ancona, esercito che avrebbe dovuto combattere contro i legionari di Silla usciti vincitori dalla prima guerra mitridatica. Con quest'obiettivo i due consoli furono rieletti anche l'anno successivo ma il progetto fall\u00ec con l'ammutinamento dei soldati che arrivarono a uccidere Cinna.\nDivenuto console per la terza volta nell'82 a.C., collega Gaio Mario il Giovane, Carbone fu il principale oppositore militare di Silla lungo le vicende della guerra civile, visto che subito dopo la sconfitta nella piana di Sacriporto, Mario il Giovane si rifugi\u00f2 dentro le mura di Preneste.\nDopo la battaglia di Porta Collina, che segn\u00f2 la definitiva sconfitta dei mariani, Carbone prima ripar\u00f2 in Africa poi sull'isola di Pantelleria, dove fu catturato da Pompeo Magno che lo trasse in catene nella prigione di Marsala, dove fu giustiziato, affrontando la morte e piangendo \"come una donna\"."}
{"id": "1096732", "revid": "767487", "url": "https://it.wikipedia.org/wiki?curid=1096732", "title": "Al Lowe", "text": "\u00c8 noto per il suo lavoro presso la Sierra On-Line e in particolare per lo sviluppo della serie \"Leisure Suit Larry\".\nAppassionato anche di musica, suona il sassofono fin da 13 anni e suona in una banda jazz e gestisce un sito \"Al Lowe's Humor Site\" e \"CyberJoke 3000\", una mailing list.\nBiografia.\nDopo aver svolto l'attivit\u00e0 di insegnante di musica nella scuola pubblica statunitense per 15 anni, Lowe decise di diventare programmatore e nel 1982 creo tre videogiochi per Apple II: \"Dragon's Keep\", \"Bop-A-Bet\", e \"Troll's Tale\". Sierra Entertainment compr\u00f2 i videogiochi e nel 1983 assunse Lowe come programmatore. I primi progetti di Lowe furono \"Winnie the Pooh in the 100-Acre Woods\", \"Donald Duck's Playground\", e \"The Black Cauldron\", tutti basati su propriet\u00e0 intellettuali della Disney.\nNel 1986 divent\u00f2 programmatore capo del progetto \"\" e \"Police Quest I\" oltre a creare diverse musiche per i videogiochi Sierra: e a partire dal 1987 cur\u00f2 lo sviluppo della serie \"Leisure Suit Larry\".\nDopo il successo di \"Larry\", di dedic\u00f2 ad altri videogiochi come ' e \"Torin's Passage\". Nel 1994 con la sua famiglia si trasfer\u00ec a Seattle e dal 1998 \u00e8 in pensione. In un'intervista del 2006 Lowe ha confermato lo sviluppo di un nuovo videogioco chiamato ' un'avventura grafica sviluppata dalla iBase Entertainment, una societ\u00e0 fondata da Lowe con Ken Wegrzyn. Nel dicembre 2006, la \"iBase Entertainment\" ha dichiarato cancellato il progetto \"Sam Suede\". In seguito all'abbandono del gioco Lowe ha espresso forti dubbi sul suo effettivo ritorno nel mondo dei videogiochi."}
{"id": "1096733", "revid": "287204", "url": "https://it.wikipedia.org/wiki?curid=1096733", "title": "Showtime!", "text": "Showtime! \u00e8 il quattordicesimo album dei J. Geils Band, uscito nel 1982."}
{"id": "1096734", "revid": "729019", "url": "https://it.wikipedia.org/wiki?curid=1096734", "title": "Castello di Dunluce", "text": "Il castello di Dunluce (\"Dunluce Castle\" in inglese, \"D\u00fan Libhse \"in gaelico) \u00e8 un maniero in rovina sulle scogliere della costa settentrionale dell'Antrim, in Irlanda del Nord. \u00c8 stato edificato su una superficie basaltica a picco sul mare, non lontano dalle cittadine di Portballintrae e Portrush. Il castello \u00e8 protetto dalla Northern Ireland Environment Agency, un'agenzia pubblica che si occupa della difesa e conservazione dei beni artistici e ambientali nordirlandesi.\nStoria.\nNel XIII secolo Richard \u00d3g de Burgh, secondo conte dell'Ulster, fece costruire il primo castello a Dunluce. Si trattava semplicemente di due torri di 9 metri di diametro.\nVerso la fine del XIII secolo, la famiglia McQuillan prese il controllo dell'area di Dunluce e del castello fino a che, dopo aver perso due grandi battaglie contro il clan dei MacDonald, cedettero a questi ultimi il controllo della regione.\nIn seguito il castello di Dunluce divenne la dimora del capo del clan dei MacDonnell di Antrim alleatosi con una nuova stirpe di MacDonald proveniente da Dunnyveg, in Scozia. Nel 1584, con la morte di James MacDonald, sesto capo del clan MacDonald di Antrim e Dunnyveg, la vallate di Antrim vennero occupate da Sorley Boy MacDonnell, uno dei suoi fratelli minori. Sorley Boy si impadron\u00ec del castello e lo ristruttur\u00f2 in base al tipico stile scozzese. Tra le altre cose, Sorley Boy giur\u00f2 fedelt\u00e0 alla regina Elisabetta I, e ci\u00f2 permetter\u00e0 a suo figlio Randal di essere nominato poi primo conte di Antrim dal re Giacomo I.\nQuattro anni dopo, il galeone \"Girona\" della marina spagnola affond\u00f2 a causa di una tempesta nelle acque davanti al castello. I MacDonnell si impadronirono del cannone dell'imbarcazione e vendettero il carico recuperato dal mare per pagare la ristrutturazione del castello.\nDunluce sar\u00e0 la dimora dei conti di Antrim fino all'impoverimento della famiglia MacDonnell, che raggiunse il suo culmine nel 1690, come conseguenza della Battaglia di Boyne. Durante il dominio dei MacDonnell, parte della cucina del castello collass\u00f2 in mare. Secondo una leggenda, solo uno sguattero presente nella stanza sopravvisse all'incidente, in quanto l'angolo della stanza in cui era seduto fu l'unico a non crollare in acqua. La moglie del proprietario si rifiut\u00f2 di vivere ancora nella struttura e da quel momento il castello fu abbandonato e molte sue parti vennero saccheggiate per poter costruire altri edifici nelle vicinanze."}
{"id": "1096736", "revid": "253269", "url": "https://it.wikipedia.org/wiki?curid=1096736", "title": "Sherry Stringfield", "text": "Biografia.\nDebutta nel 1989 nella soap opera \"Sentieri\" dove interpreta Blake Thorpe, ruolo che interpreter\u00e0 fino al 1992. Dal 1993 al 1994 interpreta Laura Kelly in \"NYPD - New York Police Department\", ex moglie di John Kelly (interpretato da David Caruso).\nNel 1994 interpreta la dottoressa Susan Lewis in \"E.R. - Medici in prima linea\", ruolo che l'ha resa celebre; dopo qualche anno abbandona la serie, per poi tornarvi nel 2001 ed abbandonarla definitivamente nel 2005; durante questo periodo ha partecipato ad un episodio crossover tra \"E.R.\" e \"Camelot - Squadra Emergenza\", interpretando sempre il ruolo della dottoressa Lewis.\nNel cinema ha recitato in film come \"Studio 54\" con Mike Myers e Ryan Phillippe, e in \"Autumn in New York\" con Richard Gere e Winona Ryder."}
{"id": "1096737", "revid": "110157", "url": "https://it.wikipedia.org/wiki?curid=1096737", "title": "Vys\u0161aja Liga 1995", "text": "La Vys\u0161aja Liga 1995 fu la quarta edizione della massima serie del campionato russo di calcio; vide la vittoria finale dello Spartak-Alania Vladikavkaz, al suo primo titolo. Capocannoniere del torneo fu Oleg Veretennikov, calciatore del Rotor Volgograd, con 25 reti.\nStagione.\nNovit\u00e0.\nDalla Vys\u0161aja Liga 1994 erano stati retrocessi la e il , mentre dalla Pervaja liga 1994 erano stati promossi il e il . Prima dell'inizio del campionato lo ha cambiato denominazione in , mentre il ha cambiato denominazione in .\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. Venne introdotta per la prima volta l'assegnazione dei tre punti per la vittoria di una partita. La prima classificata al termine della stagione regolare era designata campione di Russia e ammessa in UEFA Champions League 1996-1997. Le squadre classificate dal secondo al quinto posto venivano ammesse in Coppa UEFA 1996-1997, con le ammissioni che sarebbero andate a scalare se la vincitrice della Coppa di Russia, ammessa in Coppa delle Coppe 1996-1997, avesse concluso il campionato nelle prime cinque posizioni. L'ultima classificata era retrocessa in Pervaja liga, in vista dell'aumento del numero di squadre da 16 a 18.\nClassifica finale.\nLegenda:\nNote:"}
{"id": "1096740", "revid": "287204", "url": "https://it.wikipedia.org/wiki?curid=1096740", "title": "Rene Adler", "text": ""}
{"id": "1096741", "revid": "1305772", "url": "https://it.wikipedia.org/wiki?curid=1096741", "title": "Manlio Aquillio", "text": "Manlio Aquillio (latino: Manlius Aquillius) \u00e8 il nome di due consoli della Repubblica romana, padre e figlio:"}
{"id": "1096742", "revid": "56620", "url": "https://it.wikipedia.org/wiki?curid=1096742", "title": "Trilogia del milieu", "text": "La trilogia del milieu \u00e8 un termine che designa tre film noir-poliziotteschi diretti da Fernando Di Leo tra il 1972 ed il 1973.\nLe pellicole facenti parte della trilogia sono:\nCaratteristiche della trilogia.\nI tre film sono molto duri e violenti. \"Milano calibro 9\" e \"La mala ordina\" sono ambientati a Milano, ma la citt\u00e0 viene mostrata in maniera differente nei due film. Grigia e cupa nel primo, primaverile e solare nel secondo. \"Il boss\" invece \u00e8 ambientato in una Palermo notturna che si fa fatica a riconoscere.\n\"Milano calibro 9\" \u00e8 un film senza speranza, \"La mala ordina\" mostra pi\u00f9 ironia e ha un finale pi\u00f9 \"lieto\", mentre \"Il boss\" \u00e8 sicuramente il film pi\u00f9 cinico e nichilista della trilogia, ed ebbe dei problemi con la censura, in quanto l'allora ministro dei rapporti col parlamento, il democristiano Giovanni Gioia denunci\u00f2 Di Leo, perch\u00e9 riconobbe il suo nome (insieme a quelli di Tommaso Buscetta e Salvo Lima), in un dialogo del film riguardante alcuni mafiosi. All'ultimo momento per\u00f2 Gioia ritir\u00f2 la denuncia.\nQuesti tre film sono molto amati dal regista Quentin Tarantino, che ha dichiarato di essersi ispirato ai due scagnozzi de \"La mala ordina\" per creare le figure di Jules Winnfield e Vincent Vega, i due gangster del suo film \"Pulp Fiction\"."}
{"id": "1096743", "revid": "530538", "url": "https://it.wikipedia.org/wiki?curid=1096743", "title": "Manlio Aquilio (console 129 a.C.)", "text": ""}
{"id": "1096744", "revid": "110157", "url": "https://it.wikipedia.org/wiki?curid=1096744", "title": "You're Gettin' Even While I'm Gettin' Odd", "text": "You're Gettin' Even While I'm Gettin' Odd \u00e8 il quindicesimo album dei The J. Geils Band, uscito nel 1984."}
{"id": "1096746", "revid": "530538", "url": "https://it.wikipedia.org/wiki?curid=1096746", "title": "Manlio Aquilio (console 101 a.C.)", "text": ""}
{"id": "1096750", "revid": "2000766", "url": "https://it.wikipedia.org/wiki?curid=1096750", "title": "Wolfgang G\u00fcllich", "text": "Ha praticato l'arrampicata in falesia e le vie lunghe.\n\u00c8 considerato uno dei pi\u00f9 importanti arrampicatori della storia di questo sport, avendo contribuito costantemente all'innalzamento del grado di difficolt\u00e0 delle vie d'arrampicata. A lui sono attribuiti il primo 8b, \"Kanal im R\u00fccken\" nel 1984, il primo 8b+, \"Punks in the Gym\" nel 1985, il primo 8c, \"Wallstreet\" nel 1987 e il primo 9a, Action directe nel 1991. \u00c8 scomparso nel 1992, nel pieno della sua attivit\u00e0 sportiva, a causa di un incidente stradale.\nBiografia.\nSin da giovanissimo la passione per l'arrampicata lo port\u00f2 ad affrontare numerose ascensioni di notevole difficolt\u00e0, soprattutto nelle montagne del Palatinato. Fu subito un grande rivoluzionario nel campo dell'arrampicata, la quale grazie a lui, evolse sempre pi\u00f9 in disciplina sportiva, piuttosto che in \"lotta contro la montagna\", come fino alla fine degli anni settanta era considerata in gran parte dell'Europa.\nA 16 anni fece la prima ascensione in arrampicata libera del Jubil\u00e4umsriss, VII-, obbligando i club alpini tedeschi a prendere atto dei cambiamenti che si prefiguravano nell'alpinismo moderno. In particolar modo, lo stile di arrampicata pulito, senza l'aiuto di mezzi artificiali per l'ascensione, e l'introduzione di chiodi ad espansione lungo le vie, furono alla base della lotta ideologica alla quale prese parte G\u00fcllich, ed alla quale parteciparono poi numerosi alpinisti di tutto il mondo. Inoltre il giovane Wolfgang, col progredire della tecnica, fu uno dei primi a comprendere l'importanza di un allenamento mirato e scrupoloso, atto a sviluppare capacit\u00e0 del tutto fuori dal comune e necessarie per l'arrampicata su gradi elevati. Il suo libro \"Arrampicata sportiva. Tecnica, Tattica e Allenamento\", \u00e8 ancora oggi un testo di riferimento in tale campo.\nApr\u00ec numerose vie sia in Europa, in particolare tra l'Elbsandsteingebirge ed il Frankenjura, sia nel tempio dell'arrampicata americano, la \"Yosemite Valley\" nel Parco nazionale di Yosemite, dove resta memorabile la prima ascensione in \"free solo\" (senza corda) di \"Separate Reality\", un tetto di 6 metri di larghezza a 200 metri dal suolo.\nFamose vie da lui aperte furono \"Kanal im R\u00fccken\" 8b, \"Punks in the Gym\" 8b+, \"Amadeus Schwarzenegger\" 8a+, \"Wallstreet\" 8c, ed infine \"Action directe\", il primo 9a della storia.\nFu anche pioniere dell'arrampicata sportiva ad alta quota, grazie alle vie di estrema difficolt\u00e0 aperte in Karakorum sulle Torri di Trango, \"Eternal Flame\", ed in Patagonia sulle Torri del Paine, \"Riders on the Storm\", entrambe dedicate a due famose canzoni.\nParticolare esperienza della sua vita fu il ruolo di controfigura nel film \"Cliffhanger - L'ultima sfida\", durante il quale strinse amicizia con l'attore Sylvester Stallone e con l'altro fenomeno delle pareti Ron Kauk.\nWolfgang mor\u00ec prematuramente a 31 anni a causa di un incidente stradale causato da un colpo di sonno. Il suo contributo allo sviluppo dell'arrampicata moderna viene ricordato da numerosi grandi climber di tutto il mondo."}
{"id": "1096751", "revid": "767487", "url": "https://it.wikipedia.org/wiki?curid=1096751", "title": "Picnic (film)", "text": "Picnic \u00e8 un film del 1955 diretto da Joshua Logan, tratto dalla piece omonima di William Inge.\nSi tratta della seconda regia cinematografica di Logan, a distanza di ben diciassette anni dal film d'esordio, \"Ho ritrovato il mio amore\" (1938).\nTrama.\nL'affascinante vagabondo Hal Carter arriva in una piccola citt\u00e0 di provincia del Kansas, poco prima del picnic di commemorazione del Labor Day. Sta cercando Alan, un vecchio compagno di college, figlio di un imprenditore di successo, con l'intenzione di chiedergli un posto di lavoro nella grande impresa paterna.\nAiutato da Helen Potts, un'anziana e gentile signora che lo impiega con qualche lavoretto in giardino, Hal fa ben presto la conoscenza con Madge, una giovane ragazza che vive l\u00ec vicino assieme alla madre e alla sorella minore Millie. Madge \u00e8 la bella del paese, corteggiata da tutti. La madre la spinge verso Alan, perch\u00e9 di ottima famiglia, sentendo la responsabilit\u00e0 di dover provvedere alle figlie e di aiutarle a costruirsi un futuro sapendo che, con la sua bellezza, Madge pu\u00f2 puntare in alto, ma la giovane, anche uscendo regolarmente con Alan, non ne \u00e8 davvero innamorata.\nIl picnic lungo le rive del fiume \u00e8 l'evento centrale della giornata, attorno al quale ruotano tutte le attivit\u00e0 e tutte le relazioni del paese. Madge ci va con Alan; Hal si offre di accompagnare la giovane Millie; Rosemary, un'insegnante zitella e pretenziosa, ci va con Howard, un negoziante di mezza et\u00e0. Giochi e sfide, canti e balli, attrazioni e concorsi di bellezza animano la festa.\nCon la sua energia e la sua disinvoltura, Hal attira l'attenzione di tutte le donne presenti: l'adolescente Millie, la matura Rosemary, e soprattutto Madge; e scatena dinamiche impreviste, chiarimenti emotivi, corto-circuiti drammatici, come se la sua presenza magnetica facesse cadere le finzioni sociali e i giochi di ruolo e facesse emergere la vera natura delle persone. All'apice della crisi, Madge bacia Hal. Comprendendo che la ragazza \u00e8 attratta da Hal, Alan si infuria con l'amico.\nAl termine della festa Rosemary trova il coraggio di forzare Howard a vincere l'inerzia e a sposarla. Alan rinfaccia al padre la sua freddezza e la sua disistima per lui. Hal rivede Madge, per persuaderla ad andare con lui. Lei inizialmente rifiuta, anche se \u00e8 perdutamente innamorata dell'uomo; ma poi la sorellina Millie la convince a raggiungere il suo amato. La madre prova inutilmente a trattenerla, ma Madge ha deciso di seguire il proprio cuore e parte con l'autobus, lasciando il paese e le tensioni palpabili che l'arrivo di Hal hanno fatto emergere.\nMusica.\nIl direttore musicale della Columbia, Morris Stoloff, realizz\u00f2 un \"medley\" tra \"Moonglow\", nota anche come \"Moonglow and Love\", una canzone popolare del 1933 con musica di Will Hudson e Irving Mills e il brano \"Theme from Picnic\", una canzone di successo composta da George Duning e Steve Allen. Il brano \u00e8 stato usato nella famosa scena di danza tra Holden e Novak.\nRiconoscimenti.\nNel 2002 l'American Film Institute l'ha inserito al 59\u00ba posto della lista dei cento migliori film sentimentali del cinema statunitense."}
{"id": "1096752", "revid": "62004", "url": "https://it.wikipedia.org/wiki?curid=1096752", "title": "Metalurg Zaporizhzhya", "text": ""}
{"id": "1096753", "revid": "633110", "url": "https://it.wikipedia.org/wiki?curid=1096753", "title": "Struttura della Regia Aeronautica", "text": "Struttura gerarchica della R.A..\nLa struttura gerarchica dei reparti di volo della Regia Aeronautica vari\u00f2 nei diversi periodi storici ma in generale era cos\u00ec suddivisa:\nInizi.\nCon il regio decreto del 28 marzo 1923 n. 645 tutte le forze aeree del Regno vennero unificate sotto la Regia Aeronautica che divenne terza forza armata nazionale, dopo Regio Esercito e Regia Marina.\n1\u00ba maggio 1923.\nLa Regia Aeronautica era cos\u00ec suddivisa:\nAl momento della costituzione il Comando aveva in forza 23 squadriglie, 10 da caccia, 3 da bombardamento e 10 da ricognizione. Nel dicembre del 1924 le squadriglie aumenteranno a 75, mentre nel novembre del 1925 arriveranno a 92.\nAl 1\u00ba maggio del 1923 la struttura degli stormi di volo era la seguente:\n4 maggio 1925.\nCon il regio decreto del 2 aprile 1925 n.496 viene istituita la carica di \"capo di stato maggiore dell'Aeronautica\". Con il regio decreto del 4 maggio 1925 n.627 si defin\u00ec ulteriormente la struttura della Regia Aeronautica:\nCon il regio decreto del 30 agosto del 1925 n.1513 il Commissariato per l'Aeronautica viene portato a ruolo di Ministero dell'Aeronautica.\nR.A. durante la guerra di Abissinia.\nPer organizzare le forze aeree per la Guerra d'Etiopia, il 1\u00ba febbraio 1935 fu costituito il Comando aeronautica dell'Africa orientale italiana di Asmara sotto il generale Ferruccio Ranza.\nIl 25 febbraio 1935 nasce il 7\u00ba Stormo di Mogadiscio.\nIl 6 settembre 1935 nasce la III Brigata aerea di Asmara.\nNell'ottobre 1935 vi erano anche il IV Gruppo di Asmara ed il XXVII Gruppo di Assab.\nNel novembre 1935 c'\u00e8 anche l'8\u00ba Stormo di Gura (Eritrea) con il XXVIII Gruppo di Assab.\nIl 10 dicembre 1935 nasce la Brigata aerea mista dell'Aviazione della Somalia italiana di Mogadiscio.\nA Massaua il 16 dicembre arriva il 9\u00ba Stormo che diventa operativo dal 21 dicembre ed il 20 dicembre il 14\u00ba Stormo che diventa operativo dal 27 dicembre.\nIl 12 gennaio 1936 nasce la Brigata aerea da bombardamento di Gura.\nIl 15 gennaio 1936 nasce lo Stormo aeroplani da ricognizione tattica di Macall\u00e8.\nR.A. in Africa Orientale Italiana.\nNell'ambito dell'Africa Orientale Italiana il 3 agosto 1936 nasce il Comando settore aeronautico est di Dire Daua.\nIl 1\u00ba ottobre 1936 nascono il Comando settore aeronautico nord di Asmara ed il Comando settore aeronautico sud di Mogadiscio.\nIl 1\u00ba maggio 1937 nasce il Comando settore aeronautico ovest di Addis Abeba.\nDurante la seconda guerra mondiale.\nLa Regia Aeronautica, all'entrata in guerra, era divisa sul territorio in regioni aeree chiamate zone aeree territoriali (Z.A.T.). Con la mobilitazione del 1940 queste divennero squadre aeree (SQ.A.). Il gruppo di volo generalmente era dotato di un unico modello di aeromobile, potevano fare eccezione i periodi di passaggio da un velivolo ad un altro. Vi erano 10 quartier generali + 3 specialit\u00e0 (Aviazione Ausiliaria per l'Esercito, Aviazione Ausiliaria per la Marina e Comando Servizi Aerei Speciali). In seguito vennero creati i quartier generali Aeronautica della Tunisia e Aeronautica della Provenza.\nL'elenco dei quartier generali e l'ordine di battaglia al 10 giugno del 1940 e ai primi di settembre del 1943 era:\nSpecialit\u00e0 al 10 giugno del 1940 e ai primi di settembre del 1943:\nI quartier generali creati successivamente furono:\nIn aggiunta vennero create delle unit\u00e0 operative quali:"}
{"id": "1096756", "revid": "599013", "url": "https://it.wikipedia.org/wiki?curid=1096756", "title": "Qbc", "text": ""}
{"id": "1096758", "revid": "599013", "url": "https://it.wikipedia.org/wiki?curid=1096758", "title": "Qdf", "text": ""}
{"id": "1096760", "revid": "599013", "url": "https://it.wikipedia.org/wiki?curid=1096760", "title": "Qdu", "text": ""}
{"id": "1096762", "revid": "599013", "url": "https://it.wikipedia.org/wiki?curid=1096762", "title": "Qho", "text": ""}
{"id": "1096763", "revid": "14214", "url": "https://it.wikipedia.org/wiki?curid=1096763", "title": "Desaf\u00edo Espa\u00f1ol", "text": ""}
{"id": "1096765", "revid": "228587", "url": "https://it.wikipedia.org/wiki?curid=1096765", "title": "Qpg", "text": ""}
{"id": "1096766", "revid": "729019", "url": "https://it.wikipedia.org/wiki?curid=1096766", "title": "Neuroborreliosi", "text": "Per neuroborreliosi si intende l'estensione al sistema nervoso centrale della malattia infettiva causata da batteri a forma di spirocheta appartenenti al genere Borrelia, come la Borrelia burgdorferi (agente della Malattia di Lyme), la Borrelia recurrentis (agente della Febbre ricorrente e della \"malattia dei giovani porcari\"), ed altre specie del genere borrelia.\nIl dibattito sul nome.\nNella storia della medicina, la sifilide \u00e8 stata definita \"il grande imitatore\" per la possibilit\u00e0 di presentarsi con una grande variet\u00e0 di sintomi e sindromi, che possono essere attribuiti a diverse malattie neurologiche o ad esiti neurologici di malattie sistemiche, (oltre al classico e patognomonico tabe dorsale). Attualmente molti neuroscienziati stanno applicando la definizione alla borreliosi. Tra queste affezioni e sintomi, pi\u00f9 o meno frequenti in corso di malattia di lyme e/o neuroborreliosi si segnalano:\nDiagnosi.\nIl metodo pi\u00f9 affidabile per diagnosticare la malattia di Lyme, \u00e8 l'esame clinico eseguito da un medico o da un neurologo esperto, che prende in considerazione i sintomi, la storia clinica, e la possibile esposizione alle zecche in un'area endemica.\nAlcuni studiosi dichiarano che i medici che per la diagnosi si attengono strettamente ai criteri basati sulla definizione del CDC di Atlanta commettono un errore per omissione, dal momento che lo stesso CDC dichiara esplicitamente che questa definizione \u00e8 intesa soltanto per scopi di sorveglianza sanitaria, e \"non significa che debbano essere per forza utilizzati nella diagnosi clinica.\"\nL'arrossamento dermatologico duro o \"esantema ad occhio di bue\" noto come eritema migrante, \u00e8 considerato sufficiente per fare diagnosi di malattia di Lyme (ma non avviene in tutti i casi, dura pochi giorni e pu\u00f2 avvenire in zone poco visibili del corpo, oppure pu\u00f2 essere del tutto dimenticato in una malattia neurologica che si caratterizza dalla comparsa dopo anni, in aggiunta dalla smemoratezza nei pazienti) e deve indurre il medico ad eseguire una immediata ed intensa terapia antibiotica senza alcun ulteriore test diagnostico.\nIn effetti a causa dell'indiscusso alto tasso di falsi negativi durante il primo stadio della malattia (prima che una risposta anticorpale sufficiente sia stata elaborata dall'organismo del paziente), si consiglia di non eseguire affatto i test diagnostici sul sangue del paziente che presenta macchie riferibili al cosiddetto eritema migrante del Lyme.\nDal punto di vista didattico e come semplificazione a somiglianza di quello che avviene nella sifilide, la diffusione neurologica era stata collegata al \"terzo stadio\" della borreliosi. Osservazioni negli animali, ed alcuni sintomi come la cefalea ed il meningismo, indicano che la diffusione alle meningi ed al liquor pu\u00f2 essere precoce, avvenendo addirittura nei primi mesi di malattia. A somiglianza della sifilide, nascondendosi nel sistema nervoso centrale e nel liquido sinoviale, la Borrelia ha la capacit\u00e0 di sfuggire al sistema immunitario ed alla terapia antibiotica, e probabilmente ha la capacit\u00e0 di slatentizzarsi anche dopo decenni di apparente guarigione.\nNello stato tardivo la Lyme disease \u00e8 spesso difficile da diagnosticare a causa della multiforme presentazione che pu\u00f2 mimare i sintomi di molte affezioni o di altre malattie molto pi\u00f9 note. Per questa ragione la malattia di Lyme \u00e8 stata definita da alcuni ricercatori il nuovo \"grande imitatore\". La malattia di Lyme nelle sue manifestazioni sistemiche (che possono o no accompagnarsi alla neuroborreliosi) pu\u00f2 essere misdiagnosticata come sclerosi multipla, artrite reumatoide, fibromialgia, sindrome da fatica cronica), ed altri malattie autoimmunitarie ed a malattie neurodegenerative, che causano confusione, fanno che l'infezione non venga trattata e le consentono di diffondersi ed invadere vari organi e tessuti.\nAll'inverso alcune di queste condizioni possono essere diagnosticate erroneamente come malattia di Lyme (o neuroborreliosi), a causa dell'ampio spettro di sintomi riscontrabili nelle borreliosi (sintomi che variano anche a causa delle varianti spirochetali in ogni continente), i problemi riguardanti la scarsa sensibilit\u00e0 o la mancanza di specificit\u00e0 dei test sierologici attualmente disponibili, o (grave problema diagnostico) per la leggerezza dei medici nel voler far subito diagnosi di malattia di Lyme, appena vi sia una storia di esposizione al contagio da zecche, in un paziente che cela un'altra malattia nella sua fase iniziale oppure particolarmente difficile da diagnosticare.\nSierologia.\nI test di laboratorio serologici pi\u00f9 ampiamente disponibile ed impiegati sono il Western blot e l'ELISA. Nel protocollo a due fasi consigliato dal CDC in accordo alla loro \"case definition\", bisogna eseguire il test ELISA per primo, e se viene trovato un livello di reattivit\u00e0 a diluizioni considerate positive o equivoche, si esegue un Western blot per confermare la diagnosi. .\nComunque, studi di rilevanza internazionale mostrano che il Western blot (che cerca le IgM) ha una specificit\u00e0 del 94-96% per pazienti con sintomi che suggeriscono la Lyme disease in seguito ad infezione da Borrelia burgdorferi.\nSono stati ampiamente riferiti risultati dei test falsamente negativi, sia nella malattia di Lyme iniziale che in quella tardiva. I falsi negativi possono verificarsi per un vasto numero di ragioni, che includono la \"cross reaction\" rispetto ad altre infezioni comecitomegalovirus e virus dell'herpes simplex (tipo 2).\nReazione a catena della polimerasi (PCR).\nI test che si avvalgono della reazione a catena della polimerasi (PCR) per la diagnosi della malattia di Lyme possono essere disponibili ai pazienti in alcuni paesi. I test basati sulla PCR cercano di rilevare il materiale genetico (DNA) delle spirochete della malattia di Lyme, mentre i test Western blot ed ELISA cercano la risposta dell'organismo, sotto forma di anticorpi contro il batterio. I test con la PCR sono raramente suscettibili agli errori di falso positivo ma spesso mostrano risultati falsamente negativi. L'affidabilit\u00e0 clinica di massa della PCR \u00e8 ancora messa in dubbio. Il basso numero di spirochete nei campioni di tessuto nell'organismo e nei fluidi biologici \u00e8 una delle ragioni per le quali \u00e8 difficile dimostrare l'infezione attiva da Borrelia burgdorferi tramite la PCR, specialmente nello stadio tardivo della malattia.\nCon l'eccezione degli esami PCR, attualmente non vi sono metodologie pratiche per rilevare la presenza del microorganismo, dal momento che gli studi sierologici cercano soltanto gli anticorpi contro la borrelia. Alti titoli anticorpali sia di immunoglobulina G (IgG) o di immunoglobulina M (IgM) contro gli antigeni della Borrelia sono indicativi di infezione in atto, ma titoli bassi possono causare incertitudine. Gli anticorpi IgM possono residuare dopo l'infezione iniziale, e gli anticorpi IgG possono rimanere per anni.\nI test Western, ELISA e PCR possono essere effettuati sia sul sangue sul sangue venoso oppure sul fluido cerebrospinale (CSF) tramite la puntura lombare. Anche se la puntura lombare pu\u00f2 aiutare a fare una diagnosi pi\u00f9 definita, la cattura di antigeni nel liquor cerebrospinale e pi\u00f9 elusiva, dal momento che lo CSF mostra risultati positivi soltanto nel 10-30% dei pazienti sottoposti a coltura. La diagnosi di infezione neurologica da Borrelia non dovrebbe essere esclusa solamente sulla base di esami CSF di routine o in base alla negativit\u00e0 degli anticorpi nel liquor. Un responso negativo ottenuto con questi metodi non pu\u00f2 escludere del tutto la malattia di Lyme. Comunque, un risultato positivo pu\u00f2 confermare la diagnosi iniziale di neuroborreliosi oppure il fallimento di un trattamento nell'eradicare la malattia, indipendentemente dai risultati dei test anticorpali.\nAltri test.\nNuovi test sono allo studio per l'impiego clinico commerciale, che si avvalgono del test di trasformazione dei linfociti, (aka LTT-MELISA), e la microscopia a fuoco flottante (FFM), che sembrano pi\u00f9 promettenti nella possibilit\u00e0 di fornire dei risultati meno equivoci rispetto ai test standard oggi in commercio.\nAnche la Citokina CXCL13 potrebbe essere un marker nel liquor cerebrospinale per scovare la neuroborreliosi.\nLa biopsia della pelle, ed il successivo analisi al microscopio ottico dopo specifiche colorazioni, pelle che viene prelevata dalle zone del corpo dove si sviluppa l'eritema emigrante, oppure dove ci sono lesioni a tipo morfea (ma nelle parti esposte de corpo, e spesso si associa a depressione psichica), alla acrodermatite atrofica, oppure in altre simili al girodito, e possono essere utili nel confermare l'infezione da Borrelia, ma di solito si effettuano in centri di ricerca e non sono abitualmente adoperate nella pratica clinica.\nImaging radiologico.\nL'imaging SPECT viene utilizzato per rilevare un'eventuale ipoperfusione cerebrale, indicativa della encefalite di Lyme nel paziente. La SPECT non \u00e8 uno strumento diagnostico di per stessa, ma \u00e8 un metodo utile per determinare la funzione cerebrale.\nNei pazienti con neuroborreliosi spesso si verifica una ipoperfusione cerebrale della corteccia frontale, dei gangli della base e di altre strutture della corteccia cerebrale. In circa il 70% dei pazienti cronici con malattia di Lyme cronica che presentano sintomi cogntivi, le scansioni SPECT cerebrali tipicamente mostrano un pattern di ipoperfusione globale, con una distribuzione eterogenea attraverso la sostanza bianca. Questo pattern non \u00e8 definito o specifico della neuroborreliosi di per s\u00e9 stessa, dal momento che avviene in altre sindromi del sistema nervoso centrale (SNC) come nella encefalopatia da HIV, nelle encefalopatie virali, nell'abuso cronico di cocaina, e nelle vasculiti. Il \"pattern\" che si riscontra nei pazienti con Lyme \u00e8 diverso da quello che si pu\u00f2 osservare nei controlli normali oppure nei pazienti con depressione psichica o demenza di Alzheimer.\nRisonanza magnetica nella neuroborreliosi.\nSi riscontrano anomalie encefaliche alla risonanza magnetica, sia nella fase precoce che in quella tardiva della Lyme disease. Gli scans MRI eseguiti nei pazienti con neuroborreliosi possono evidenziare lesioni puntate della sostanza bianca nelle immagini pesate a T2, simili a quelle che si vedono in malattie demielinazzanti o in disordini infiammatori come la sclerosi multipla, il lupus eritematoso sistemico (LES), o in malattie cerebrovascolari. Sono anche stati associati alla malattia di Lyme cerebrale, alcuni casi di atrofia cerebrale e di neoplasie del tronco encefalico.\nQualsiasi patologia diffusa della sostanza bianca pu\u00f2 danneggiare le connessioni ubiquitarie della sostanza grigia e pu\u00f2 essere la causa dei deficit nell'attenzione, memoria, abilit\u00e0 visuospaziali, cognizione complessa e stati emotivi.\nLe patologie della sostanza bianca hanno un maggiore potenziale di recupero rispetto alle degenerazioni della sostanza grigia, forse perch\u00e9 la perdita di neuroni \u00e8 meno comune. Ad esempio si pu\u00f2 verificare una remissione spontanea nella sclerosi multipla, e nella neuroborreliosi, dopo trattamento antibiotico, \u00e8 stata riscontrata una risoluzione della iperdensit\u00e0 (alla RM) della sostanza bianca.\nBioterrorismo.\nIl batterio in questione \u00e8 un ottimo agente per azioni di bioterrorismo piuttosto subdole, dato che provoca una malattia molto simile ad una forte e protratta influenza, accompagnata da artralgie, forte cefalea, stato confusionale, spossatezza e disturbi della memoria e della personalit\u00e0. La malattia ha una forte tendenza a diventare recidivante, a resistere alla terapia con penicillina (anche ad alte dosi), provocare artralgie, disturbi del ritmo e della conduzione cardiaci e sindromi a tipo depressivo o addirittura psicosi.\nSecondo alcuni ricercatori la storia della malattia di Lyme e della sua scoperta nella cittadina di Old Lyme sarebbe incompleta senza la conoscenza dei decenni di ricerca militare sui batteri del genere Borrelia e la sua possibile associazione con le armi biologiche, dal momento che da decenni, ricercatori militari cercano metodi a basso costo per danneggiare o diminuire la produttivit\u00e0 di intere popolazioni.\nStudi giapponesi durante la seconda guerra mondiale.\nLa scrittrice inglese Elena Cook riferisce che batteri del genere Borrelia siano stati utilizzati da ricercatori giapponesi delle armi biologiche, arruolati nell'Unit\u00e0 731, che conduceva esperimenti su prigionieri vivi in Manciuria. Dopo la guerra, gli scienziati giapponesi attivi nel campo delle armi biologiche ricevettero l'immunit\u00e0 dall'accusa di\ncrimine di guerra e vennero trasferiti negli Stati Uniti dove continuarono le loro ricerche.\nSecondo l'ufficiale giudiziario americano John Loftus, i ricercatori nazisti della guerra biologica, tra questi Erich Traub, vennero arruolati nell'operazione top secret governativa americana Operation Paperclip, e tra i vari esperimenti, hanno condotto test con zecche ed una variet\u00e0 di altre armi biologiche comuni nella Plum Island, che si trova a poche miglia dal lato opposto di un basso canale navigabile naturale, di fronte alla localit\u00e0 di Old Lyme nel Connecticut, dove nel corso degli anni ottanta si verific\u00f2 per la prima volta la malattia di Lyme.\nIl centro militare USA di Plum Island, di fronte a Old Lyme.\nI direttori del laboratorio di Plum Island hanno dichiarato a Michael Carroll (autore del libro \"Lab 257: The Disturbing Story of the Government's Secret Germ Laboratory\"), che mantenevano colonie della zecca dura \"Amblyomma americanum\", un noto vettore della Borrelia Lonestari, sulla Plum Island. Carroll racconta di testimoni oculari che affermano che animali infetti da questa malattia vengono tenuti in recinti aperti nella Plum Island.\nPrima che venisse identificata la malattia di Lyme (che scoppi\u00f2 come malattia epidemica locale negli anni ottanta), un lavoro del Department of Defense americano del 1976, scritto da Jay Sanford, aveva il titolo \u201cThe Biology of Parasitic Spirochetes,\u201d e metteva in risalto \"la ben nota abilit\u00e0 della borrelia, specialmente i sottotipi trasmessi da zecche, nel persistere nel cervello e nell'occhio, durante la remissione risultante dal trattamento con arsenico o con penicillina, oppure addirittura dopo l'apparente cura.\"\nSi dice che nel 1980, l'entomologo Dr. Richard Endris, abbia nutrito circa 200.000 zecche (con eso-scheletro duro e morbido), in allevamenti di zecche sulla Plum Island, raccogliendole di persona da localit\u00e0 di tutto il mondo, anche lontanissime, come il Camerun in Africa. In una nota a pi\u00e8 di pagina del libro \"Lab 257\", Carroll osservava che Endris, mentre si trovava sotto contratto con il laboratorio dello US Army lab di Fort Detrick, nel 1987 aveva anche condotto esperimenti nella Plum Island, utilizzando le mosche della sabbia come vettori della malattia fatale Leishmaniosi. Carroll sostiene che questi lavori siano stati condotti in segreto, con poche precauzioni di sicurezza.\nRicerca militare.\nNel 2005, la Associated Press rifer\u00ec che il National Institute of Health (NIH) americano aveva inserito la malattia di Lyme tra i potenziali agenti utilizzabili come agenti per il bioterrorismo, e rifer\u00ec che batteri e vettori venivano studiate nei BSL-4 (i laboratori a massima sicurezza). In seguito lo stesso NIH cancell\u00f2 la Lyme disease dalla sua lista di armi biologiche, adducendo un errore tipografico.\nPer molte decadi, l'ambiente storico dei ricercatori sulla malattia di Lyme, sui test diagnostici ed i protocolli terapeutici ha incluso molti esperti di armi biologiche.\nPer coincidenza, molti scienziati che hanno stabilito le linee guida per il trattamento e test diagnostico del Lyme negli USA, hanno una lunga storia come studiosi delle armi biologiche e del bioterrorismo, e molti hanno ricevuto lucrativi contributi statali riguardo alle \"bioweapons\", che alcuni osservatori della comunit\u00e0 \"International Lyme and Associated Disease Society\" (ILADS) sentono come un conflitto d'interessi nello sviluppo di terapie efficaci e nello sviluppo di test diagnostici accurati per le decine di migliaia di individui negli Stati Uniti e nel mondo, che attualmente sono affetti dall'infezione cronica, o che si trovano nello stadio tardivo della malattia di Lyme.\nAd esempio, nel 2003, il ricercatore Mark Klempner venne nominato a capo di un centro di ricerche a massima sicurezza (costato 1,6 bilioni di dollari), situato nella Boston University. Nel 2004, uno dei primi ricercatori sul Lyme, Jorge Benach venne scelto come il beneficiario di un fondo di ricerca di 3 milioni di dollari, e nel 2005, un altro grande ricercatore storico sul Lyme, Alan Barbour venne nominato a capo di un complesso multi-milionario per ricerche di \"biowarfare\", nella University of California Irvine."}
{"id": "1096769", "revid": "599013", "url": "https://it.wikipedia.org/wiki?curid=1096769", "title": "Qsf", "text": ""}
{"id": "1096779", "revid": "31069", "url": "https://it.wikipedia.org/wiki?curid=1096779", "title": "Pia, come la canto io", "text": ""}
{"id": "1096780", "revid": "108763822", "url": "https://it.wikipedia.org/wiki?curid=1096780", "title": "Kuukuluup Tasia", "text": "Il Kuukuluup Tasia (danese: Nordbos\u00f8) \u00e8 un lago della Groenlandia. Si trova a 660\u00a0m sul mare, a 61\u00b023'N 45\u00b021'O; appartiene al comune di Kujalleq."}
{"id": "1096782", "revid": "599013", "url": "https://it.wikipedia.org/wiki?curid=1096782", "title": "Rac", "text": ""}
{"id": "1096785", "revid": "599013", "url": "https://it.wikipedia.org/wiki?curid=1096785", "title": "Rak", "text": ""}
{"id": "1096788", "revid": "1305772", "url": "https://it.wikipedia.org/wiki?curid=1096788", "title": "RAZ", "text": ""}
{"id": "1096790", "revid": "599013", "url": "https://it.wikipedia.org/wiki?curid=1096790", "title": "Rba", "text": ""}
{"id": "1096793", "revid": "834", "url": "https://it.wikipedia.org/wiki?curid=1096793", "title": "Rbd", "text": ""}
{"id": "1096794", "revid": "599013", "url": "https://it.wikipedia.org/wiki?curid=1096794", "title": "Rbg", "text": ""}
{"id": "1096797", "revid": "599013", "url": "https://it.wikipedia.org/wiki?curid=1096797", "title": "Rbm", "text": ""}
{"id": "1096800", "revid": "599013", "url": "https://it.wikipedia.org/wiki?curid=1096800", "title": "Rbr", "text": ""}
{"id": "1096803", "revid": "599013", "url": "https://it.wikipedia.org/wiki?curid=1096803", "title": "Rch", "text": ""}
{"id": "1096804", "revid": "767487", "url": "https://it.wikipedia.org/wiki?curid=1096804", "title": "Peter Wentz", "text": "Wentz si \u00e8 inoltre impegnato in attivit\u00e0 non legate al campo musicale, come la scrittura, la recitazione e la moda; nel 2005 ha fondato una societ\u00e0 di abbigliamento chiamata Clandestine Industries. Dirige anche una societ\u00e0 di produzione cinematografica denominata Bartskull Films ed un bar chiamato Angels &amp; Kings. Le sue attivit\u00e0 filantropiche includono collaborazioni con Invisible Children e UNICEF in un progetto di raccolta fondi che aiuta a portare l'acqua potabile alle persone in tutto il mondo.\nBiografia.\n\u00c8 cresciuto a Wilmette, Illinois, un sobborgo di Chicago.\nHa studiato alla \"New Trier High School\" e alla \"North Shore Country Day School\", una piccola scuola privata dove faceva parte della squadra di calcio. Ha un fratello minore che si chiama Andrew e una sorella minore che si chiama Hillary; suo padre ha origini inglesi e tedesche e sua madre \u00e8 giamaicana. \u00c8 un grande fan di Morrissey e dei The Smiths. Si \u00e8 iscritto alla \"DePaul University\" a scienze politiche, abbandonate dopo un semestre per concentrarsi sulla musica.\n\u00c8 stato molto attivo nella scena hardcore punk di Chicago e dalla seconda met\u00e0 degli anni '90 ha partecipato a diverse band quali \"First Born, Extinction, Arma Angelus, Yellow Road Priest, e Racetraitor.\"\nContattato da Joe Trohman, a suo tempo bassista degli \"Arma Angelus\", fonda i\" Fall Out Boy\" con lui, Patrick Stump, T.J. Raccine e tale Mike. Andy Hurley, batterista con cui aveva suonato negli Arma e nei Racetraitor, viene chiamato part-time nella band finch\u00e9 al passaggio di Patrick alla voce non viene integrato.\nGli Arma Angelus, di cui Pete era il cantante, hanno suonato il loro ultimo concerto nel 2004.\nNel 2005 ha tentato il suicidio ingerendo una grossa dose di farmaci, da allora \u00e8 tornato a vivere con i suoi genitori, a questo episodio \u00e8 dedicata la canzone \"\"7 Minutes in Heaven\" dal disco \"From Under the Cork Tree\"\". Sempre nel 2005 \u00e8 apparso in diversi episodi di One Tree Hill dove impersonava se stesso.\nNel marzo 2006 hanno cominciato a circolare su internet alcune foto di lui nudo, inizialmente mandate da Peter ad una ragazza che stava corteggiando. Due mesi dopo ha commentato \"dopo esserci stato male per 24 ore, ora ci posso ridere su\" . Il fatto \u00e8 parodiato nel video \"This Ain't a Scene, It's an Arms Race\".\nOltre ai suoi progetti con i Fall Out Boy, ha fondato la sotto-etichetta della Fueled By Ramen Decaydance, che ha sotto contratto band come i Panic at the Disco, The Academy Is..., Cobra Starship, Gym Class Heroes, e molte altre. Ha una sua linea di vestiti, la Clandestine Industries, una compagnia di produzione di film chiamata Bartskull Films, con la quale ha pubblicato il dvd Release the bats, una propria linea di bassi, Squier Precision Bass, e assieme ai suoi compagni di band e membri dei TAI..., Cobra e GCH ha aperto il nightclub Angels &amp; Kings a New York.\nA Pete si deve anche il successo della band Panic! at the Disco, dato che questi ultimi inviarono a Wentz il loro demo, che impression\u00f2 il bassista al punto da spingerlo ad andare a Las Vegas per sentire i ragazzi suonare dal vivo e convincerli a sottoscrivere un contratto con l'etichetta discografica Fueled by Ramen.\nNel giugno 2009 Pete ha lavorato a delle mini-serie di fumetti chiamati \"Fall out toy works\", pubblicati dall'Image Comics. Il progetto \u00e8 stato ideato da lui insieme a Darren Romanelli. La trama \u00e8 basata sulla canzone 'Tiffany Blews' dei Fall Out Boy ad incentrata su un \"misterioso creatore di giocattoli, un cyborg chiamato Tiffany ed un bambino vestito da orso che somiglia a quello della copertina dell'album Folie \u00e0 Deux.\" Hanno contribuito alla trama Brett Lewis, ai disegni Sam Basri, e il primo numero \u00e8 stato pubblicato il 2 settembre 2009.\nNel 2010 Pete collabora con Mark Hoppus dei Blink 182 nel singolo \"In Transit\", composto appositamente per il film \"Alice in Wonderland\" che vedeva come attore Johnny Depp nel ruolo del Cappellaio Matto.\nDa met\u00e0 anno dopo la pausa indefinita con la sua precedente band (Fall out Boy), Pete \u00e8 ispirato a formare un nuovo progetto musicale che prende il nome di Black Cards.\nNel 2013 Wentz ha riformato la band Fall Out Boy con i precedenti membri Patrick Stump, Joe Trohman e Andy Hurley, pubblicando l'album \"Save Rock and Roll\", per poi pubblicare il sesto album da studio American Beauty/American Psycho.\nVita privata.\nIl 18 maggio 2008 si \u00e8 sposato con la cantante statunitense Ashlee Simpson; il 20 novembre dello stesso anno la coppia ha avuto un figlio, Bronx Mowgli. Nel febbraio 2011 la coppia ha annunciato il divorzio a causa di differenze inconciliabili.\nIl 21 agosto 2014 ha avuto un altro figlio, chiamato Saint Laszlo, dalla fidanzata Meagan Camper. Il 13 maggio 2018 la coppia ha avuto una figlia, Marvel Jane."}
{"id": "1096806", "revid": "599013", "url": "https://it.wikipedia.org/wiki?curid=1096806", "title": "Rcm", "text": ""}
{"id": "1096808", "revid": "599013", "url": "https://it.wikipedia.org/wiki?curid=1096808", "title": "Rco", "text": ""}
{"id": "1096810", "revid": "599013", "url": "https://it.wikipedia.org/wiki?curid=1096810", "title": "Rcu", "text": ""}
{"id": "1096813", "revid": "599013", "url": "https://it.wikipedia.org/wiki?curid=1096813", "title": "Rdm", "text": ""}
{"id": "1096815", "revid": "599013", "url": "https://it.wikipedia.org/wiki?curid=1096815", "title": "Rdu", "text": ""}
{"id": "1096819", "revid": "599013", "url": "https://it.wikipedia.org/wiki?curid=1096819", "title": "Rdz", "text": "Anton Luca Canzian"}
{"id": "1096822", "revid": "599013", "url": "https://it.wikipedia.org/wiki?curid=1096822", "title": "Rec", "text": ""}
{"id": "1096826", "revid": "599013", "url": "https://it.wikipedia.org/wiki?curid=1096826", "title": "Ree", "text": ""}
{"id": "1096830", "revid": "108763840", "url": "https://it.wikipedia.org/wiki?curid=1096830", "title": "Normu", "text": "Il Normu \u00e8 un lago della Groenlandia. Si trova a 20\u00a0m sul mare, a 60\u00b052'N 45\u00b020'O; appartiene al comune di Kujalleq."}
{"id": "1096832", "revid": "599013", "url": "https://it.wikipedia.org/wiki?curid=1096832", "title": "Ren", "text": ""}
{"id": "1096835", "revid": "599013", "url": "https://it.wikipedia.org/wiki?curid=1096835", "title": "Rep", "text": ""}
{"id": "1096838", "revid": "599013", "url": "https://it.wikipedia.org/wiki?curid=1096838", "title": "Rfd", "text": ""}
{"id": "1096840", "revid": "599013", "url": "https://it.wikipedia.org/wiki?curid=1096840", "title": "Rgn", "text": ""}
{"id": "1096842", "revid": "599013", "url": "https://it.wikipedia.org/wiki?curid=1096842", "title": "Rgt", "text": ""}
{"id": "1096843", "revid": "212348", "url": "https://it.wikipedia.org/wiki?curid=1096843", "title": "Gozzo endemico", "text": ""}
{"id": "1096845", "revid": "933835", "url": "https://it.wikipedia.org/wiki?curid=1096845", "title": "Gens Aquillia", "text": "La \"gens\" Aquillia, o Aquilia, era una famiglia patrizia e plebea della Repubblica e dell'Impero romano.\nDi grande antichit\u00e0, espresse dei nobili romani che cospirarono per riportare i Tarquini sul trono; inoltre, un membro di questa \"gens\", Gaio Aquillio Tusco, fu console gi\u00e0 nel 487 a.C.\nOrigine.\nIl \"nomen\" Aquillio, o Aquilio, deriva probabilmente dalla parola \"aquila\". Il ramo pi\u00f9 antico della famiglia porta il cognomen \"Tusco\", suggerendo che la \"gens\" sia di origine etrusca; comunque il \"nomen\" \u00e8 indiscutibilmente latino e \"Tusco\" potrebbe essere stato acquisito in altri modi.\nPraenomina.\nLe famiglie pi\u00f9 antiche degli Aquillii portavano i \"praenomina\" Gaio, Lucio e Marco; un ramo della famiglia, che raggiunse una condizione elevata nell'ultimo secolo della Repubblica, prefer\u00ec il prenome meno diffuso Manio.\nRami e cognomina.\nI \"cognomina\" degli Aquillii sotto la Repubblica furono \"Corvus\", \"Crassus\", \"Florus\", \"Gallus\" e \"Tuscus.\" \n\"Tuscus\", il cognome pi\u00f9 antico della gens, significa \"etrusco\", e questo ramo della famiglia \u00e8 ritenuto da alcuni scrittori patrizio, poich\u00e9 erano tra la nobilt\u00e0 romana all'inizio della Repubblica, e secondo la tradizione il consolato fu chiuso ai plebei fino alla \"lex Licinia Sextia\" del 367 a.C. Tuttavia, la moderna storiografia suggerisce che la nobilt\u00e0 della monarchia romana non era esclusivamente patrizia e che un certo numero di primi consoli appartenevano a famiglie che in seguito furono considerate plebee. Tuttavia, poich\u00e9 la maggior parte delle \"gentes\" patrizie aveva anche rami plebei, la possibilit\u00e0 che alcuni dei primi Aquilii fossero patrizi non pu\u00f2 essere scartata. \n\"Corvus\" si riferisce a un corvo ed \u00e8 un \"cognomen\" pi\u00f9 famoso nella gens Valeria.\nGli \"Aquillii Flori\" apparvero per la prima volta durante la prima guerra punica, anche se devono essere esistiti dal IV secolo a.C., e fiorirono almeno fino al tempo di Augusto. Il loro nome significa semplicemente \"fiore\".\n\"Gallus\" pu\u00f2 riferirsi a un gallo, o a un Gallo, anche se i \"Galli\" erano di Lanuvium. \"Cognomen\" comune in molte \"gentes\", pu\u00f2 essere tradotto come \"spesso\", \"noioso\", \"semplice\" o \"rozzo\". \nNell'ultimo secolo della Repubblica, due Aquillii che raggiunsero il consolato non sono ricordati con un \"cognomen\", ma appartenevano al ramo dei \"Flori\", poich\u00e9 questo \"cognomen\" si trova su monete e iscrizioni dei loro discendenti."}
{"id": "1096846", "revid": "599013", "url": "https://it.wikipedia.org/wiki?curid=1096846", "title": "Rhd", "text": ""}
{"id": "1096848", "revid": "599013", "url": "https://it.wikipedia.org/wiki?curid=1096848", "title": "Rhe", "text": ""}
{"id": "1096850", "revid": "1305772", "url": "https://it.wikipedia.org/wiki?curid=1096850", "title": "RHO", "text": ""}
{"id": "1096851", "revid": "599013", "url": "https://it.wikipedia.org/wiki?curid=1096851", "title": "Ric", "text": ""}
{"id": "1096853", "revid": "48479", "url": "https://it.wikipedia.org/wiki?curid=1096853", "title": "Forum internazionale sul Daodejing", "text": ""}
{"id": "1096854", "revid": "200568", "url": "https://it.wikipedia.org/wiki?curid=1096854", "title": "Source routing (token ring)", "text": "In telecomunicazioni il source routing \u00e8 un sistema di routing dei frame di livello 2, sviluppato per reti di tipo token ring, ma utilizzabile anche in FDDI che dal primo eredita la struttura della frame.\nDescrizione.\nQuesto sistema consente di realizzare reti magliate di bridge, che nella fattispecie vengono definiti Routing Bridge, e di utilizzare sempre il miglior percorso disponibile, in base al tempo di percorrenza, e di utilizzare la banda di tutti i link attivi.\nA differenza del classico transparent bridging dell'ethernet, l'elaboratore che debba instaurare una comunicazione, prima di ogni altra comunicazione, traccia il percorso migliore.\nPer fare questo, la stazione trasmittente invia un pacchetto di \"discovery\" all'indirizzo del destinatario.\nTutti i Routing Bridge che ricevono tale pacchetto, inseriranno la traccia del proprio indice e della rete attraversata in un campo appositamente previsto nell'intestazione del pacchetto stesso e lo inoltreranno verso tutte le interfacce disponibili.\nIn questo modo, il destinatario ricever\u00e0 un pacchetto di discovery per ogni percorso possibile, ognuno dei quali contiene la traccia di tutte le reti e dei bridge attraversati. Il ricevente sceglier\u00e0 il percorso tracciato dal primo pacchetto di discovery ricevuto supponendo che sia passato per il percorso pi\u00f9 breve e pi\u00f9 scarico.\nA questo punto tutti i pacchetti inviati viaggeranno con questo percorso tracciato indicato nell'intestazione del frame in modo da indicare a tutti i Routing Bridge intermedi il corretto instradamento del frame stesso.\nQuesto sistema pu\u00f2 venire usato anche per la ridondanza di host server. In particolar modo, veniva spesso usato in ambito bancario da IBM per ottenere la ridondanza delle control-unit (interfacce LAN) dei propri host SNA. Nel protocollo SNA, l'host viene individuato attraverso il MAC address (e di solito, per semplicit\u00e0, viene utilizzato lo stesso su tutte le control-unit) per cui \u00e8 possibile inserire, a patto che siano separate da Routing Bridge, pi\u00f9 control-unit distinte con lo stesso MAC address, in modo che i client utilizzino sempre la control-unit pi\u00f9 disponibile e ottenere cos\u00ec in maniera semplice una ottima ridondanza e un ottimo bilanciamento di carico."}
{"id": "1096855", "revid": "599013", "url": "https://it.wikipedia.org/wiki?curid=1096855", "title": "Rie", "text": ""}
{"id": "1096856", "revid": "729019", "url": "https://it.wikipedia.org/wiki?curid=1096856", "title": "Strada statale 617 Bronese", "text": "La strada statale 617 Bronese (SS 617), \u00e8 una strada statale italiana, chiamata anche \"Strada del Vino\". Nel 2001 \u00e8 stata classificata come strada provinciale in seguito al decreto legislativo n. 112 del 1998, dal 2021 viene riclassificata come statale.\nPercorso.\nCollega il capoluogo provinciale Pavia alla citt\u00e0 di Broni, uno dei centri principali dell'Oltrep\u00f2 Pavese. Ha origine al confine del comune di Pavia, diramandosi dalla ex strada statale 234 Codognese, e termina a Broni, dove si immette sulla ex strada statale 10 Padana Inferiore. I principali comuni attraversati sono, oltre a Pavia e Broni, Mezzanino, Albaredo Arnaboldi e Campospinoso.\nLa statale scavalca il Po tramite il Ponte della Becca, ponte interamente costruito in ferro battuto; il ponte sovrasta il Po nel punto esatto della confluenza con il Ticino. Il ponte, per la sua importanza strategica, fu oggetto di numerosi bombardamenti sia tedeschi che alleati durante la seconda guerra mondiale, che lo distrussero parzialmente; nel 1950 fu ricostruito.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 19 agosto 1971 che viene elevata a rango di statale con i seguenti capisaldi d'itinerario: \"Innesto strada statale n. 234 Codognese al km 5+600 - innesto strada statale n. 10 presso Broni\".\nIn seguito al decreto legislativo n. 112 del 1998, dal 2001, la gestione pass\u00f2 dall'ANAS alla Regione Lombardia che provvedette al trasferimento dell'infrastruttura al demanio della Provincia di Pavia.\nDal 2021 viene riclassificata come strada statale come parte del piano \"rientro strade\" dell'ANAS, che ne riassume la gestione."}
{"id": "1096859", "revid": "599013", "url": "https://it.wikipedia.org/wiki?curid=1096859", "title": "Ril", "text": ""}
{"id": "1096861", "revid": "599013", "url": "https://it.wikipedia.org/wiki?curid=1096861", "title": "Riv", "text": ""}
{"id": "1096864", "revid": "599013", "url": "https://it.wikipedia.org/wiki?curid=1096864", "title": "Rjk", "text": ""}
{"id": "1096866", "revid": "599013", "url": "https://it.wikipedia.org/wiki?curid=1096866", "title": "Rke", "text": ""}
{"id": "1096867", "revid": "108763858", "url": "https://it.wikipedia.org/wiki?curid=1096867", "title": "Qaamasoq Kangilleq", "text": "Il Qaamasoq Kangilleq (danese: Thor S\u00f8) \u00e8 un lago della Groenlandia. Si trova a 760\u00a0m sul mare, a 61\u00b023'N 45\u00b027'O; appartiene al comune di Kujalleq."}
{"id": "1096869", "revid": "599013", "url": "https://it.wikipedia.org/wiki?curid=1096869", "title": "Rkp", "text": ""}
{"id": "1096872", "revid": "599013", "url": "https://it.wikipedia.org/wiki?curid=1096872", "title": "Rkt", "text": ""}
{"id": "1096874", "revid": "599013", "url": "https://it.wikipedia.org/wiki?curid=1096874", "title": "Rlg", "text": ""}
{"id": "1096875", "revid": "1928529", "url": "https://it.wikipedia.org/wiki?curid=1096875", "title": "Picnic", "text": "Con il termine picnic si identifica quel tradizionale pasto all'aperto compiuto in un contesto turistico o comunque che abbia una funzione sociale e ludica e non solamente alimentare. Ci\u00f2 che lo caratterizza \u00e8 il piacere del contatto con la natura e la partecipazione di pi\u00f9 persone che provvedono a portare singolarmente il cibo che viene poi condiviso, senza avere l'ufficialit\u00e0 e lo sfarzo del convivio aristocratico-nobiliare.\nOrigine del termine.\nL'etimologia deriva, attraverso la voce inglese \"picnic\", dal termine composto \"piquenique\", che in francese abbina \"piquer\" (prendere, rubacchiare, spilluzzicare) all'arcaico \"nique\" (piccola cosa di poco valore). Il termine sembra si sia diffuso a partire dalla fine del XVII secolo e, inizialmente, si riferiva alla frugalit\u00e0 dell'evento, eseguito al di fuori dei riti imposti dal pranzo, composto da pochi e semplici cibi sottratti direttamente alla cucina. L\"'Oxford English Dictionary\" registra l'apparizione, nella lingua inglese, del vocabolo \"Picnic\" nell'anno 1748, utilizzato da Lord Chesterfield Philip Stanhope (1694-1773).\nStoria.\nDurante il XVIII secolo la nobilt\u00e0 era solita avere un seguito di servitori che imbandivano tavolate all'aria aperta, a seguito di partite di caccia che vedevano le prede essere preparate al momento. Nel XIX secolo ci si riferiva al picnic come alla consumazione di un pasto in allegria e in clima rilassato da effettuarsi sui prati, in riva ad un fiume o sulla spiaggia, perdendo il desiderio di aggregazione in favore di un approccio pi\u00f9 intimo, ideale contorno per il corteggiamento.\nNell'arte.\n\u00c8 questa l'immagine che venne immortalata nell'arte pittorica che dal diciottesimo secolo sempre pi\u00f9 venne riprodotta, prima come sfondo di scene di caccia e poi, dagli impressionisti, in ambito romantico. Il dipinto \"Colazione sull'erba\" (in francese \"Le d\u00e9jeuner sur l'herbe\") di \u00c9douard Manet, realizzato dall'autore nel 1863, ne \u00e8 un esempio. Celebre al riguardo \u00e8 il film \"Picnic ad Hanging Rock\", film di Peter Weir del 1975 tratto dall'omonimo romanzo della scrittrice australiana Joan Lindsay."}
{"id": "1096877", "revid": "599013", "url": "https://it.wikipedia.org/wiki?curid=1096877", "title": "Rmg", "text": ""}
{"id": "1096880", "revid": "599013", "url": "https://it.wikipedia.org/wiki?curid=1096880", "title": "Rml", "text": ""}
{"id": "1096881", "revid": "638792", "url": "https://it.wikipedia.org/wiki?curid=1096881", "title": "Richie (personaggio)", "text": ""}
{"id": "1096883", "revid": "599013", "url": "https://it.wikipedia.org/wiki?curid=1096883", "title": "Rmp", "text": ""}
{"id": "1096887", "revid": "599013", "url": "https://it.wikipedia.org/wiki?curid=1096887", "title": "Rnb", "text": ""}
{"id": "1096890", "revid": "599013", "url": "https://it.wikipedia.org/wiki?curid=1096890", "title": "Rnd", "text": ""}
{"id": "1096892", "revid": "599013", "url": "https://it.wikipedia.org/wiki?curid=1096892", "title": "Rne", "text": ""}
{"id": "1096894", "revid": "599013", "url": "https://it.wikipedia.org/wiki?curid=1096894", "title": "Rnn", "text": ""}
{"id": "1096896", "revid": "599013", "url": "https://it.wikipedia.org/wiki?curid=1096896", "title": "Rno", "text": "ma vaf"}
{"id": "1096899", "revid": "1305772", "url": "https://it.wikipedia.org/wiki?curid=1096899", "title": "RNS", "text": ""}
{"id": "1096900", "revid": "599013", "url": "https://it.wikipedia.org/wiki?curid=1096900", "title": "Rnt", "text": ""}
{"id": "1096901", "revid": "108763872", "url": "https://it.wikipedia.org/wiki?curid=1096901", "title": "Qaamasoq Killeq", "text": "Il Qaamasoq Killeq (danese: Odin S\u00f8) \u00e8 un lago della Groenlandia. Si trova a 815\u00a0m sul mare, a 61\u00b022'N 45\u00b033'O; appartiene al comune di Kujalleq."}
{"id": "1096902", "revid": "32698", "url": "https://it.wikipedia.org/wiki?curid=1096902", "title": "Tensore di Levi-Civita", "text": ""}
{"id": "1096905", "revid": "599013", "url": "https://it.wikipedia.org/wiki?curid=1096905", "title": "Rog", "text": ""}
{"id": "1096907", "revid": "1543377", "url": "https://it.wikipedia.org/wiki?curid=1096907", "title": "Gliese 42", "text": "Gliese 42 \u00e8 una stella relativamente vicina alla Terra, che si trova ad una distanza di circa 46,2 anni luce dal sistema solare nella costellazione dello Scultore.\nPur non trattandosi di una stella debolissima non \u00e8 sufficientemente luminosa per essere visibile ad occhio nudo dalla superficie della Terra, se non in condizioni eccezionali. La sua magnitudine apparente \u00e8 7,17, mentre la magnitudine assoluta \u00e8 6,39.\nLa stella \u00e8 una nana arancione con una massa stimata dell'80% di quella del Sole mentre il raggio \u00e8 del 74% di quello della nostra stella.\nAltre sigle con cui \u00e8 catalogata sono HD 5133 e LHS 1163."}
{"id": "1096908", "revid": "599013", "url": "https://it.wikipedia.org/wiki?curid=1096908", "title": "Rop", "text": ""}
{"id": "1096910", "revid": "599013", "url": "https://it.wikipedia.org/wiki?curid=1096910", "title": "Ror", "text": ""}
{"id": "1096912", "revid": "834", "url": "https://it.wikipedia.org/wiki?curid=1096912", "title": "Rot", "text": ""}
{"id": "1096913", "revid": "599013", "url": "https://it.wikipedia.org/wiki?curid=1096913", "title": "Row", "text": ""}
{"id": "1096916", "revid": "599013", "url": "https://it.wikipedia.org/wiki?curid=1096916", "title": "Rrg", "text": ""}
{"id": "1096918", "revid": "599013", "url": "https://it.wikipedia.org/wiki?curid=1096918", "title": "Rsl", "text": ""}
{"id": "1096920", "revid": "834", "url": "https://it.wikipedia.org/wiki?curid=1096920", "title": "Rst", "text": ""}
{"id": "1096921", "revid": "599013", "url": "https://it.wikipedia.org/wiki?curid=1096921", "title": "Rsw", "text": ""}
{"id": "1096923", "revid": "599013", "url": "https://it.wikipedia.org/wiki?curid=1096923", "title": "Rtn", "text": ""}
{"id": "1096925", "revid": "1543377", "url": "https://it.wikipedia.org/wiki?curid=1096925", "title": "Gliese 611", "text": "Gliese 611 \u00e8 una stella binaria relativamente vicina alla Terra, che si trova ad una distanza di circa 46,9 anni luce dal sistema solare.\nPur non trattandosi di una stella debolissima \u00e8 difficilmente visibile ad occhio nudo dalla superficie della Terra: la sua magnitudine apparente \u00e8 infatti 6,66, mentre la magnitudine assoluta \u00e8 5,87. Entrambe le componenti appartengono alla sequenza principale; la classe spettrale stimata della prima componente \u00e8 G8-V, la seconda, di tipo M4-V, \u00e8 una debole stella di magnitudine +14,23, separata dalla compagna di circa 1020 U.A..\nNomenclature alternative sono: HD-144579, HIP-78775, SAO-65065, LHS-3152/3150."}
{"id": "1096926", "revid": "599013", "url": "https://it.wikipedia.org/wiki?curid=1096926", "title": "Ruh", "text": ""}
{"id": "1096928", "revid": "599013", "url": "https://it.wikipedia.org/wiki?curid=1096928", "title": "Rve", "text": ""}
{"id": "1096930", "revid": "599013", "url": "https://it.wikipedia.org/wiki?curid=1096930", "title": "Rvk", "text": ""}
{"id": "1096932", "revid": "104995618", "url": "https://it.wikipedia.org/wiki?curid=1096932", "title": "Sottobosco a Pontaubert", "text": "Sottobosco a Pontaubert (\"Sous-bois \u00e0 Pontaubert\") \u00e8 un dipinto a olio su tela (79,1\u00d762,5\u00a0cm) realizzato tra il 1881 e il 1882 dal pittore francese Georges-Pierre Seurat attualmente conservato al Metropolitan Museum of Art di New York.\nDescrizione.\nFra l'estate e l'autunno del 1881 Seurat trascorse due mesi a Pontaubert, villaggio della Borgogna nel massiccio del Morvan, caro a Daubigny, Corot e altri artisti della scuola di Barbizon. Di primo acchito l'artista lavora \"en plein air\" come gli impressionisti, sperimentando i contrasti di colore, la luce, la direzione delle linee: il trattamento del fogliame e la struttura del paesaggio rivelano invece l'ascendente di Corot e dei paesaggisti di Barbizon. \u00c8 verosimile tuttavia che il dipinto, iniziato sul posto, fosse completato l'inverno seguente nell'\"atelier\" che l'artista condivideva con Aman-Jean, quando probabilmente aggiunse i tocchi chiari sulla corteccia degli alberi, forse nell'intento di perfezionare un proprio linguaggio cromatico che poi si sarebbe codificato nel \"pointillisme\". In questa sinfonia di verdi smorzati Seurat riprende il motivo verticale dell'albero in primo piano presente nell'\"Uomo che si affaccia al parapetto\". In questo caso, tuttavia, in conseguenza anche al diverso \"medium\", il contrasto fra gli esili tronchi in primo piano e gli elementi in secondo piano \u00e8 meno accentuato e nel dipinto prevale una luce diffusa che trasmette una sensazione di pace. Le opere di questo periodo sono da considerarsi esperimenti in vista di un approdo che si sta lentamente delineando nella mente dell'artista. In effetti, secondo alcuni critici, siamo sulla soglia della nuova stagione pittorica che segner\u00e0 la figura e la carriera di Seurat."}
{"id": "1096933", "revid": "599013", "url": "https://it.wikipedia.org/wiki?curid=1096933", "title": "Rvs", "text": ""}
{"id": "1096935", "revid": "599013", "url": "https://it.wikipedia.org/wiki?curid=1096935", "title": "Rvy", "text": ""}
{"id": "1096937", "revid": "108763992", "url": "https://it.wikipedia.org/wiki?curid=1096937", "title": "Taseq", "text": "Il Taseq (in groenlandese significa \"il lago\") \u00e8 un lago della Groenlandia. Si trova in una conca a 518\u00a0m sul mare, a 60\u00b058'N 45\u00b057'O; appartiene al comune di Kujalleq."}
{"id": "1096938", "revid": "599013", "url": "https://it.wikipedia.org/wiki?curid=1096938", "title": "Rwl", "text": ""}
{"id": "1096940", "revid": "599013", "url": "https://it.wikipedia.org/wiki?curid=1096940", "title": "Rxs", "text": ""}
{"id": "1096942", "revid": "116995696", "url": "https://it.wikipedia.org/wiki?curid=1096942", "title": "Sasquatch (Marvel Comics)", "text": "Sasquatch, alter ego del dottor Walter Langkowski, \u00e8 un personaggio dei fumetti, creato da Chris Claremont (testi) e John Byrne (disegni) nel 1979, pubblicato dalla Marvel Comics. La sua prima apparizione \u00e8 in \"Uncanny X-Men\" n. 120.\nBiografia del personaggio.\nIl dottor Walter Langkowski \u00e8 un membro del team Alpha Flight e nativo di Vancouver, in Canada. Ha origini polacche ed \u00e8 un importante scienziato. In giovent\u00f9 \u00e8 stato un ottimo giocatore di Football americano, giocando per i Green Bay Packers.\nEgli possiede l'abilit\u00e0 di trasformarsi in una enorme e potente bestia pelosa, simile al leggendario Sasquatch. La sua trasformazione \u00e8 sempre frutto di un atto volontario e mai di meccanismi o sollecitazioni esterne. In questa forma il dottor Langkowsi possiede una forza straordinaria ed una forte capacit\u00e0 di autoguarigione dalle ferite infertegli. Possiede anche enormi artigli affilati e gambe possenti con le quali \u00e8 capace di coprire enormi distanze.\nQuesti poteri vengono a seguito di numerosi esperimenti svolti da Langkowski con il bombardamento di radiazioni gamma sul proprio corpo all'interno del suo laboratorio segreto vicino al Circolo polare artico.\nNonostante il dottor Langkowski sia convinto che il suo potere venga dal bombardamento radioattivo, in realt\u00e0 esso \u00e8 originato dal fatto che i suoi esperimenti hanno aperto un cancello tra il nostro mondo e quello del \"Reame delle Grandi Bestie\". All'apertura del portale una bestia di nome Tanaraq ha invaso il corpo dello scienziato donandogli i suoi poteri. In questa sua veste di doppia identit\u00e0 \u00e8 normalmente lo scienziato a mantenere il controllo del suo corpo, tuttavia in una occasione fu Tanaraq a prendere il controllo dello scienziato e a indurre l'eroina Snowbird a uccidere Sasquatch.\nUn nuovo corpo e una nuova identit\u00e0.\nDopo la sua morte, i suoi compagni hanno compiuto una missione nel Regno delle Grandi Bestie per recuperare lo spirito di Langkowski, mentre il suo corpo veniva pietrificato da Snowbird per impedirne la decomposizione. L'anima di Langkowski venne in seguito conservata nell'esoscheletro dell'eroe Box. Dopo diverse ricerche per un nuovo corpo, il team amico dello scienziato trov\u00f2 un essere dalla forma umanoide e privo di intelligenza intrappolato in una dimensione alternativa: si trattava di Hulk ma Langkowski, non volendo recare danno al suo collega ed amico Bruce Banner, si rifiut\u00f2 di impossessarsi del suo corpo. Fu cos\u00ec che Sasquatch venne riportato in vita dapprima facendo uso del corpo miniaturizzato del malvagio Smart Alec, poi servendosi del corpo ormai senza vita della deceduta Snowbird. In seguito, grazie ad una serie di esercizi mistici, il dottor Langkowski torn\u00f2 ad essere un uomo e riusc\u00ec a trasformare il suo nuovo corpo in quello dell'originario Sasquatch, dal pelo arancione.\nCivil War.\nIn compagnia del Maggiore Mapleleaf, Puck, Sciamano e Guardian, Sasquatch combatt\u00e9 il malvagio Xorn, nel numero 16 dei Nuovi Vendicatori, rimanendo l'unico sopravvissuto dell'epica lotta. A seguito dell'evento epocale della Civil War il dottor Langkowski \u00e8 stato assoldato dal governo canadese per costituire un nuovo gruppo di supereroi dal nome Omega Flight.\nAltre versioni.\nExiles.\nIn questo universo \u00e8 una donna di colore di nome Heather Hudson che si trasforma in un Sasquatch dal pelo bianco in seguito alla possessione dell'entit\u00e0 Taranaq. Una volta persi i poteri, assister\u00e0 la squadra dalla base del \"Palazzo di Cristallo\".\nUltimate.\nNell'universo Ultimate, Sasquatch non \u00e8 Walter Langkowski, bens\u00ec una Rahne Sinclair i cui poteri sono stati potenziati dalla droga Banshee rendendola una creatura di aspetto e forza simili a quelli del Sasquatch classico. Fa una breve comparsa nella saga \"Potere assoluto\" (pubblicata sui numeri 49 e 50 della serie italiana) come membro di un supergruppo che Ultimate Wolverine riconosce come Alpha Flight. In uno scontro con Nightcrawler, anche lui drogato di Banshee, perde il braccio destro, dopodich\u00e9 di lei non si sa pi\u00f9 nulla."}
{"id": "1096943", "revid": "1305772", "url": "https://it.wikipedia.org/wiki?curid=1096943", "title": "RYN", "text": ""}
{"id": "1096944", "revid": "599013", "url": "https://it.wikipedia.org/wiki?curid=1096944", "title": "Rze", "text": ""}
{"id": "1096946", "revid": "599013", "url": "https://it.wikipedia.org/wiki?curid=1096946", "title": "Rzz", "text": ""}
{"id": "1096948", "revid": "158913", "url": "https://it.wikipedia.org/wiki?curid=1096948", "title": "Podzol", "text": "Il podsol o podzol o terra grigia \u00e8 un particolare tipo di suolo \"zonale\", caratteristico delle foreste di conifere; \u00e8 piuttosto acido, con una netta differenziazione in orizzonti.\nIl nome di questi suoli deriva dal russo \"pod\", sotto e \"zola\", cenere, alludendo alla frequentissima presenza, nei suoli derivanti da questo processo, di un orizzonte diagnostico \"albico\", decolorato (la \"cenere\") al di sopra di un orizzonte illuviale (\"sotto\" la \"cenere\"), al contrario molto colorato.\nCaratteristiche.\nIn un podzol tipico si hanno, dall'alto in basso,\nGli ambienti di formazione dei \"podzol\" sono quelli della foresta di conifere, a clima freddo e umido (la fascia della \"taiga\"); tuttavia, si osservano dei suoli podzolici, anche su notevoli estensioni, anche nelle foreste di conifere di ambiente caldo, subtropicale, come nel sudest degli Stati Uniti.\nI principali sistemi mondiali di classificazione dei suoli, Soil Taxonomy e WRB, li classificano rispettivamente negli ordini degli \"Spodosol\" e nel raggruppamento dei \"Podzol\".\nProcessi pedogenetici.\nLa podsolizzazione designa un composito processo pedogenetico che porta all'accumulo residuale di silice derivante da movimenti interni a carico dei composti del ferro e dell'alluminio.\nL'alterazione dei minerali viene favorita dall'abbondanza di composti organici a basso peso molecolare, a carattere acido, derivanti dalla spessa lettiera acidificante, poco umificata, formata dagli aghi delle conifere. Si formano cos\u00ec, fra questi due prodotti, dei complessi amorfi (\"chelati\") che vengono successivamente traslocati, ad opera dell'acqua circolante, nelle parti basse del profilo.\nQui giunti, non appena le condizioni del \"pedoambiente\" subiscono modifiche (ad esempio un ambiente maggiormente ossidante), avviene la loro ossidazione e progressiva decomposizione; il ferro in essi contenuto si deposita sotto forma di idrossido, donando il colore piuttosto acceso tipico dell'orizzonte di illuviazione di questi suoli, mentre il resto della molecola precipita originando l'allofane. La sostanza organica si deposita originando l'orizzonte Bh, molto scuro, che si rileva spesso fra l'orizzonte eluviato e l'orizzonte di accumulo illuviale; l'acidit\u00e0 complessiva del pedoambiente contrasta fortemente la genesi di argille cristalline.\nDato che le cariche positive libere dei cationi tendono a neutralizzare i composti organici acidi derivanti dalla decomposizione della lettiera, il processo di \"podzolizzazione\" si instaura unicamente su substrati acidi o impoveriti in cationi."}
{"id": "1096949", "revid": "818832", "url": "https://it.wikipedia.org/wiki?curid=1096949", "title": "Emmanuel Adely", "text": ""}
{"id": "1096950", "revid": "108764039", "url": "https://it.wikipedia.org/wiki?curid=1096950", "title": "Tasersuasik", "text": "Il Tasersuasik \u00e8 un lago della Groenlandia. Si trova a 400\u00a0m sul mare, a 60\u00b056'N 45\u00b033'O; appartiene al comune di Kujalleq."}
{"id": "1096951", "revid": "2730", "url": "https://it.wikipedia.org/wiki?curid=1096951", "title": "Antonio L\u00f3pez de Santa Anna", "text": " Fu anche, ripetutamente, presidente del suo paese.\nNel 1853 si instaur\u00f2 come dittatore a vita con il trattamento di Altezza serenissima ma fu rovesciato due anni dopo. Durante la sua lunga carriera politica la sua affiliazione politica \u00e8 stata ambigua per la partecipazione a partiti opposti, sia con realisti, monarchici, repubblicani, unitari, federali, liberali o conservatori. Santa Anna fu anche governatore dello Yucat\u00e1n (1824-1825) e di Veracruz nel 1829.\nBiografia.\nEssendo giovane e senza grandi possibilit\u00e0, si arruol\u00f2 nell'esercito spagnolo durante la guerra d'indipendenza del Messico. Nel 1821, dopo la ratifica del piano di Iguala tra Agust\u00edn de Iturbide e Vicente Guerrero per la rivoluzione, Santa Anna si schier\u00f2 con i rivoluzionari e venne nominato da Iturbide comandante generale della provincia di Veracruz.\nUn anno dopo prese le distanze da Iturbide, che veniva nominato Imperatore del Messico, e divenne un repubblicano. Nel dicembre 1822 Santa Anna si sollev\u00f2 in favore della repubblica. Il 6 dicembre, insieme a Guadalupe Victoria, proclam\u00f2 il Piano di Veracruz, esigendo la restaurazione del Congresso; il 24 gennaio Vicente Guerrero e Nicol\u00e1s Bravo si unirono alla richiesta.\nNel frattempo Iturbide invi\u00f2 il generale Echavarri contro Santa Anna, ma senza ottenere alcun risultato contro i repubblicani. Le pressioni da parte degli oppositori furono cos\u00ec forti che Iturbide prima riconvoc\u00f2 il Congresso da lui sciolto e poi il 19 marzo 1823 abdic\u00f2 davanti allo stesso. Santa Anna fece proclamare nei giorni successivi la \"Repubblica degli Stati Uniti del Messico\" entro i confini delimitati dal trattato Adams-On\u00eds. Victoria ne divenne primo presidente nel 1824.\nNel 1828 Santa Anna si ribell\u00f2 al presidente eletto Manuel G\u00f3mez Pedraza, chiedendone la sostituzione con lo sconfitto alle elezioni, il generale Vicente Guerrero, e questo caus\u00f2 l'inizio di una guerra civile che si risolse con la vittoria di Guerrero, il quale nomin\u00f2 Santa Anna comandante in capo dell'esercito e quindi governatore di Veracruz.\nNel 1829 sconfisse l'esercito spagnolo che, guidato da Isidro Barradas, cerc\u00f2 di riconquistare il Messico. \nPresidente.\nNel 1832 rovesci\u00f2, con l'appoggio dell'esercito, il presidente Anastasio Bustamante, e poi divenne egli stesso presidente del Messico nel 1833 con poteri dittatoriali. Abol\u00ec la schiavit\u00f9 nel 1835. Generale in capo dell'esercito messicano, nel 1835 cerc\u00f2 di impedire con le armi la secessione del Texas, ma, nonostante alcuni successi (fra cui la celebre battaglia di Alamo), fu sconfitto e fatto prigioniero nel 1836 a San Jacinto e dovette riconoscerne l'indipendenza.\nDopo la sconfitta fu costretto ad abbandonare la vita politica nel 1837 e si ritir\u00f2 a Veracruz, dove nel 1838 fu protagonista di una guerra tra Francesi e Messicani, cagionata dall'occupazione di Veracruz da parte francese: sotto la sua guida, il Messico vinse quel breve conflitto, ma Santa Anna vi perse una gamba, tranciata di netto da un colpo di cannone nel corso dei combattimenti (1838): il generale la fece seppellire con tutti gli onori militari in una bara di vetro.\nVenne nuovamente nominato presidente, governando dal 1841 al 1844, quando, a seguito di un colpo di Stato, lasci\u00f2 il suo paese e ripar\u00f2 a Cuba. L'anno successivo fu richiamato in Messico in occasione della guerra contro gli Stati Uniti - avvenuta durante la presidenza di James Knox Polk - e, assunta per la terza volta la carica di presidente, dovette sottoscrivere nel 1848, il trattato di Guadalupe Hidalgo il quale sanciva la sconfitta messicana; con questo accordo veniva infatti definitivamente riconosciuta, a favore degli Stati Uniti, la cessione messicana di un'ampia fascia di territorio che andava dagli odierni Texas fino alla California.\nDimessosi, and\u00f2 a vivere prima in Giamaica, poi in Venezuela. Torn\u00f2 presidente, con poteri dittatoriali, dal 1853 al 1855. Durante il suo governo convoc\u00f2 il concorso per la realizzazione dell'Himno Nacional Mexicano. \nDopo il 1855 visse nuovamente in esilio, tra Cuba, gli Stati Uniti e la Colombia. Beneficiando di un'amnistia, pot\u00e9 infine rientrare in Messico nel 1874 e mor\u00ec nel 1876, venendo inumato nel Pantheon di Tepeyac.\nMassone, fu membro di una loggia di Rito scozzese antico ed accettato.\nInfluenza culturale.\nA lui \u00e8 dedicato il canto marinaresco Santianna, conosciuto fin dagli anni 1850, che ha come tema principale gli eventi della guerra messicano-statunitense."}
{"id": "1096952", "revid": "125269054", "url": "https://it.wikipedia.org/wiki?curid=1096952", "title": "Gaston (personaggio)", "text": "Gaston \u00e8 un personaggio immaginario ed \u00e8 l'antagonista principale del film d'animazione Disney\" La bella e la bestia\". \u00c8 un cacciatore arrogante e aggressivo i cui sentimenti non corrisposti per l'intellettuale Belle lo spingono ad uccidere il suo rivale, la Bestia. Gaston funge da personalit\u00e0 contraria alla Bestia, che una volta era vanitosa come Gaston prima della sua trasformazione, sebbene non fosse brutale fino ai suoi livelli. In diretto contrasto con il suo rivale, la Bestia, Gaston \u00e8 raffigurato come un bell'uomo con una personalit\u00e0 poco attraente, che incarna l'ipermascolinit\u00e0 sia fisicamente che emotivamente.\nGaston \u00e8 stato generalmente accolto positivamente dai critici cinematografici, sebbene alcuni di loro abbiano liquidato il personaggio come un cattivo inferiore e meno memorabile di alcuni dei precedenti sforzi dello studio. Considerato uno dei cattivi pi\u00f9 famosi della Disney, Gaston \u00e8 spesso classificato tra le prime classifiche dei cattivi Disney rilasciate da diverse pubblicazioni dei media.\nCaratteristiche.\nGaston si presenta come il tipico \"bello del villaggio\": giovane, di bell'aspetto, estremamente muscoloso, molto alto, con un mento spaccato, i lunghi capelli neri raccolti in una coda di cavallo e gli occhi azzurri. Le Tont lo definisce \"il pi\u00f9 grande cacciatore del regno\": \u00e8 dotato di una grande forza fisica, abile nel tiro con l'arco, con l'archibugio e nella caccia (tanto che la locanda del paese \u00e8 tappezzata dei suoi trofei, tra cui un tappeto di pelle d'orso).\nTuttavia tale prestanza \u00e8 pari alle sue qualit\u00e0 negative: Gaston \u00e8 estremamente arrogante, narcisista, egocentrico, rozzo, superficiale, presuntuoso, egoista, misogino (tratta le donne come esseri inferiori e si immagina di avere solo figli maschi con Belle) e meschino, abituato ad acquisire tutto quello che desidera. Non riesce a capire la passione di Belle per la letteratura, e crede di meritare Belle solo perch\u00e9 \u00e8 considerata la ragazza pi\u00f9 bella del paese, e quindi \"la migliore\". Gaston \u00e8 il cattivo pi\u00f9 sciovinista della Disney fino ad oggi. Dopo il rifiuto di Belle, Gaston riveler\u00e0 la sua profonda meschinit\u00e0 e una certa ossessione nei confronti della ragazza, ricorrendo a mezzi estremi e riprovevoli come il ricatto e, infine, l'uccisione del \"rivale in amore\". Durante lo scontro finale con la Bestia, Gaston riveler\u00e0 anche una certa vigliaccheria dopo che la bestia riesce a sopraffarlo, pregandogli di non ucciderlo, per poi pugnalarlo a tradimento alle spalle.\nNonostante le sue evidenti qualit\u00e0 negative, Gaston \u00e8 molto popolare e amato dai suoi compaesani, comprese Les Bimbettes. Pur essendo inizialmente dipinto da Belle come un \"maleducato senza cervello\", in seguito Gaston dimostra di essere piuttosto furbo, elaborando prima un piano intelligente per ricattare Belle e poi manipolando gli abitanti del villaggio contro il suo avversario, dimostrando la sua capacit\u00e0 di convincere gli altri che \u00e8 un eroe nonostante non abbia mai mostrato preoccupazione per chiunque altro oltre a s\u00e9 stesso.\nPoteri e abilit\u00e0.\nGaston ha dimostrato di possedere un'enorme forza fisica, dimostrata dal fatto che ha sollevato senza sforzo una panchina con tre ragazze (Les Bimbettes) sedute sopra, oltre a tenerla sollevata con una sola mano. Successivamente scaraventa la Bestia (decisamente pi\u00f9 grande di lui ma inizialmente contraria a difendersi) fuori dalla stanza e spezza senza sforzo un doccione di pietra dal castello per usarlo come mazza di fortuna durante la battaglia.\n\u00c8 un esperto tiratore, in grado di sparare con grande precisione, notato da Le Tont proclamando che non ha sbagliato un colpo. Inoltre, ha dimostrato di essere abile con l'arco durante lo scontro con la Bestia. Gaston ha esperienza nella caccia (gli animali morti, presenti alla locanda, sono tutti suoi trofei). \u00c8 anche dimostrato di essere abile negli attacchi furtivi: viene confermato quando riesce a pugnalare la Bestia alle spalle mentre quest'ultimo \u00e8 distratto dalla gioia che Belle \u00e8 tornata, anche se ha dovuto arrampicarsi per raggiungerlo.\nNonostante sembri uno stupido, viene mostrato di essere un cospiratore in qualche modo abile, avendo avuto l'idea del ricatto. Inoltre, ha anche abbastanza capacit\u00e0 di osservazione per cogliere il concetto che Belle avrebbe potuto provare sentimenti per la Bestia solo da alcuni indizi sottili nel film. \n\u00c8 anche molto bravo a manipolare; dopo aver scoperto che Belle era innamorata della Bestia, ha usato l'ignoranza e i pregiudizi degli abitanti del villaggio (cos\u00ec come la sua stessa popolarit\u00e0 e il suo carisma) per convincerli e radunarli alla volta del castello e l'uccisione della creatura. Gaston \u00e8 bravo anche a cantare, come mostrato in alcune occasioni e nella canzone a lui dedicata.\nBiografia.\nLa bella e la bestia (1991).\nNel film Gaston \u00e8 attratto da Belle, ed \u00e8 fermamente deciso a sposarla, poich\u00e9 ella \u00e8 considerata da tutti la ragazza pi\u00f9 bella del paese, e quindi la donna giusta per lui. In realt\u00e0 Belle cerca sempre di evitare le sue avances, considerandolo (non a torto) odioso e superficiale, e lo respinge pi\u00f9 volte, arrivando anche ad umiliarlo davanti a tutti i paesani dopo un suo gesto particolarmente molesto: lui piomba difatti a casa sua con l'intenzione di sposarla, addirittura dopo aver imbastito tutti i preparativi per lo sposalizio e cercando infine di baciarla. Belle lo fa quindi appoggiare alla porta di casa, per poi aprirla a sorpresa e facendolo cadere nel fango, mandando a monte la cerimonia e mettendolo in ridicolo.\nArrabbiato per l'umiliazione subita, Gaston giura che, in un modo o nell'altro, riuscir\u00e0 ad avere la ragazza. Dopo che Belle viene fatta prigioniera dalla Bestia in cambio della liberazione di suo padre, Gaston, dopo aver ascoltato le richieste di aiuto di Maurice di liberare la figlia, e convinto che l'anziano uomo sia solo un povero pazzo, decide di ricattare Belle, minacciandola di far rinchiudere suo padre nell'\"Asylum de Loons\", il manicomio locale gestito dall'infido Monsieur D'Arque, se lei non lo sposer\u00e0. Il suo piano andr\u00e0 storto quando Belle dimostrer\u00e0 che la Bestia esiste davvero e non \u00e8 malvagia, ma buona e gentile. Gaston realizza dunque che Belle possa effettivamente provare qualcosa per la creatura che lui etichetta come mostro, ma Belle gli dice che la bestia non \u00e8 un mostro, ma lui si. Gaston, a quel punto, in preda alla gelosia convince i paesani che la Bestia \u00e8 pericolosa per l'incolumit\u00e0 della gente del villaggio e, dopo aver rinchiuso Belle e Maurice nella loro cantina, guida la folla alla volta del castello, per trovare la Bestia e ucciderla. Cos\u00ec, mentre i paesani combattono contro la servit\u00f9 del castello, Gaston si separa dai compagni per cercare la Bestia e ucciderla personalmente. Trovatosi faccia a faccia con essa, la attacca ferocemente scagliandole una freccia nella schiena, umiliandola verbalmente e tentando di darle il colpo di grazia usando per arma un doccione. La Bestia, presa dallo sconforto per l'allontanamento di Belle, non si difende in alcun modo ma, il ritorno della sua amata al castello, giunta l\u00ec per aiutarlo, le rid\u00e0 finalmente la forza di reagire, dando vita ad una tremenda battaglia sui tetti del castello. Al termine della lotta, Gaston ha la peggio e, persa tutta la sua baldanza, implora piet\u00e0 e supplica l'avversario di non ucciderlo, al che la Bestia, comprendendo di non volere diventare un assassino come lui, decide di risparmiarlo, intimandogli di andarsene. Gaston tuttavia mostra per l'ultima volta la sua scelleratezza, pugnalando la Bestia alle spalle, nel momento in cui questa si ricongiunge con l'amata Belle, felice di averla ritrovata. La sua malvagit\u00e0 verr\u00e0 presto punita: dopo aver colpito il suo avversario, perde l'equilibrio e trover\u00e0 la sua fine precipitando nel burrone sottostante al castello.\nCaratterizzazione e sviluppo.\nIl personaggio di Gaston \u00e8 ispirato a quello di \"Splendore\", un bellissimo giovane pretendente di Belle che \u00e8 antagonista della Bestia, nel film francese \"La bella e la bestia\" del 1946 di Jean Cocteau. Il carattere, il ruolo e l'aspetto ricordano molto quelli di Brom Bones, antagonista de \"La leggenda della valle addormentata\" del film \"Le avventure di Ichabod e Mr. Toad\" (undicesimo classico Disney del 1949 antecedente di ben quarantadue anni rispetto a \"La bella e la bestia\"). Andreas Deja, autore dell'aspetto fisico del personaggio e suo animatore principale, si ispir\u00f2 nell'aspetto a diversi famosi playboy e rockstars (come Steve McQueen e Mick Jagger) e perfino al celebre supereroe Superman.\nNella sceneggiatura del 1988, Gaston non faceva parte della storia. Invece, esistevano tre pretendenti per Belle che gareggiavano per la sua mano e condividevano il ruolo di antagonista con le sorelle di Belle. Alla fine venivano trasformati in animali, insieme alle sorelle di Belle, dall'Incantatrice come punizione per i loro misfatti, inclusa la quasi morte della Bestia.\nNella sceneggiatura del 1989, Gaston avrebbe dovuto essere un marchese vestito con abiti settecenteschi e con la parrucca bianca (tipica dell'epoca), affiancato da Madame Marguerite, un'anziana nobildonna sorella di Maurice che avrebbe dovuto essere la co-antagonista insieme al marchese. Quest'ultima venne scartata perch\u00e9 si prefer\u00ec incentrare la storia sull'interesse di Gaston per Belle. Questo sviluppo \u00e8 visibile nell'edizione speciale del film, in una scena tagliata che rappresenta l'inizio alternativo del film. In questo caso il personaggio di Gaston ha anche un cognome, \"LeGume\", in riferimento alla sua scarsa intelligenza.\nDopo che Jeffrey Katzenberg ha richiesto una riscrittura del film, la caratterizzazione di Gaston \u00e8 stata modificata in modo significativo, diventando il personaggio che si vede nel film. Secondo Linda Woolverton, Gaston \u00e8 basato principalmente sui suoi ex-fidanzati.\nLa sconfitta di Gaston e la sua morte, in origine erano molto differenti: lo scontro finale con la Bestia difatti si sarebbe dovuto svolgere nella foresta e, alla sua conclusione, Gaston sarebbe dovuto precipitare per una scarpata, in fondo alla quale lo attendevano i lupi, che lo avrebbero ucciso. La scena fu scartata perch\u00e9 considerata troppo macabra, venendo per\u00f2 riproposta in Il Re Leone (Scar, sconfitto da Simba, rotola gi\u00f9 da un pendio, dove viene circondato e ucciso dalle iene). Richard White, doppiatore del personaggio, in un'intervista ha dichiarato che non era sicuro che Gaston alla fine del film fosse morto, dal momento che la scena in cui muore \u00e8 piuttosto ambigua (\u00e8 possibile intravedere un fiume in fondo al baratro in cui Gaston precipita) e quindi si \u00e8 spesso discusso sul destino reale del personaggio. In un'intervista nell'edizione DVD del 2002, gli sceneggiatori confermarono la morte del personaggio, fugando quindi ogni dubbio. Prima che Gaston nel finale precipiti dal dirupo si possono notare due teschi nei suoi occhi in pi\u00f9 fotogrammi.\nDifferenze tra il film d'animazione e il film live-action.\nGaston \u00e8 interpretato dall'attore gallese Luke Evans nel \"musical e remake live action\" (2017) di Bill Condon. Questa nuova versione \u00e8 molto fedele all'originale eccezion fatta che \u00e8 meno muscoloso e meno alto, sebbene dotato di grande forza fisica, eccezionale per la sua statura tutto sommato nella media. Durante un'intervista con la rivista Empire, Evans ha detto che Gaston avrebbe mantenuto il suo background di cacciatore, ma sarebbe anche stato un ex soldato dell'esercito francese. Ha anche aggiunto che questa versione di Gaston \u00e8 pi\u00f9 oscura dell'originale (ad esempio, prima di tentare di far rinchiudere Maurice, Gaston tenta di darlo in pasto ai lupi della foresta legandolo ad un albero). Annoiato dalla sua vita pacifica dopo il ritorno dalla guerra, Gaston insegue Belle, determinato a sposarla, poich\u00e9 \u00e8 la ragazza pi\u00f9 bella del villaggio e l'unica abbastanza buona per lui. Trova anche che la sua indipendenza sia una sfida elettrizzante e mostra evidente disgusto per Les Bimbettes che lo adulano costantemente solo a causa del suo aspetto.\nAbbigliamento e arsenale.\nNel cartone Gaston indossa una maglietta rossa col colletto giallo apribile sul davanti (una sorta di polo), dei calzoni neri attillati, dei guanti gialli, una cintura marrone con la fibbia gialla, degli stivali marroni e un mantello blu (presente nelle sue ultime scene). Nella scena in cui chiede a Belle di sposarlo, Gaston veste un completo vagamente simile a quello che si vede nell'adattamento live-action del 2017. Quando va a caccia Gaston dispone di una faretra colma di frecce, un arco, un archibugio e un pugnale.\nNel film, invece, porta una giacca rossa con bottoni gialli, un panciotto giallo (rosso con ricami gialli nella scena della locanda), una camicia bianca, una cintura nera, dei calzoni marroni e degli stivali neri. Indossa occasionalmente un tricorno nero e un soprabito beige. L'arsenale di cui dispone qui \u00e8 diverso: un fucile e una pistola a colpo singolo (tipici dell'epoca), una balestra (sebbene mai usata nel film) e una sciabola moderna (usata durante la sua canzone madre nella taverna).\nUccisione della bestia e caduta fatale.\nNel Classico originale Gaston pugnala la Bestia nella schiena, causandole un'emorragia fatale. Poi, sorridendo diabolicamente, abbassa la testa per evitare gli artigli del protagonista e perde l'equilibrio, cadendo dalla terrazza e precipitando nel burrone sottostante, dove trova la morte. L'impatto con l'acqua \u00e8 stato sufficiente ad ucciderlo, dovuto al fatto che egli \u00e8 caduto da un'altezza considerevole.\nNell'adattamento live-action Gaston colpisce alla schiena la Bestia con due colpi di pistola, mentre si ritrova sopra un ponte cedevole. La struttura si sbriciola e l'uomo, accortosi tardi del pericolo sotto i suoi piedi, ha quindi un attimo di terrore che lo paralizza e non riesce a salvarsi, cadendo quindi nel vuoto e morendo sfracellandosi contro il suolo in quanto, nel musical, il castello non \u00e8 circondato da un fiume.\nAltre apparizioni.\nHouse of Mouse.\nGaston compare spesso nella serie Disney \"House of Mouse - Il Topoclub\" dove pronuncia sempre \"Nessuno pu\u00f2 - verbo a piacere - come Gaston\", \nC'era una volta.\nGaston appare nella serie televisiva \"C'era una volta\", interpretato da Sage Brocklebank nella prima stagione e Wes Brown nella quinta stagione. Come la maggior parte dei personaggi, differisce molto dal cartone originale, sia per l'aspetto fisico che per il ruolo (infatti \u00e8 uno dei personaggi minori della serie), sebbene la personalit\u00e0 sia quasi la stessa.\nIn questa versione, Gaston appartiene a una nobile famiglia. Il Re Maurice, padre di Belle, pattuisce un accordo con i genitori di Gaston affinch\u00e9 sposi Belle. La ragazza non \u00e8 molto d'accordo, considerando Gaston un belloccio borioso. Di l\u00ec a poco, il regno di Maurice entra in guerra con gli orchi e Belle propone di contattare Tremotino per aiutarli. L'Oscuro Signore si presenta al castello di Maurice, e chiede la ragazza come compenso per il suo aiuto e Gaston, con Maurice, si oppone con decisione per proteggere la promessa sposa, che accetta comunque le condizioni di Tremotino.\nAlcuni mesi dopo, Gaston giunge al Castello Oscuro per salvare Belle, ma Tremotino lo trasforma in una rosa per poi donarla alla ragazza. Tremotino le chiede, poi, se provasse qualcosa per il suo fidanzato ma lei risponde che lo trovava solamente un po' scemo.\nOrmai morto, Gaston si ritrova confinato nell'Oltretomba, governato da Ade. Dopo aver appreso che Belle e Tremotino sono giunti nel suo regno, il dio della morte lo arma di arco e frecce in grado di ferire l'antico nemico e gli offre la possibilit\u00e0 di vendicarsi. Belle riesce a tenere lontani i due (e si arrabbia col marito una volta appreso quel che ha fatto all'ex fidanzato), finch\u00e9 Ade dice che se Tremotino butta l'avversario nello Stige il contratto di propriet\u00e0 del suo secondogenito sarebbe stato stracciato.\nL'Oscuro Signore non prede l'occasione ed \u00e8 sul punto di gettare Gaston nel Vortice delle Anime, ma Belle lo convince a non farlo. Ma Gaston, appena si ritrova a terra, attacca Tremotino e finisce nel fiume accidentalmente. Con la \"seconda morte\" di Gaston, l'Oltretomba perde un po' della speranza data da Emma e i suoi famigliari e, essendo stata Belle e non Tremotino a gettare Gaston nel Fiume, il contratto rimane valido.\nFumetti Marvel.\nGaston \u00e8 apparso anche in vari fumetti prodotti dalla Marvel Comics nel 1994-1995, tre o quattro anni dopo l'uscita del film. In molti di essi cerca di impressionare Belle rimediando per\u00f2 solo figuracce. Da segnalare la sua apparizione nel quinto numero della collana \"Disney Comic Hits!\" nel quale, per la prima e unica volta, lo vediamo da bambino insieme a Belle. I due sembrano essere stati amici all'epoca e Gaston era gi\u00e0 innamorato di lei.\nThe Beast Within: A Tale of Beauty's Prince.\nGaston \u00e8 apparso in questo libro che \u00e8 una rivisitazione dark del cartone originale dove gli viene data una rappresentazione pi\u00f9 positiva e tragica. Si scopre che era un caro amico del principe che sarebbe diventato la Bestia. Spesso cacciava con lui e gironzolava per la taverna guadagnandosi le attenzioni delle giovani donne. Fu anche indirettamente responsabile della maledizione, poich\u00e9 inform\u00f2 il principe che la donna a cui era promesso, Circe, in realt\u00e0 era una semplice contadina, con il risultato che il principe la rifiut\u00f2 freddamente, cos\u00ec che lei e le sue sorelle decisero di vendicarsi maledicendo il Prince e i suoi servi. Sebbene Gaston non sia stato trasformato in un oggetto, fu comunque colpito dalla maledizione che gli fece dimenticare la sua amicizia con il principe. In seguito fin\u00ec per attaccare il castello, in gran parte a causa delle manipolazioni delle sorelle di Circe che volevano che l'incantesimo rimanesse intatto e alla fine fu manipolato nel combattere il suo ex amico, provocando la sua morte.\nAccoglienza.\nGaston ha ricevuto recensioni generalmente favorevoli dalla critica cinematografica.\nSimon Brew \u00e8 stato molto ricettivo nei confronti del personaggio, scrivendo \"Grazie ad un mix di umorismo, sviluppo credibile del personaggio, motivazione convincente e l'eccellente lavoro di doppiaggio di Richard White, \u00e8 un antagonista assolutamente avvincente ed estremamente interessante\". Owen Gleiberman ha accolto Gaston come \"un personaggio meraviglioso\", mentre \"The Daily Beast\" ha lodato il personaggio come \"un cattivo trionfante e divertente\". Drew Taylor ha ritenuto il fatto che Gaston sia \"un mascalzone robusto\" al contrario di una strega o di una creatura orribile contribuisce a rendere il film \"un'esperienza del tutto unica\".\nTuttavia, le opinioni critiche su Gaston sono state piuttosto scarse rispetto a quelle di altri cattivi Disney pi\u00f9 acclamati, come Scar, Malefica e Jafar. Il critico Roger Ebert ha descritto Gaston come \"insopportabile\" in quanto \"degenera... da maiale sciovinista a mostro sadico\", ma allo stesso tempo ha citato White tra il \"cast dotato\" del film.\nGaston \u00e8 considerato uno dei cattivi \"classici\" della Disney, nonch\u00e9 uno dei pi\u00f9 famosi dello studio. MTV ha incoronato Gaston \"il cattivo pi\u00f9 cattivo della Disney\", mentre Thomas S. Hischak lo ha soprannominato \"uno dei cattivi pi\u00f9 diabolici della Disney\".\nGaston compare spesso tra le prime classifiche dei cattivi Disney organizzate da varie pubblicazioni dei media; tuttavia, di solito viene posizionato pi\u00f9 vicino verso la met\u00e0 di questi conti alla rovescia e raramente si colloca al primo posto. \"E!\" lo ha classificato come il sesto miglior cattivo Disney. Il \"Huffington Post\" lo ha posizionato alla numero otto, mentre \"About.com\" al nono posto in un elenco simile. \"Oh My Disney\" ha classificato la frase di Gaston \"La ragazza pi\u00f9 bella del paese, questo la rende la migliore! E non merito il meglio?\" la nona citazione pi\u00f9 sinistra pronunciata da un cattivo Disney."}
{"id": "1096953", "revid": "729019", "url": "https://it.wikipedia.org/wiki?curid=1096953", "title": "Episodi di Otto sotto un tetto (ottava stagione)", "text": "Questa pagina contiene la lista di episodi dell'ottava stagione della serie TV Otto sotto un tetto.\nScontro fra titani.\nTrama.\nEddie decide di partecipare ad un quiz televisivo con l'obiettivo di vincere una macchina, e per rendere le cose pi\u00f9 facili usa la camera di trasformazione per guadagnare l'intelligenza di Steve. Anche Steve decide di partecipare per dimostrare di essere invincibile; ma tra i due litiganti...\nGuest star: Cherie Johnson: Maxine, David Ruprecht: Lee, Monty Hoffman: Lyle, Leo D. Frank III: Stage Manager"}
{"id": "1096954", "revid": "1431409", "url": "https://it.wikipedia.org/wiki?curid=1096954", "title": "Drew", "text": ""}
{"id": "1096955", "revid": "1347902", "url": "https://it.wikipedia.org/wiki?curid=1096955", "title": "Kvant-2", "text": "Kvant-2 (russo: \u041a\u0432\u0430\u043d\u0442; quanto) (77KSD, TsM-D, 11F77D) fu il terzo modulo della Mir, la seconda aggiunta al modulo principale.\nIl suo scopo primario era quello di fornire alla Mir nuovi esperimenti scientifici, un miglior sistema di supporto vitale e un airlock per consentire le EVA.\nFu lanciato con un razzo Proton il 26 novembre 1989 e si agganci\u00f2 alla stazione il 6 dicembre."}
{"id": "1096957", "revid": "767487", "url": "https://it.wikipedia.org/wiki?curid=1096957", "title": "Hollywoodland", "text": "Hollywoodland \u00e8 un film del 2006 diretto da Allen Coulter.\nLa pellicola \u00e8 incentrata sui misteri legati alla morte dell'attore George Reeves.\nTrama.\nIl 16 giugno 1959 accadde uno dei pi\u00f9 famosi fatti di cronaca che abbiano coinvolto Hollywood: l'attore George Reeves, interprete della famosa serie televisiva \"Adventures of Superman\", si suicida.\nTutto sembra fin troppo chiaro, tanto che molti iniziano a dubitare che possa essere realmente andata cos\u00ec: l'investigatore privato Louis Simo, senza soldi e lavoro, si interessa quindi al caso e convince la madre di Reeves a ingaggiarlo per scoprire la verit\u00e0.\nDopo aver sospettato, rispettivamente, di Leonore Lemmon (nuova e instabile giovane fiamma dell'attore), di Toni Mannix (l'ex tradita ed abbandonata) e del marito Eddie (capo della MGM, che scopre che la moglie l'ha tradito con l'attore), l'investigatore conclude amaramente che si \u00e8 trattato di un \"semplice\" suicidio. Non solo: facendosi largo in un mondo in cui tutto \u00e8 falso, cinico ed opportunistico (anche la madre di Reeves, in realt\u00e0, \u00e8 pi\u00f9 interessata ai soldi e alla fama del defunto figlio che alla verit\u00e0) Simo capisce che anche la sua vita rischia di prendere una brutta piega.\nIl film si conclude con Simo che si reca a casa dell'ex moglie per la prima volta sobrio, pulito e ben determinato a riallacciare i rapporti col figlio."}
{"id": "1096958", "revid": "229617", "url": "https://it.wikipedia.org/wiki?curid=1096958", "title": "Lipu", "text": ""}
{"id": "1096961", "revid": "729019", "url": "https://it.wikipedia.org/wiki?curid=1096961", "title": "Henry I Cl\u00e9ment", "text": "Biografia.\nEra il fratello minore di Alb\u00e9ric, alla cui morte eredit\u00f2 la signoria sul castello di Mez, nei pressi di Gastins, e padre di Jean, anch'egli maresciallo di Francia nel 1225.\nDi bassa statura, venne soprannominato \"Le petit Mar\u00e9chal\".\nDivent\u00f2 nel 1204 barone d'Argentan, baronia normanna che Filippo II Augusto gli riserv\u00f2 per compensarlo dei successi militari ottenuti in Angi\u00f2.\nPort\u00f2 aiuto a Guillaume, siniscalco di Angers, nell'intraprendere la conquista dell'Aquitania. Nel 1208, sconfisse i signori di Maul\u00e9on e di Mortemer che saccheggiavano i villaggi del Poitou, sottomesso a Filippo Augusto; dopo la loro sconfitta e cattura Poitiers si arrese. Cedettero le armi anche Loudun, Niort, Fontenay-le-Comte, Melle, e tutte le citt\u00e0 del Poitou e del Saintonge.\nNel 1211, quando Filippo Augusto decise di invadere l'Inghilterra, Cl\u00e9ment ricevette l'incarico di reperire il naviglio necessario. Nel 1213 gli fu demandata l'educazione militare di Luigi, futuro Luigi VII di Francia.\nIl 2 luglio 1214 sconfisse Giovanni d'Inghilterra alla battaglia di la Roche-aux-Moines, nei pressi di Savenni\u00e8res. Ferito, rientr\u00f2 ad Angers, dove mor\u00ec tempo dopo.\nContrariamente a quanto indicato da alcune fonti, non combatt\u00e9 alla battaglia di Bouvines, perch\u00e9 \u00e8 riportato che un messaggero gli comunic\u00f2 la notizia della vittoria.\nFu sepolto al monastero di Turpenay (Selles-sur-Cher), nonostante avesse ordinato di essere deposto accanto ai suoi predecessori all'abbazia di Cercanceaux, a Souppes-sur-Loing.\nFu con Henri I Cl\u00e9ment che si oper\u00f2 la distinzione ufficiale fra le cariche di siniscalco, conestabile e maresciallo di Francia, rendendoli incarichi militari."}
{"id": "1096964", "revid": "1347902", "url": "https://it.wikipedia.org/wiki?curid=1096964", "title": "Kristall", "text": "Kristall (russo: \u041a\u0440\u0438\u0441\u0442\u0430\u043b\u043b; cristallo) (77KST, TsM-T, 11F77T) fu il quarto modulo della Mir, quarta aggiunta al modulo principale e la terza maggior aggiunta alla stazione. Come per i precedenti, la sua configurazione era basata sul modulo 77K (TKS), e in origine era conosciuto come \"Kvant-3\". Fu lanciato il 31 maggio 1990 a bordo di un razzo Proton e si agganci\u00f2 automaticamente alla Mir il 10 giugno."}
{"id": "1096965", "revid": "18323", "url": "https://it.wikipedia.org/wiki?curid=1096965", "title": "Feudi imperiali", "text": "Con il termine feudi imperiali venivano convenzionalmente indicati tutti i singoli territori soggetti - fino all'invasione napoleonica - al Sacro Romano Impero.\nI feudi che facevano parte dell'impero erano distinti in immediati o sovrani - dipendenti direttamente dall'imperatore - o mediati, cio\u00e8 sottoposti alla sovranit\u00e0 di un principe o signore, vassallo intermediario dell'imperatore.\nI feudi immediati erano di fatto gli Stati sovrani che costituivano la confederazione imperiale. Venivano definiti \"Stati imperiali\" (Reichsst\u00e4nde, Unmittelst\u00e4nde), erano circa trecento e partecipavano con il proprio diritto di voto ai lavori del Reichstag, distribuiti in 10 circoli imperiali e distinti in elettorati, principati, contee, signorie, citt\u00e0 imperiali. A questi si aggiungevano un certo numero di sovranit\u00e0 di fatto che non appartenevano ai circoli dell'impero: i feudi equestri dei Cavalieri del Sacro Romano Impero ed i feudi italiani e francesi, questi ultimi exclaves in territorio (alsaziano) come Feudi mediati sottoposti al protettorato di Parigi.\nIn senso stretto, in Italia, il termine \u00e8 utilizzato per definire storicamente una serie di minuscoli Stati, residui di antiche signorie feudali disseminati lungo i confini di Liguria, Piemonte, Lombardia, Emilia e Toscana aventi piena sovranit\u00e0 (immediati, cio\u00e8 sottoposti solo all'autorit\u00e0 dell'imperatore o mediati, cio\u00e8 con una certa autonomia ma sottoposti al protettorato o autorit\u00e0 di stati vicini pi\u00f9 potenti).\nAlla fine delle Guerre d'Italia nel 1559, quando la Francia rinunci\u00f2 alla proprie pretese sulla penisola, i pi\u00f9 grandi feudi imperiali in Italia (detti anche \"feudi latini\") vennero sottoposti alla giurisdizione feudale del Consiglio Aulico di Vienna. Essi erano il Ducato di Milano, la Repubblica di Genova, il Ducato di Savoia, il Granducato di Toscana, il Ducato di Parma, e il Ducato di Mantova. Gli Asburgo d'Austria, che reggevano l'Impero, e dei loro rami cadetti furono insediati in svariati feudi (Milano, Toscana, Mantova, Parma, Modena) allorch\u00e9 le dinastie locali si estinsero, soprattutto durante le guerre di successione del XVIII secolo.\nOrigine.\nIl regno d'Italia carolingio aveva gettato le basi del feudalesimo germanico, anche nella penisola italiana e in particolar modo nelle regioni settentrionali, mentre l'autorit\u00e0 papale, dopo la caduta degli Hohenstaufen, era riuscita ad affrancare l'Italia meridionale e gran parte dei territori pontifici che dalle Marche raggiungevano la Romagna. L'autorit\u00e0 imperiale si era in seguito indebolita per l'avvento dei Liberi Comuni, prima, e delle signorie poi. Molti Stati italiani continuavano tuttavia a mantenere un rapporto di vassallaggio con l'impero, da cui erano esclusi la repubblica di Venezia, gli Stati papali e i regni di Napoli, di Sicilia e di Sardegna. Vasti feudi imperiali, formalmente dipendenti dall'imperatore, furono infeudati a numerose famiglie italiane (Adorno, Spinola, Doria, Fieschi, Medici, Malaspina, ecc.) e si conservarono fino alle abolizioni feudali napoleoniche del luglio 1797.\nDislocazione.\nTutta l'Italia settentrionale a nord dello Stato Pontificio, tranne la Repubblica di Venezia, faceva parte del Sacro Romano Impero, e i vari signori che nel Medioevo se ne dividevano il territorio esercitavano il potere, almeno formalmente, per delega e investitura dell'imperatore, quali suoi feudatari. Lo stesso strumento dell'investitura imperiale, ogni volta che vi succedeva un regnante, fu utilizzato per legalizzare le signorie cittadine e i successivi principati rinascimentali, rimarcando cos\u00ec il formale e diretto legame con l'imperatore.\nAnche i maggiori Stati italiani, nominalmente sudditi dell'Impero, fino al XVIII secolo furono convenzionalmente feudi imperiali o aggregati di essi. Erano sottoposti alla giurisdizione del \" Reichshofrat\", il Supremo Tribunale dell'Impero, con apposita sezione italiana, ma non avevano seggio o voto alla Dieta imperiale (Reichstag) ad eccezione del Ducato di Savoia che dalla seconda met\u00e0 del XVII secolo di fatto non venne pi\u00f9 esercitato dai Savoia, per rimarcare la loro autonomia dall'impero. \nDi questi, sei maggiori erano denominati \"Feudi latini\" (Feuda latina): \nTra gli altri feudi dell'Impero di medie dimensioni si ricordano il Monferrato, i ducati di Modena e Reggio, quelli di Massa, Sabbioneta, Bozzolo, lo Stato parmense (i ducati di Parma e Piacenza, lo Stato Pallavicino, lo Stato Landi, il marchesato di Zibello) fino ai piccoli principati padani (il ducato di Guastalla, il principato di Correggio, ecc.), tutti via via assorbiti dagli Stati pi\u00f9 grandi.\nEsisteva poi, una serie di circa 200-250 piccoli feudi, c.d. \"Feudi minori\" (Feuda minora),specie sui monti liguri e sui colli del Basso Piemonte fino all'Appennino tosco-emiliano, consistenti in un gruppo di antichi feudi, nati dalla disgregazione degli storici marchesati degli Aleramici e degli Obertenghi, che, anche grazie alla posizione geografica isolata, riuscirono a sopravvivere pi\u00f9 a lungo, ben oltre la fine del Medioevo (il periodo tipico di queste istituzioni), finch\u00e9 dur\u00f2 almeno nominalmente il potere imperiale. Per questi Stati l'investitura era ben pi\u00f9 di una questione formale, poich\u00e9 solo la protezione imperiale poteva garantire l'autonomia a entit\u00e0 politiche tanto deboli. Erano nelle mani di circa 50-70 famiglie nobili (Gonzaga, Del Carretto, Malaspina, Scarampi, Pico, Pallavicino, Spinola, Doria, Fieschi, Adorno, ecc.).\nQuando si costituirono i vari principati rinascimentali molti di essi soccombettero nell'et\u00e0 moderna venendone assorbiti, ma altri, posti sotto la diretta tutela degli Asburgo, che detenevano la corona imperiale, e talvolta della Spagna e poi dell'Austria che dominavano l'Italia, riuscirono a sopravvivere ed anche a conoscere una sorta di \"revival\" nel XVIII secolo, quando la casa imperiale austriaca ebbe il diretto dominio su Milano e, tramite i suoi vassalli dei feudi imperiali, poteva avere un pi\u00f9 ampio controllo della zona appenninica e padana.\nLa situazione settecentesca.\nDall'ultimo decennio del XVII secolo, la corte di Vienna aveva attuato una politica di rilancio del potere imperiale in Italia. Le ragioni erano dettate da un programma asburgico di natura politica, strategica e non per ultimo economica: le regioni lombarde, piemontesi, toscane erano tra le pi\u00f9 ricche dell'intero territorio imperiale ed economicamente ben predisposte e per questo appetibili ai sovrani. Da molti cronisti francesi del tempo infatti l'Italia era definita \"le Indie dell'Impero\".\nIn alcune zone la figura dei vicari imperiali, almeno formalmente, non era mai venuta meno. In Toscana, dopo le conquiste di Firenze del XIV secolo, l'ufficio del vicario fu trasferito dalla sede di San Miniato al Tedesco (in ricordo appunto di tale funzione) ai marchesi Malaspina di Fosdinovo che ne assunsero la carica ereditaria fino alla fine dell'Ancien R\u00e9gime.\nL'imperatore Leopoldo I d'Asburgo persegu\u00ec cos\u00ec una politica di recupero delle terre italiane per contrastare politicamente ed economicamente l'espansionismo aggressivo francese di quegli anni e molti signorotti locali, anche a seguito di espresso editto imperiale, si affrettarono a farsi riconoscere i propri possessi come feudi dell'impero, per una maggiore tutela politica e di indipendenza verso gli stati maggiori limitrofi. Di conseguenza si acuirono nuovamente, proprio in questi anni, le tensioni diplomatiche tra Vienna e la Santa Sede anche per la contestata natura giuridica feudale di taluni feudi come quelli di Comacchio, di Carpegna o di Apecchio nel Montefeltro, di fatto integrati negli Stati della Chiesa.\nI feudi imperiali superstiti in Italia possono cos\u00ec suddividersi indicativamente in due categorie:\nFacevano parte del primo gruppo i ducati di Savoia ed Aosta i cui sovrani, i duchi di Savoia, poi re di Sardegna dal 1713, continuavano ad essere formalmente vassalli dell'impero con diritto di seggio e di voto alla Dieta generale imperiale di Ratisbona. Nonostante, a pi\u00f9 riprese, i duchi avessero ricevuto dall'imperatore molti feudi imperiali (Monferrato, Novara, il Vigevanasco, la Lomellina, Voghera, le Langhe e Tortona), dalla fine del XVII secolo non riconoscevano pi\u00f9 il rapporto di sottomissione all'impero, mancando di inviare i propri deputati alla Dieta imperiale, n\u00e9 versando la tassa della matricola all'erario imperiale. Tale affermazione delle proprie autonomie e sovranit\u00e0 venne sin dal 1738 ripetutamente e decisamente sostenuta con una serie di provvedimenti e decreti legislativo-amministrativi tesi a garantire la potest\u00e0 reale contro le resistenze pi\u00f9 o meno occulte da parte del senato milanese alla cui giurisdizione e fisco fino ad allora erano sottoposti i feudi delle Langhe prima della loro cessione ai Savoia.\nCasi particolari furono poi la Toscana e lo stesso Stato di Milano (Milano, Pavia, Cremona, Mantova, Sabbioneta, Bozzolo, ecc.). Tali Stati, infatti, oltre ad essere feudi imperiali, erano anche in unione personale con l'imperatore (beni allodiali della casa imperiale d'Asburgo) e con l'Austria e, come tali, governati da rappresentanti diretti del sovrano (governatori generali per Milano e presidenti del consiglio di Reggenza per la Toscana dal 1737 al 1765).\nLo Stato milanese con le sue dipendenze era andato sensibilmente riducendosi nell'estensione territoriale con le cessioni ai Savoia delle vaste province ad ovest del Ticino. E con l'annessione alla Repubblica di Venezia di Bergamo, Brescia e l'exclave di Crema nel XVI secolo.\nIl ducato di Mantova era stato avocato all'imperatore dopo che l'ultimo duca sovrano della linea di Gonzaga-Nevers Ferdinando Carlo Gonzaga ne era stato spogliato per fellonia, perch\u00e9 aveva fatto entrare le truppe Francesi nel mantovano per timore che quest'ultimi operassero ritorsioni aggressive nei confronti della popolazione mantovana e la confisca dei feudi francesi che il Duca di Mantova possedeva. Con la sua annessione si era completato l'accerchiamento austriaco nei confronti della repubblica di Venezia, in secolare antagonismo per il predominio della regione. La corte di Vienna era determinata nel mantenere forte la propria presenza nell'Italia settentrionale: dall'ultimo decennio del XVII secolo il piccolo principato di Castiglione delle Stiviere era stato occupato dalle truppe imperiali, nonostante le inutili proteste degli spodestati signori della linea cadetta dei Gonzaga, i quali rinunceranno definitivamente ai loro diritti e pretese solo nel 1773.\nUn caso a parte era, inoltre, la repubblica di Genova che, pur gravitando nell'orbita francese, era ancora legata da un formale rapporto feudale con l'impero, sia per lo Stato genovese che per il marchesato di Finale, acquisito nel 1713, riconfermato nel 1748 ed amministrato autonomamente dal resto della repubblica.\nIl ducato di Massa e Carrara, a seguito del matrimonio dell'ultima duchessa con il principe ereditario di Modena, venne indissolubilmente legato politicamente ed economicamente a questo ducato che, a sua volta, strettamente alleato alla politica imperiale e austriaca, vedeva cos\u00ec realizzato il sogno secolare di avere uno sbocco sul mar Tirreno con il porto di Avenza.\nLa Lucca, repubblica oligarchica, continuava a vivere dei pochi proventi che ormai residuavano dalle antiche ricchezze commerciali e, se manteneva ancora la propria indipendenza nei confronti della Toscana, era grazie al suo \"status\" di feudo imperiale da tempo immemorabile (XII secolo), in contrapposizione con la Toscana, fino ad allora filospagnola, poi divenuta feudo imperiale.\nInfine la Toscana: il granducato con l'estinzione della dinastia dei Medici, tornava nel 1737 ad essere feudo diretto dell'impero e bene allodiale dell'imperatore Carlo VI d'Asburgo, a compensazione della perdita del ducato di Lorena, quando la figlia Maria Teresa d'Asburgo si era unita in matrimonio con l'ultimo duca Francesco Stefano di Lorena. La Toscana, tuttavia, non avr\u00e0 un proprio sovrano effettivo fino al 1765, essendo stato eletto il granduca titolare, Francesco Stefano, imperatore del Sacro Romano Impero (1745), finch\u00e9 non la governer\u00e0 il figlio, effettivo granduca, Pietro Leopoldo che, svincolatosi dalle pesanti ingerenze della madre Maria Teresa e dalle direttive della corte imperiale, liberer\u00e0 la Toscana dal rapporto formalmente feudale con l'impero.\nNel XVI secolo con la ripartizione dell'eredit\u00e0 dell'imperatore Carlo V, tutto il sud Italia, con il regno di Napoli in testa (formalmente feudo vassallo del Papa), aveva cessato il proprio rapporto di sudditanza con l'impero, ricadendo nella sfera degli Asburgo di Spagna e poi dei Borbone di Spagna.\nAccanto a feudi storicamente documentabili come imperiali si verificarono ingerenze arbitrarie e di dubbia legittimit\u00e0: fu il caso del ducato di Parma e Piacenza la cui costituzione era di chiara origine papale, essendo stato creato appositamente per i Farnese da Paolo III per il figlio Pier Luigi.\nAppartengono al secondo gruppo una moltitudine di staterelli minori che, nella loro relativa indipendenza, erano legati politicamente, anche in forma di protettorato, agli Stati pi\u00f9 potenti e sopravvissero ancora per pochi decenni grazie alla protezione dell'imperatore.\nVanno ricordati i numerosi marchesati dei Malaspina, ultimo residuo del grande patrimonio territoriale di tale antichissima famiglia che si estendeva per tutto l'arco appenninico dalle Alpi Apuane fino alle Langhe piemontesi.\nTra questi si ricordano, tra gli altri, i marchesati lunigianesi di Fosdinovo, i cui sovrani continuavano a detenere il titolo di vicari imperiali in Italia e quelli di Mulazzo, che nel basso Medioevo furono caratterizzati dal mecenatismo dei suoi signori, ospitando artisti e poeti come l'esule Dante Alighieri, e di Tresana poi acquistato dai principi Corsini di Firenze.\nPer gli altri la sopravvivenza era legata ai vincoli politici che avevano con la Toscana, Modena o Genova. Nel Genovese si erano nei secoli costituiti due tipologie di feudi: quelli cosiddetti \"della Repubblica\", cio\u00e8 acquisiti in epoca medievale, per i quali a seguito di convenzioni specifiche continuavano ad essere governati dagli eredi degli antichi feudatari e per i quali la \"Superba\" si sforzava di acquisire maggiori quote di propriet\u00e0 per eliminare la presenza scomoda di questi signori locali, e i feudi imperiali veri e propri, cio\u00e8 acquistati, anche a costo di pesanti esborsi, dalla corte viennese, approfittando delle sue costanti necessit\u00e0 finanziarie, che dipendevano dal dominio diretto della repubblica, in virt\u00f9 dell'investitura imperiale, che li amministrava con propri funzionari statali, riscuotendo direttamente i proventi di spettanza signorile, tali da renderli veri e propri beni fruttiferi in base alla loro rendita annuale.\nTale politica a partire dal Cinquecento fu in parte seguita anche dagli altri Stati regionali italiani come la repubblica di Venezia, il ducato di Milano ed il granducato di Toscana che, tuttavia a differenza di Genova, spesso preferirono effettuare nuove infeudazioni a famiglie vicine allo Stato ed ai suoi regnanti.\nUn altro insieme di Stati che ancora deteneva la qualifica di feudi imperiali era poi costituito dalla contea di Vernio, acquistata dai conti Bardi, e dai marchesati del Monte Santa Maria, di Sorbello e di Petrella appartenenti alle tre linee sovrane dei Bourbon del Monte.\nParticolare rilievo politico assunsero poi le due contee di Carpegna, a causa della loro posizione strategica: poste nel Montefeltro ai confini della Toscana e degli Stati papali, a met\u00e0 Settecento la contea di Carpegna era passata ai Gabrielli e il principato di Scavolino agli Orsini de' Cavalieri, famiglie eredi per via femminile dei due rami, appena estinti nella linea maschile, dei conti di Carpegna, i quali si erano dichiarati alla fine del XVII secolo vassalli dell'impero ed erano stati elevati a principi del Sacro romano impero sul feudo di Bascio.\nTale situazione legittim\u00f2 l'imperatore a contestarne gli eredi senza il suo preventivo assenso di accettazione e riconoscimento alla successione e al suo intervento militare con conseguente occupazione in veste di imperatore e di granduca (essendo stata, a seguito di preciso accordo, la repubblica fiorentina erede de jure in caso di estinzione del casato dei Carpegna) con le logiche contestazioni della corte di Roma e dei Borbone di Parma.\nAnaloghi attriti ci furono tra l'Impero ed il Papato anche per la contea di Apecchio nel Montefeltro, gi\u00e0 sotto l'accomandigia fiorentina (1513) e vassalla dei duchi di Montefeltro di cui i Papi ne erano eredi. La questione si trascin\u00f2 ulteriormente tra la Toscana imperiale e la Curia romana, quando con la scomparsa dell'ultimo conte, Federico II Ubaldini, il feudo fu militarmente annesso dalle truppe papali (1752).\nTra gli altri Stati non completamente indipendenti si ricordano: la contea di Desana (venduta dai Tizzoni ai Savoia nel 1693), il principato di Castiglione delle Stiviere, occupato dall'Austria dalla fine del XVII secolo, nonostante la locale linea sovrana dei Gonzaga ne rivendicasse i diritti fino alla loro definitiva cessione nel 1773, il principato di Soragna, di fatto sotto il protettorato dei duchi di Parma e Piacenza, il marchesato di Montemarzino ceduto dagli Spinola di los Balbases ai Savoia nel 1753, quelli di Oramala, Piumesana, Valverde e Santa Margherita dei Malaspina, la contea di Bobbio, Voghera e Val Tidone dei dal Verme (le cosiddette \"giurisdizioni separate\"), le signorie di Cecima e San Ponzo, di Bagnaria, i vari marchesati degli Spinola, tutti sotto il protettorato con autonomia pi\u00f9 o meno ampia concessa dai Savoia, le signorie imperiali di Balestrino dei marchesi del Carretto sotto protettorato genovese e di Maccagno inferiore dei conti Borromeo sotto il patronato austriaco.\nPiemonte.\nMolti feudi piemontesi furono soppressi nel 1736 dai patti preliminari al trattato di Vienna, e ceduti ai Savoia (Tortona, Voghera, Castelnuovo Bormida, Castelnuovo Scrivia, Capriata d'Orba, Francavilla Bisio, Montaldeo, Mornese, Arquata Scrivia, Isola del Cantone, contea di Tassarolo, Ronco Scrivia fino ad arrivare al Po e verso occidente a Carcare, Millesimo, marchesato di Spigno e Ceva).\nUna posizione di parziale autonomia continuarono a godere le cosiddette \"giurisdizioni separate dell'Oltrep\u00f2\", entrate a far parte delle province sabaude di Voghera e di Bobbio nel 1748; erano costituite dalla contea di Bobbio dei conti dal Verme, e da diversi marchesati malaspiniani:\nAutonoma ma non indipendente era la signoria di Bagnaria appartenente ai Doria, mentre quella di Cecima e S. Ponzio apparteneva ai vescovi di Tortona che possedevano anche Stazzano.\nNel Piemonte sudorientale (attuali province di Savona, Cuneo e Alessandria), gli ultimi feudi furono assorbiti dal regno sabaudo e spesso riconcessi a nobili famiglie del luogo (Millesimo, Novello, Gorzegno, Giusvalla, Mioglia, Malvicino, Ponzone, Prunetto, ecc).\nLombardia.\nAlcuni feudi imperiali sopravvissero sotto la dominazione austriaca, venendo anzi riconfermati con i loro privilegi e autonomie, mentre altri furono soppressi e annessi allo stato milanese (Castiglione delle Stiviere, Solferino, Medole, Sabbioneta, Bozzolo, Gonzaga e la stessa Mantova):\nEmilia.\nUn piccolo gruppo di staterelli viene assorbito a partire dal XVI secolo dalle due maggiori signorie della regione (i duchi di Parma e i duchi di Modena). Nel volgere di due secoli andranno progressivamente a scomparire i piccoli ducati e principati della Bassa Parmense (lo Stato Pallavicino, il marchesato di Zibello, lo Stato Landi, il principato di Soragna, la Contea di San Secondo, la Contea dei Mezzani del vescovo) e del Modenese (il ducato della Mirandola, i principati di Carpi, Correggio, San Martino in Rio, la contea di Novellara, la contea di Rolo).\nNel Bolognese, essendo soggetto alla sovranit\u00e0 pontificia dal 1278, non erano presenti signorie imperiali, con l'unica eccezione della contea di Castiglione dei Gatti, feudo della famiglia Pepoli nell'Appennino bolognese.\nLiguria.\nGenovesato.\nAnche Genova, pur essendo libera da gravami feudali, era considerata direttamente dipendente dall'impero come le citt\u00e0 anseatiche. Solo con il pagamento di trecentomila fiorini e laboriose trattative Genova ottenne verso il 1640 di non essere pi\u00f9 chiamata \"civitas et camera nostra imperialis\" nei documenti di investitura di alcuni feudi liguri.\nNel periodo di maggior debolezza imperiale, dopo la caduta degli Svevi, Genova aveva incorporato senza problemi nel suo dominio ampi territori dei Marchesati Aleramici e Obertenghi. Il riconoscimento esplicito della dipendenza feudale dall'impero si mantenne solo per un certo numero di feudi annessi a partire dal 1343, fra i quali: Arenzano, Cogoleto, Masone, Lavagna, Voltaggio e per ultimo Busalla ceduto dagli Spinola nel 1728.\nResistettero, come enclaves nelle vicinanze di Genova, il Marchesato poi Principato (1760) di Torriglia dei Doria, quelli di Campofreddo, Savignone, Crocefieschi.\nEntroterra genovese.\nA nord di Genova (nell'Oltregiogo) si trovava il gruppo pi\u00f9 vasto e compatto di Feudi Imperiali, anch'essi in gran parte di origine malaspiniana, ma passati per lo pi\u00f9 in mano alle maggiori casate genovesi, quali i Fieschi, i Doria e gli Spinola, ma anche gli Adorno e i Centurione.\nComprendevano la parte del versante padano dell'attuale Provincia di Genova che non era direttamente governata dalla Repubblica di Genova (e quindi, ad esempio, l'enclave di Campofreddo), ed alcuni territori dell'Oltregiogo ricadenti nelle attuali adiacenti Province di Alessandria (ad esempio: Arquata Scrivia, Grondona, Vargo, Cecima e San Ponzio, Bagnaria, Fabbrica Curone, Carrosio, Garbagna e l'alta val Borbera), e Piacenza in Val Trebbia (Ottone, Zerba e Cerignale) di forte influenza culturale e politica genovese ma formalmente indipendenti, pi\u00f9 la Contea di Bobbio.\nSi ricordano tra i feudi sovrani:\nQuesti territori, infeudati a famiglie genovesi e controllati quindi da Genova solo indirettamente, erano i feudi imperiali per antonomasia: con l'arrivo di Napoleone I furono aggregati in blocco alla Repubblica Ligure, tranne i feudi passati gi\u00e0 nel Regno di Sardegna.\nCon la Restaurazione ed il successivo passaggio al Regno di Sardegna, furono suddivisi tra le province di Bobbio e di Novi Ligure all'interno della Divisione di Genova.\nPonente ligure.\nPi\u00f9 disuniti erano i feudi imperiali dell'entroterra della Riviera Ligure di Ponente e dei colli del Basso Piemonte, dove sopravvissero brandelli dell'antica Marca Aleramica, ereditati generalmente da altre famiglie. La pi\u00f9 duratura delle Casate Aleramiche fu quella dei Del Carretto, suddivisa in moltissimi rami con feudi nel basso Piemonte e in Liguria (Balestrino, Arnasco, Zuccarello, Garlenda, Stellanello, Paravenna), gradualmente assorbiti da Genova e dai Savoia tra la prima e la seconda met\u00e0 del XVIII secolo.\nFra di essi si ricordano il marchese di Finale che esercit\u00f2 sino al termine del XVI secolo il ruolo di vicario imperiale.\nDopo l'estinzione dei Del Carretto di Finale (1602), il marchesato fu acquistato prima dalla corona spagnola e poi, dopo lunghe contese con i Savoia, nel 1713 dalla Repubblica aristocratica di Genova (riconfermato nel 1748 con i feudi di Calizzano, Massimino, Osiglia, Bormida, Pallare e Carcare), ma senza perdere il carattere di Feudo Imperiale n\u00e9 i propri statuti medievali: compare infatti come unit\u00e0 geografica autonoma fino alla definitiva scomparsa con la Repubblica Ligure nel 1797.\nIn Liguria vi erano inoltre il marchesato di Dolceacqua (sotto protettorato sabaudo), di Balestrino (fino al 1757; poi ai Savoia) e la contea di Loano dei principi Doria poi protettorato dei Savoia (dal 1735 fino all'annessione del 1770), il marchesato di Torriglia e infine la repubblica di Noli, strettamente aggregata alla Repubblica di Genova, che ne condivideva il carattere di citt\u00e0 libera.\nLunigiana.\nIl gruppo pi\u00f9 orientale dei feudi imperiali appenninici era quello della Lunigiana, in cui ancora sopravvivevano i residui del Marchesato dei Malaspina, per lo pi\u00f9 in mano ai numerosi rami della antica famiglia feudale. Molti di essi col tempo vennero assorbiti progressivamente dal Granducato di Toscana (Calice al Cornoviglio, Fivizzano, Treschietto, Bagnone e Terziere, Pontremoli, ecc.); quelli superstiti fino al XVIII secolo furono poi uniti al ducato di Massa e Carrara.\nI feudi sopravvissuti per tutto il XVIII secolo erano i marchesati dei vari rami dei Malaspina di: Fosdinovo (vicari imperiali), Mulazzo, Castagnetoli, Olivola, Aulla e Podenzana, Licciana Nardi, Villafranca, Castevoli, Oramala e Malgrate, Bastia, Suvero, Rocchetta di Vara, Ponte Bosio. I rimanenti marchesati erano nel frattempo passati nelle mani di altre famiglie: Groppoli ai Br\u00ecgnole-Sale, Tresana ai principi Corsini, sottoposti al protettorato toscano.\nGranducato di Toscana.\nLa Toscana, feudo imperiale dal Medioevo, con sede dei vicari imperiali a San Miniato al Tedesco - fu elevata nel 1532 a ducato, riconfermando cos\u00ec la suprema potest\u00e0 dell'imperatore ed a Granducato di Toscana a favore dei Medici nel 1569.\nIl nuovo Stato, costituito dal ducato di Firenze, dalla repubblica di Siena e dalla provincia pisana, aveva annesso progressivamente altri importanti feudi imperiali che si trovavano soprattutto al confine tra questo e lo Stato Pontificio: erano le contee imperiali di Chitignano, Montauto, Elci nell'alta Valdicecina (in rapporto di accomandigia con Firenze fino alle annessioni leopoldine del tardo settecento), contea di Santa Fiora (dal 1601), contea di Pitigliano, contea degli Ottieri presso il Monte Amiata. Sopravvissero, come exclaves imperiali toscane, Lucca, Piombino (fino al 1735, perdendo poi il rango di feudo imperiale), Monte Santa Maria, Sorbello, Petrella, in Valtiberina; contea di Carpegna e principato di Scavolino nel Montefeltro, le contee di Vernio e di Castiglion dei Pepoli sull'Appennino bolognese.\nAlcuni altri feudi, bench\u00e9 inseriti nell'ambito degli Stati della Chiesa, mantenevano la loro natura imperiale con un formale rapporto di vassallaggio con la corte di Vienna:\nGermania.\nDiretta espressione del potere imperiale, i feudi imperiali prolificarono nelle regioni tedesche dell'impero. Essendo strettamente legati alle famiglie che ne detenevano il titolo, ne seguirono le sorti in caso di divisioni ereditarie, annessioni, unioni, ipoteche. Nei secoli, specialmente per motivi ereditari, numerosi feudi si frazionarono tra i vari rami eredi, costituendo cos\u00ec in seno all'impero oltre un migliaio di feudi con autonomie pi\u00f9 o meno riconosciute.\nMolti feudi tedeschi, differentemente da quelli italiani, partecipavano alla vita attiva dell'impero, vedendosi concesso dall'imperatore il diritto di seggio e di voto alla Dieta permanente generale di Ratisbona (Reichstag). Si distinsero cos\u00ec in feudi che facevano parte dei circoli imperiali con diritto di voto e pertanto riconosciuti come stati sovrani a tutti gli effetti, sia pure sotto l'autorit\u00e0 suprema imperiale (feudi immediati; \"Reichsst\u00e4nde\") e feudi, invece, che anche se, talvolta, avevano di fatto poteri sovrani non gli era riconosciuto il diritto di voto (feudi equestri governati da baroni e conti imperiali che potevano far parte dei circoli imperiali e quindi avere diritto di voto nelle diete regionali od altri esclusi da ogni circolo, come accadeva per molte signorie equestri, prevosture principesche, contee, abbazie principesche, che potevano avere solo il diritto di voto nelle Diete regionali di singoli circoli, nelle diete dei vari cantoni equestri, o addirittura privi di ogni voto.\nSinteticamente i feudi sovrani in Germania erano distinti in:\nTutti i feudi imperiali persero progressivamente la propria sovranit\u00e0 con la decadenza del Sacro Romano Impero e le annessioni francesi (quelli francesi dal 1790 al 1793, quelli italiani nel 1797-1799, quelli tedeschi dal 1801 al 1806)."}
{"id": "1096967", "revid": "438678", "url": "https://it.wikipedia.org/wiki?curid=1096967", "title": "Smokin' Aces", "text": "Smokin' Aces \u00e8 un film del 2006 scritto e diretto da Joe Carnahan.\nTrama.\nBuddy \"Aces\" Israel \u00e8 un famoso intrattenitore e illusionista che si esibisce sui palcoscenici della viziosa Las Vegas, incurante del legame che vi \u00e8 tra gioco d'azzardo e criminalit\u00e0. Buddy, uomo debole in completa balia delle droghe, sta affrontando un momento difficile: tra due giorni sar\u00e0 inserito in un programma di protezione testimoni dopo essere stato costretto dall'F.B.I. a deporre contro i suoi vecchi amici malavitosi, tra cui il boss Primo Sparazza.\nSaranno 48 ore lunghissime in cui potr\u00e0 succedere di tutto, soprattutto dopo che la malavita ha messo una taglia di 1 milione di dollari sopra la testa di Buddy, che vive segregato in una stanza di un hotel. Inizia cos\u00ec una \"guerra\" contro il tempo tra sette assassini e l'F.B.I., che culminer\u00e0 in una sanguinosa resa dei conti all'hotel e casin\u00f2 Nomad (nome fittizio dell'Hotel Horizon) sul Lago Tahoe, in Nevada.\nSequel.\nIl 21 aprile 2010 \u00e8 uscito direttamente in DVD e Blu-ray il sequel del film, intitolato \"\". Joe Carnahan lascia la regia a P.J. Pesce, partecipando alla produzione del film nelle vesti di produttore esecutivo. Nato come prodotto televisivo, il cast originale \u00e8 totalmente rinnovato (a parte due attori chiave) in cui figurano Tommy Flanagan, Vinnie Jones, Tom Berenger, Ernie Hudson e Autumn Reeser."}
{"id": "1096969", "revid": "121529721", "url": "https://it.wikipedia.org/wiki?curid=1096969", "title": "Pseudoscalare", "text": "In matematica e in fisica, uno pseudoscalare \u00e8 una quantit\u00e0 che si comporta come uno scalare, eccetto per il fatto che si comporta in modo dispari sotto l'azione di un gruppo discreto. Di solito, il gruppo discreto \u00e8 la parit\u00e0 nello spazio tridimensionale, e gli pseudoscalari cambiano segno sotto l'inversione di parit\u00e0. La notazione usata in algebra geometrica \u00e8 pi\u00f9 chiara rispetto a quella classica usata in fisica. L'esempio classico di pseudoscalare \u00e8 il prodotto scalare triplo.\nUno pseudoscalare, quando \u00e8 moltiplicato per un vettore ordinario, diventa uno pseudovettore o vettore assiale; una costruzione simile produce un pseudotensore.\nPseudoscalari nella fisica.\nIn fisica, uno pseudoscalare indica una quantit\u00e0 fisica analoga agli scalari. Entrambi sono quantit\u00e0 fisiche che assumono un singolo valore che \u00e8 invariante sotto rotazioni proprie. Tuttavia, sotto cambiamento di parit\u00e0, gli pseudoscalari invertono il loro segno, mentre gli scalari no.\nUna delle idee pi\u00f9 potenti in fisica \u00e8 che le leggi fisiche non cambino quando cambia il sistema di coordinate usato per descrivere una legge. Il fatto che gli pseudoscalari invertano il loro segno quando gli assi delle coordinate sono invertiti suggerisce che non siano il miglior modo per descrivere la quantit\u00e0 a cui si riferiscono. In effetti \u00e8 proprio cos\u00ec. Nello spazio tridimensionale, il duale di uno pseudoscalare \u00e8 uguale a una costante moltiplicata per il pseudotensore di Levi-Civita (o pseudotensore di \"permutazione\"). Lo pseudotensore di Levi-Civita \u00e8 un pseudotensore antisimmetrico di rango 3. Poich\u00e9 il duale di uno pseudoscalare \u00e8 il prodotto di due \"pseudo-quantit\u00e0\" si pu\u00f2 dimostrare che il tensore risultante \u00e8 un vero tensore, che non cambia il segno sotto inversione degli assi. La situazione \u00e8 simile per gli pseudovettori e per gli pseudotensori di rango 2. Il duale di uno pseudovettore \u00e8 un tensore antisimmetrico di rango 2 (e viceversa). \u00c8 il tensore e non lo pseudovettore che rappresenta la quantit\u00e0 fisica che \u00e8 invariante per inversione delle coordinate, mentre lo pseudovettore non \u00e8 invariante.\nLa situazione pu\u00f2 essere estesa a qualunque dimensione. In generale in uno spazio \"N\"-dimensionale il duale di un tensore di rango \"n\" (dove \"n\" \u00e8 minore o uguale a \"N\"/2) sar\u00e0 uno pseudotensore antisimmetrico di rango \"N\"-\"n\" e vice versa. In particolare, per lo spaziotempo quadridimensionale della relativit\u00e0 speciale, uno pseudoscalare \u00e8 il duale di un tensore di rango quattro che \u00e8 proporzionale al pseudotensore di Levi-Civita quadridimensionale."}
{"id": "1096972", "revid": "32698", "url": "https://it.wikipedia.org/wiki?curid=1096972", "title": "Vettore assiale", "text": ""}
{"id": "1096991", "revid": "32698", "url": "https://it.wikipedia.org/wiki?curid=1096991", "title": "Quantit\u00e0 fisica", "text": ""}
{"id": "1096994", "revid": "110157", "url": "https://it.wikipedia.org/wiki?curid=1096994", "title": "Barrac\u00e3o (Rio Grande do Sul)", "text": "Barrac\u00e3o \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Sananduva."}
{"id": "1097000", "revid": "7336", "url": "https://it.wikipedia.org/wiki?curid=1097000", "title": "Profumi", "text": ""}
{"id": "1097002", "revid": "107316772", "url": "https://it.wikipedia.org/wiki?curid=1097002", "title": "Stefano di Borbone", "text": "Biografia.\n\u00c9tienne de Bourbon prese i voti da domenicano a Parigi, verso il 1220. Predicatore generale dal 1223 al 1250, percorse le regioni francesi, la Borgogna, la Lorena, la diocesi di Valence, il Rossiglione e la Savoia. Tra i primi inquisitori, redasse un catalogo sugli \u00aberrori della fede\u00bb, una lista utilizzata, fra gli altri, da inquisitori successivi, come Bernardo Gui, nel XIV secolo, nel suo \"Manuale dell'inquisitore\".\nTale \"Tractatus de diversis materiis predicabilibus\", redatto intorno al 1250, contiene pi\u00f9 di 3000 precetti, di varia origine; il manoscritto originale \u00e8 perduto."}
{"id": "1097005", "revid": "76963", "url": "https://it.wikipedia.org/wiki?curid=1097005", "title": "Steve-O", "text": "Biografia.\nSteve trascorse i suoi primi anni di vita in Inghilterra, dove la sua famiglia viveva a causa di impegni lavorativi del padre; terminati gli studi all'American School of London, nel 1992 si trasfer\u00ec negli USA.\nFrequent\u00f2 per un breve periodo l'Universit\u00e0 di Miami in Coral Gables, Florida, abbandonandola un anno dopo per frequentare Ringling Brothers e Barnum &amp; Bailey Clown College e girare video dei suoi stunt. Nonostante la laurea, non fu ammesso al The Ringling Brothers and Barnum and Bailey Circus e perci\u00f2 lavor\u00f2 come clown al mercatino delle pulci di Fort Lauderdale Swap Shop.\nMentre lavorava al mercatino delle pulci, Steve inizi\u00f2 ad inviare video dei suoi stunts all'editore di Big Brother Magazine, nonch\u00e9 futuro regista di Jackass, Jeff Tremaine, che lo coinvolse nello show di Jackass, e nei futuri , Jackass Number Two e Jackass 3D.\nTV, cinema e carriera economica.\nJackass.\nNonostante non apparisse regolarmente nel programma televisivo Jackass, la pericolosit\u00e0 e la spettacolarit\u00e0 dei suoi stunt lo resero subito un membro fisso del cast. Il primo stunt in Jackass lo vedeva ingoiare e poi vomitare un pesce rosso, cosa che non aveva mai fatto prima in vita sua. Quello che fece guadagnare a Steve la fama di pi\u00f9 pazzo e non curante del dolore in tutto il cast fu il pinzarsi i glutei insieme con un piercing. Verso la fine dello show Jackass, Steve-O inizi\u00f2 a lavorare alla creazione del suo futuro show Wildboyz, che lo vedeva alle prese con la natura.\nI film di Jackass.\nSull'onda del successo dello show televisivo, MTV e Paramount Pictures decisero di produrre due lungometraggi basati su Jackass, che vedevano riunito tutto il cast della serie televisiva. In entrambi i film Steve-O si conferm\u00f2 sempre pi\u00f9 scatenato e incurante del dolore, anche se in Jackass Number Two dovette rinunciare a girare molte scene a causa di una frattura alla clavicola.\nSteve-O Videos e il tour Don't try this at home.\nDopo le riprese di Jackass: The Movie, Steve-O realizz\u00f2 e distribu\u00ec quattro DVD sulle sue prodezze. In essi sono presenti gli stunt pi\u00f9 famosi e tipici di Steve, come salti da grandi altezze, esibizioni da mangiafuoco e il celebre video nel quale si pinza lo scroto alla coscia. Il primo DVD, \"\"Don't try this at home: Steve-O Video\" \"\u00e8 una raccolta di filmati che semplicemente non potevano essere trasmessi in tv a causa di censure. Il secondo, \"\"Don't try this at home: vol.2\" \"segue Steve nel suo tour attraverso gli Stati americani. Il terzo volume, chiamato \"Out on bail\" segue il tour di Steve \"Don't try this at home\" in tutto il mondo. Quarto ed ultimo DVD, \"The early years\" racconta dell'infanzia di Steve e del suo cammino fino alla fama attraverso racconti ed interviste a familiari ed amici.\nPubblicato simultaneamente al Volume 3, Steve-O: the PCP save my life, \u00e8 un documentario riguardante un viaggio durato 5 giorni in cui Steve-0 fa uso di PCP e si promette di non usare mai pi\u00f9 droghe.\nTre compagnie hanno prodotto DVD usando materiale di Steve-O senza il suo consenso, inclusi: Steve-O\u00a0\u2013 Gross Misconduct, Steve-O\u00a0\u2013 XXX Porn Show, Steve-O\u00a0\u2013 Greatest Hits e Steve-O Quad Pack. Nell'aprile 2005 ha aperto una causa legale contro alcuni dei DVD, J&amp;N media. Questi DVD consistevano in materiale vecchio di Steve-O che egli aveva venduto ma che avevano pubblicato senza il suo consenso.\nWildboyz.\nSino dal 2003 Steve-O e Chris Pontius, suo compagno anche in Jackass, hanno partecipato al programma dedicato alla natura, Wildboyz, che riguarda vari stunts con animali selvaggi e contatti con culture remote. Il programma per diversi episodi ha avuto la partecipazione di altri due membri del cast di Jackass, Johnny Knoxville e Wee Man. Il programma \u00e8 stato sospeso dopo 4 stagioni. A detta di Steve-O, la produzione di Wildboyz \u00e8 terminata perch\u00e9 lo show, inizialmente pensato come programma comico ispirato ai documentari naturalistici, stava diventando sempre pi\u00f9 simile a Jackass.\nAltri progetti.\nA met\u00e0 del 2005, Steve-O ha lanciato la sua linea di scarpe chiamata Sneaux Shoes. I promo commerciali che la rappresentavano vedevano Steve-O lanciarsi nella spazzatura, farsi mordere il piede da un alligatore e bere latte scaduto. Il suo slogan \u00e8: \"that're damn good shoes\" (quelle sono scarpe dannatamente buone).\nSteve-O ha recentemente sfoggiato il suo talento per Lampoon's TV the movie e alla prima del film al Mann's Chinese Theater, ha messo il suo pene e le sue mani nel cemento fresco. Inoltre Steve ha firmato un contratto con l'etichetta discografica Universal Records per incidere un cd rap.\nSteve-O ha aggiunto la sua voce e il suo team, il Los Angeles dream team, a ESp2K5. Egli \u00e8 visibile come manager che si congratula con voi dopo che avrete raggiunto un certo numero di riconoscimenti sportivi; inoltre \u00e8 presente anche in Tony Hawk Underground 2 come personaggio giocabile in sella ad un toro meccanico nel livello di Barcellona.\nProblemi legali e controversie.\nIncidenti al nightclub The Abyss.\nIl 31 luglio 2002 Steve-O fu arrestato a Los Angeles con l'accusa di aggressione e atti osceni in luogo pubblico per aver eseguito il suo famoso stunt \"la farfalla\" (nel quale si pinza lo scroto alla coscia) nel nightclub The Abyss a Houma, Louisiana, e per aver scatenato una rissa. Entrambi i fatti son avvenuti al nightclub l'11 luglio 2002. Dopo aver pagato 150.000 dollari al tribunale di Los Angeles, fu lasciato tornare in Louisiana, dove si scontr\u00f2 con le autorit\u00e0 locali. Dopo aver pagato altri 35.000 dollari Steve-O fu rilasciato il 14 agosto 2002.\nIl tribunale della Louisiana aveva inizialmente fissato la cifra della cauzione a 1,12 milioni di dollari, ma la cifra fu successivamente diminuita perch\u00e9 era stato dimostrato che Steve non era un grande pericolo per lo stato. Steve-O continu\u00f2 le vicende legali fino al 2004 e dovette pagare altre cifre come cauzione e risarcimento danni morali.\nIl nightclub The Abyss rischi\u00f2 di perdere la licenza per la vendita di liquori dopo gli eventi della notte dell'11 luglio 2002. Furono autorizzati a continuare le vendite fino a che la causa contro Steve-O non fosse terminata.\nArresto per spaccio di droga in Svezia.\nIl 22 maggio 2003, Steve-O \u00e8 stato arrestato ed incarcerato a causa di uno scherzo che egli aveva fatto a proposito di spaccio di droghe, affermando di avere nello stomaco un preservativo pieno di cannabis per passare ai controlli. Steve-O raggiunse un accordo con le autorit\u00e0 svedesi e fu rilasciato il 27 maggio 2003 dopo aver pagato una multa 80.000 corone (circa 5.800 dollari). Come parte dell'accordo Steve-O ha dovuto ammettere di aver posseduto una pasticca di ecstasy e 5 grammi di marijuana, anche se egli ha affermato di non essere a conoscenza della provenienza dell'ecstasy. Steve-O faceva inoltre largo uso di droghe pesanti e leggere: ha dichiarato di fare uso di PCP.\nSteve-O \u00e8 stato portato in un ospedale psichiatrico verso gli inizi di marzo. I suoi colleghi Bam Margera e Johnny Knoxville avevano dichiarato che lo stunt-man si drogava molto spesso. Il degenerare della situazione \u00e8 stato affermato da un'amica di Steve-O, a cui egli aveva detto di volersi suicidare. Chiamata la polizia di Los Angeles, Steve-O \u00e8 stato portato in un ospedale psichiatrico, dove \u00e8 rimasto per circa un mese. Nel suo sito, lo stunt-man ha parlato dei suoi errori legati al PCP, sconsigliandolo ai suoi fan.\nFrequenti urinazioni in pubblico.\nIl 19 giugno 2003, Steve-O \u00e8 stato arrestato con l'accusa di condotta non responsabile per aver urinato dentro un pacchetto di patatine fritte durante un concerto del festival Lollapalooza in Burgettstown, Pennsylvania. Steve-O ha dichiarato di essere stato cacciato dai produttori del concerto per questo fatto. Steve-O \u00e8 stato visto di nuovo urinare in pubblico il 5 marzo 2006 al Key Club Party per la cerimonia degli Oscar, urinando sul tappeto rosso fuori l'entrata del locale e poi spogliandosi dei suoi vestiti.\nInvestigazioni della polizia di Los Angeles.\nIl 2 novembre 2005 Steve-O \u00e8 stato visto da alcuni giornalisti e successivamente da alcuni agenti del dipartimento di Los Angeles, uscire da un club con una bustina di marijuana. Gli agenti si sono confrontati con lui e hanno deciso di non arrestarlo poich\u00e9 il fatto era ripreso su video e quindi gli agenti in quel momento non erano presenti e quindi considerati negligenti.\nIncidente al Rock The Bells.\nSteve-O \u00e8 stato il protagonista di alcune controversie che si sono verificate al festival hip hop Rock the bells, di San Bernardino in California. I Wu-Tang Clan erano gli headliner del concerto, che era stato presentato in onore del vecchio membro dei Wu-Tang, Ol'Dirty Bastard. Pi\u00f9 volte Steve-O ha esclamato che aveva condiviso la stessa cella con Ol'Dirty Bastard, anche se in tempi differenti; poi ha continuato a mostrare la sua ammirazione verso di lui mettendosi il pene tra le gambe e facendo un backflip. Dopo ci\u00f2 il membro dei Wu-Tang Raekwon, ha minacciato Steve-O di aggredirlo se non avesse chiesto scusa.\nDisintossicazione.\nIl 9 marzo 2008 i suoi amici, compreso Johnny Knoxville, lo hanno fisicamente trascinato fuori dalla sua casa ed obbligato ad entrare nell'ospedale per la salute mentale Thalians (Thalians Mental Health Center) per curare i suoi problemi di abuso di stupefacenti. Steve-O \u00e8 stato messo sotto osservazione degli psichiatri per 3 giorni, estesi successivamente a 14 per un presunto tentativo di suicidio.\nIn una e-mail inoltrata ai suoi amici, Steve ha spiegato che in precedenza pensava alla droga e ai suoi effetti come una \"buona cosa\" per se stesso, ma che in realt\u00e0 il suo abuso ha fatto solamente male alle persone che amava di pi\u00f9.\nPossesso di cocaina e riabilitazione.\nIl 4 giugno 2008, Steve-O fu ritenuto colpevole di possesso di cocaina e arrestato. Rilasciato, gli \u00e8 stato concesso di evitare il carcere se finir\u00e0 il suo programma di riabilitazione.\nApparizioni televisive e radiofoniche.\nToo late with Adam Carolla.\nIl 26 settembre 2005, Steve-O \u00e8 apparso fortemente intossicato nello Show \"Too late with Adam Carolla\". Originalmente aveva premeditato di bere, poi che un poliziotto gli facesse il test dell'alito e infine che avrebbe tirato via una tovaglia da una tavola piena di cibo. Sfortunatamente il programma fall\u00ec poich\u00e9 Steve-O aveva gi\u00e0 consumato una grande quantit\u00e0 di alcool. Steve-O ha mostrato parti intime, ha attaccato Adam Carolla, ha rotto con un piede il tavolo di vetro della scena, tagliandosi inavvertitamente la gamba ed \u00e8 stato portato via dalla sicurezza alla fine del segmento. Malgrado l'agitazione, Steve-O \u00e8 riapparso nello show di Adam Carolla. La sua seconda apparizione \u00e8 stata meno caotica e ha visto Steve-O dare fuoco al tavolo, rompere il materiale di riparazione che era stato messo sul tavolo da lui rotto in precedenza e pinzarsi lo scroto alla coscia.\nLoveline.\nIn seguito alla partenza di Adam Carolla da conduttore di Loveline, Steve-O ha periodicamente co-condotto al suo posto e fu preso in considerazione, insieme ad altri, come un possibile rimpiazzo di Carolla. I produttori di Loveline scelsero per\u00f2 il DJ Stryker per lo show.\nIl 23 maggio 2006 Steve-O annunci\u00f2, mentre coconduceva il programma, che gli era stata diagnosticata una cardiomiopatia, una pericolosa condizione cardiaca che pu\u00f2 anche essere mortale. Steve spieg\u00f2 che il dottore gli disse che stava morendo, che il suo cuore era come quello di un uomo di 90 anni ed inoltre che anche con un trattamento medico difficilmente sarebbe vissuto oltre i 40 anni.\nInvece 16 giugno 2006, su Radio Bam, Steve-O annunci\u00f2 che il suo cuore era in perfetta forma, che era andato da un cardiologo e che questo aveva smentito il precedente dottore, il quale probabilmente aveva mal interpretato i risultati di un test.\nLove Island.\nIl 18 luglio 2006, Steve-O entra, a trasmissione iniziata, a far parte del cast del reality show britannico Love Island, andato in onda su ITV e ambientato sulle Fiji, per aumentarne gli ascolti. Nonostante avesse affermato di aver smesso di bere, il 19 luglio abbandon\u00f2 Love Island bruscamente per il rifiuto di dargli della birra e della cioccolata che aveva richiesto.\nTom Green Live.\nIl 10 ottobre 2006, Steve-O ha partecipato al Tom Green Live, un talk-show su internet condotto dal comico Tom Green, al suo fianco come ospiti anche Jukka Hild\u00e9n e Carson Daly, con i quali ha discusso sul suo odio per George W. Bush, il presidente uscente degli Stati Uniti, e sulle religioni organizzate. Steve-O ha inoltre espresso le sue opinioni verso l'abuso sugli animali fatti nel college per clown Ringling Bros. and Barnum &amp; Bailey (dove aveva fatto i suoi primi stunt ma successivamente non venne selezionato per entrare a far parte del circo).\nHa inoltre risposto alle chiamate degli spettatori continuando ad ingerire compresse di protossido di azoto, fumare, bere alcool e mangiare hash brownies (dolcetti di cioccolato con marjiuana). Lo show dur\u00f2 tre volte la sua normale lunghezza e termin\u00f2 con Steve-O collassante sul pavimento dopo aver bevuto una bottiglia di condimento per insalate ed aver vomitato violentemente.\nThe Dean Blundell Show.\nIl 27 marzo 2006, Steve-O insieme a Chris Pontius partecipa al Dean Blundell Show, un programma mattutino su una radio di Toronto, la CFNY, per promuovere il loro tour \"Don't Try This At Home\". Durante l'intervista pi\u00f9 volte i due hanno usato termini volgari, Steve-O ha inoltre urinato sul pavimento ed eseguito uno stunt chiamato \"Srotolare la Mummia\" di fronte all'intero studio ed al pubblico presente in diretta. I conduttori Dean Blundell, Jason Barr e Todd Shapito furono sospesi per tutta la settimana seguente a questa performance.\nThe Howard Stern Show.\nIl 5 febbraio 2008, Steve-O ha partecipato al programma radiofonico di Howard Stern, Robin Quivers ed Artie Lang, sulla radio Sirius Satellite, per promuovere il suo album rap in uscita intitolato \"Hard As a Rock\". Ubriaco, ha rappato e successivamente ha discusso con il conduttore sulla sua droga preferita. La sua strana risata, registrata durante il broadcast, rimane usata da Fred Norris ancora oggi come finta risata di sottofondo nello show."}
{"id": "1097008", "revid": "120332917", "url": "https://it.wikipedia.org/wiki?curid=1097008", "title": "Nicola Lisi", "text": "Biografia.\nNacque a Scarperia di Mugello in una famiglia della piccola borghesia colta cattolica toscana. Suo padre era un piccolo possidente; Nicola trascorse la sua prima infanzia in campagna, assieme alla figlia di sua cugina, orfana di padre in tenera et\u00e0 e futura poetessa Margherita Guidacci. Consegu\u00ec il diploma di perito agrimensore a Firenze, dove esercit\u00f2 tale professione presso l'Ufficio tecnico provinciale. Si spos\u00f2 ed ebbe due figli. Fra il 1916 e il 1918 prese parte alla prima guerra mondiale e combatt\u00e9 nel Friuli. Nel 1923 fond\u00f2 con Carlo Betocchi e Piero Bargellini una piccola rivista, \"Calendario dei pensieri e delle pratiche solari\", un almanacco che rest\u00f2 in vita per circa un anno. Nel 1930 fu tra i primi collaboratori de \"Il Frontespizio\", rivista d'ispirazione cattolica diretta da Piero Bargellini.\nVisse sempre appartato rispetto alle ideologie e alle militanze politiche. Ci\u00f2 non gli imped\u00ec di frequentare gli storici ambienti letterari fiorentini del Caff\u00e8 Paszkowski e delle Giubbe Rosse, stringendo amicizie con i principali esponenti della cultura contemporanea come Aldo Palazzeschi, Ottone Rosai, Ardengo Soffici ed altri di fama gi\u00e0 consolidata, o giovani esordienti come Mario Luzi. Questi incontri erano intervallati da brevi, ma frequenti soggiorni nella sua terra nativa, dove amava conversare con i contadini del luogo.\nIntanto Lisi sviluppava la sua attivit\u00e0 creativa concentrata essenzialmente sulla narrativa: iniziata con le \"Favole\" (1933) e \"Paese dell'anima\" (1934), proseguita con il celebre \"Diario di un parroco di campagna\" (1942) e portata avanti fino a tarda et\u00e0. La profondit\u00e0 della sua meditata adesione al cattolicesimo si nasconde nei suoi scritti \u00absotto un'apparenza di semplicit\u00e0 e di candore.\u00bb Suo nutrimento spirituale furono le letture dei classici della letteratura mondiale, da Platone a Kafka, da San Francesco a Shakespeare, con riferimento costante alla Bibbia. In definitiva, Lisi fu un contemplativo con \u00abragioni profonde in abitudini di vita e di pensiero.\u00bb\nNel 1969 gli fu conferito il Premio Viareggio Speciale per l'insieme dell'opera letteraria; nel 1973 ottenne, con \"Parlata dalla finestra di casa\", il Premio Napoli\nAlla sua morte, i figli Cecilia e Giuseppe donarono i libri della sua collezione alla Biblioteca comunale di Scarperia e tutti i manoscritti e i documenti, rinvenuti nella casa paterna, al Gabinetto Viesseux di Firenze.\nTematiche e contenuti.\nFin dal Medioevo, la civilt\u00e0 toscana nella sua tradizione artistica ha ricercato la perfezione dell'equilibrio tra uomo e cosmo, natura e spirito. Lisi appartiene a questa tradizione. La sua ricerca appare candida e raffinata ad un tempo. I suoi principali lavori letterari - per lo pi\u00f9, raccolte di prose brevi - sono permeati da un sottofondo che, a tratti, rasenta il simbolismo e colloca la sua opera in una trama magica e religiosa densa di apparizioni, illuminazioni e stupefatta ammirazione per il creato. Questo stupore contemplativo, con aneliti verso l'armonia cosmica, colloca la Provvidenza al centro dell'esistenza umana. Tuttavia, come tra gli altri critici osserva Carlo Bo, nelle sue opere \u00abnon c'\u00e8 compiacimento moralistico, c'\u00e8 soltanto contemplazione.\u00bb\nNei romanzi pi\u00f9 che nelle favole, e in particolare nel \"Diario di un parroco di campagna\" (1942) emerge il motivo dominante del mistero che circonda la vita dell'uomo. I piccoli eventi della vita quotidiana, come quelli della sua Scarperia nel Paese dell'anima (1934), entrano nella sfera dell'arcano e approdano sulle sponde serene della fede, da vivere con abbandono fiducioso. Trasferito alla citt\u00e0, lo stesso motivo ricorre in \"Amore e desolazione\" (1946), anche se qui il dramma corale della guerra \u00e8 vissuto dall'autore con profonda intimit\u00e0: \u00abMa ecco, chiedo una grazia, (...) domando a Dio che Firenze sia salvata dalla guerra.\u00bb (p. 160).\nLa ripresa creativa, nell'orto dei francescani di Fiesole, non fu facile e si espresse nei racconti della \"Nuova Tebaide\" (1949), in bilico tra realt\u00e0 e misticismo, e nei lavori teatrali \"La via della Croce\" (1953) e \"Aspettare in pace\" (1957). La sua ultima opera, \"Parlata dalla finestra di casa\" (1973) \u00e8 quasi un testamento spirituale e artistico dello scrittore ormai ottantenne.\nUna sintesi della teoria lisiana della \"serenit\u00e0\" \u00e8 quella proposta da Paolo Gonnelli, a conclusione del suo profilo dello scrittore: \u00abLa serenit\u00e0 \u00e8 una conquista quotidiana, una prova di amore per Dio e per le cose; e l'opera dell'artista trova la sua ragione proprio nel sempre nuovo modo di attingerla, attraverso la semplicit\u00e0 e la limpidezza di un equilibratissimo stile.\u00bb\n\u00c8 sepolto nel Cimitero delle Porte Sante di Firenze.\nDopo la sua morte i figli Giuseppe Lisi e Cecilia Lisi donarono i suoi manoscritti ed i suoi documenti all'Archivio contemporaneo \"A. Bonsanti\" presso il Gabinetto Vieusseux, mentre i volumi della sua collezione, circa 3.700 volumi, costituita in gran parte di opere della letteratura italiana, furono da loro donati nel 1995 alla Biblioteca municipale di Scarperia. \nOpere principali.\nUna raccolta in due volumi delle opere di Nicola Lisi, preparata dallo stesso autore negli ultimi anni e curata da Carlo Bo, fu pubblicata postuma a Firenze da Vallecchi, nel 1976. Qui di seguito, un elenco delle opere principali suddiviso in scritti di narrativa e di teatro.\nBibliografia.\nOltre agli scritti citati nelle note, \u00e8 utile consultare anche i seguenti studi sull'Autore, elencati in ordine cronologico dal 1936 al 2005."}
{"id": "1097013", "revid": "120112847", "url": "https://it.wikipedia.org/wiki?curid=1097013", "title": "Tex Avery", "text": "Inventore dello stile stravagante dei cartoni animati della Hollywood anni quaranta, Tex Avery lavor\u00f2 per gli studi di animazione di Universal Studios, Warner Bros. e Metro-Goldwyn-Mayer, ed \u00e8 conosciuto per le sue creazioni di situazioni o universi deliranti. Tra i personaggi da lui creati si possono citare Bugs Bunny, Daffy Duck, Droopy, Screwball Squirrel e George and Junior, mentre aiut\u00f2 a sviluppare Porky Pig e Chilly Willy nella forma in cui oggi sono pi\u00f9 conosciuti.\nLo stile registico di Avery incoraggi\u00f2 gli animatori ad espandere i confini del mezzo per fare in un cartone animato le cose che non potevano essere fatte nel mondo dei film live-action. Una frase spesso citata sui cartoni di Avery era: \"In un cartone animato si pu\u00f2 fare di tutto\". Svolse anche un grande lavoro di doppiaggio nei suoi cartoni animati, di solito per personaggi minori (ad esempio il Babbo Natale visto brevemente in \"Who Killed Who?\"), e occasionalmente, sostitu\u00ec Bill Thompson come Droopy. Fu anche responsabile di una serie di cartoni animati controversi che furono successivamente censurati per le loro rappresentazioni razziste.\nBiografia.\nPrimi anni e Walter Lantz Productions.\nAvery nacque il 26 febbraio 1908 a Taylor (Texas) da George Walton Avery (1867-1935), originario dell'Alabama, e Maria Augusta \"Jessie\" Bean (1886-1931), originaria della Contea di Chickasaw (Mississippi). Avery, soprannominato \"Tex\", \"Fred\" e \"Texas\", si diplom\u00f2 nel 1926 alla North Dallas High School. Un tormentone popolare nella sua scuola era \"What's up, doc?\" (\"Che succede, amico?\"), che lui avrebbe in seguito diffuso con Bugs Bunny nel 1940.\nAvery inizi\u00f2 la sua carriera nell'animazione presso la Walter Lantz Productions nei primi anni trenta, lavorando sulla maggior parte dei cortometraggi di Oswald il coniglio fortunato dal 1931 al 1935. Egli \u00e8 accreditato come animatore nei titoli di testa dei corti, ma in seguito afferm\u00f2 di aver diretto due cartoni animati in questo periodo. Durante alcuni scherzi da ufficio nello studio di Walter Lantz, una puntina da disegno vol\u00f2 nell'occhio sinistro di Avery, facendogli perderne l'uso. Alcuni ipotizzano che fosse la sua mancanza di percezione della profondit\u00e0 a dargli la sua visione unica dell'animazione e il suo stile registico bizzarro.\nLeon Schlesinger Productions.\nAvery si trasfer\u00ec alla Leon Schlesinger Productions alla fine del 1935, e convinse Leon Schlesinger a metterlo a capo di una sua unit\u00e0 produttiva di animatori per creare cartoni animati come voleva che fossero fatti. Schlesinger assegn\u00f2 quindi l'unit\u00e0 Avery, tra cui gli animatori Robert Clampett e Chuck Jones, in un bungalow di cinque stanze del backlot a Sunset Boulevard della Warner Bros., in modo da non far sapere al predecessore di Avery Tom Palmer che stava per essere licenziato. L'unit\u00e0 di Avery, assegnata a lavorare soprattutto sulle \"Looney Tunes\" in bianco e nero anzich\u00e9 alle \"Merrie Melodies\" in Technicolor, presto soprannomin\u00f2 il bungalow \"Termite Terrace\", a causa della sua notevole popolazione di termiti. \"Termite Terrace\" in seguito divenne il soprannome per l'intero studio di Schlesinger, soprattutto perch\u00e9 Avery e la sua unit\u00e0 definirono lo stile per cui sono oggi famose le sue produzioni. Il loro primo cortometraggio, \"Gold Diggers of '49\", \u00e8 riconosciuto come il primo a fare di Porky Pig una star, e la sperimentazione di Avery con il medium continu\u00f2 da l\u00ec.\nSecondo Martha Sigall, Avery era uno dei pochi registi a visitare il reparto di inchiostro e vernice, e pensava che gli piacesse vedere come venivano fuori i suoi cartoni animati. Rispondeva alle domande ed era sempre di buon umore. Quando alcuni degli artisti criticarono ironicamente l'azione selvaggia nei suoi cortometraggi animati, Avery si sarebbe preso del tempo per spiegare la sua logica. Avery ricord\u00f2 che durante il lavoro alla Warner Bros. avevano molta libert\u00e0, in quanto non avevano quasi alcuna censura sui cartoni animati.\nAvery, con l'assistenza di Clampett, Jones, e il nuovo regista associato Frank Tashlin, gett\u00f2 le basi per uno stile di animazione che detronizz\u00f2 la Walt Disney Productions come regina dei cortometraggi animati, e cre\u00f2 una legione di star dei cartoni i cui nomi brillano ancora oggi nel mondo. Avery in particolare era profondamente coinvolto; essendo un perfezionista, creava costantemente gag per i cortometraggi, li doppiava periodicamente (includendo la sua famosa risata) e aveva un tale controllo sul ritmo dei cortometraggi che aggiungeva o tagliava fotogrammi dalla pellicola finale se sentiva che il ritmo di una gag non era giusto.\n\"Caccia alle anatre\" introdusse il personaggio di Daffy Duck, che possedeva una nuova forma di \"lunaticit\u00e0\" che non si era mai vista prima nei cartoni animati. Daffy era un'\"anatra pazza\" quasi completamente fuori controllo che spesso rimbalzava per tutto lo schermo a doppia velocit\u00e0, urlando con una voce acuta e accelerata fornita dal veterano doppiatore Warner Mel Blanc, che, da questo corto, forn\u00ec anche la voce di Porky Pig. Avery diresse altri due cartoni di Daffy Duck: \"Caccia all'anatra\" e \"Daffy Duck a Hollywood\". Egghead, co-protagonista di \"Caccia all'anatra\", era un personaggio ispirato al comico Joe Penner che si sarebbe evoluto in Taddeo, ed era apparso per la prima volta in \"Egghead Rides Again\" di Avery.\nBen Hardaway (soprannominato \"Bugs\"), Cal Dalton e Chuck Jones diressero una serie di cortometraggi che avevano per protagonista un coniglio dal carattere simile a quello di Daffy Duck, creato da Hardaway. Come spesso succede, ogni regista metteva il suo timbro personale sui personaggi, storie e atmosfera generale di un cortometraggio. Cos\u00ec ognuno di questi cartoni trattava il coniglio in modo diverso. Il prossimo a provare il coniglio, noto in tutto Termite Terrace come \"Bugs' bunny\" (\"coniglietto di Bugs\", dal soprannome di Hardaway), fu Avery. Dal momento che il riciclaggio delle storie tra i registi era un luogo comune, \"Caccia al coniglio\" era un doppio ritorno al passato. Avery aveva diretto il corto del 1937 \"Caccia alle anatre\" con Porky Pig, che aveva introdotto Daffy Duck, quindi Hardaway l'aveva rifatto come \"Un coniglio imprendibile\" introducendo il coniglio. Cos\u00ec Avery torn\u00f2 al quadro \"cacciatore e preda\", incorporando \"Elmer fotografo\" di Jones gag per gag e cambiando il design di Taddeo. Levigando i tempi, e ampliando l'atteggiamento da furbetto alla Groucho Marx gi\u00e0 presente in \"Un coniglio imprendibile\", fece di Bugs una sorta di coniglio super-cool di Brooklyn che era sempre in controllo della situazione e che gestiva gli anelli intorno ai suoi avversari. Avery dichiar\u00f2 che era molto comune riferirsi alla gente in Texas come \"doc\", proprio come \"pal\", \"dude\" o \"bud\". In \"Caccia al coniglio\", Bugs adotta questo colloquialismo quando cammina casualmente vicino a Taddeo, che \u00e8 \"a caccia di conigli\", e mentre controlla con attenzione una tana di coniglio, fucile in mano, le prime parole che escono dalla bocca di Bugs sono un freddo e calmo \"What's up, doc?\". Il pubblico reag\u00ec sfrenatamente alla giustapposizione della nonchalance di Bugs alla situazione potenzialmente pericolosa, e \"What's up, doc?\" divenne istantaneamente il tormentone del coniglio. Avery fin\u00ec per dirigere solo quattro cartoni animati di Bugs Bunny: \"Caccia al coniglio\", \"La tartaruga e il coniglio\", \"A caccia di stufato\" e \"Il lepre vendicativo\". Durante questo periodo diresse anche una serie di cortometraggi one-shot, tra cui parodie dei documentari di viaggi (\"The Isle of Pingo Pongo\"), favolette morali (\"Orsi e lupi nel bosco\"), film con caricature di Hollywood (\"Una serata a Hollywood\") e cartoni animati con cloni di Bugs Bunny (\"La quaglia se la squaglia\").\nIl mandato di Avery presso lo studio di Schlesinger si concluse alla fine del 1941, quando lui e il produttore litigarono riguardo al finale de \"Il lepre vendicativo\". Nella versione originale di Avery, Bugs e il cane da caccia avrebbero dovuto cadere da un dirupo per tre volte, spremendo la gag al massimo della sua comicit\u00e0. In un commento audio per l'edizione DVD, lo storico e animatore Greg Ford spieg\u00f2 che il problema che Schlesinger aveva con il finale era che, poco prima di cadere per la terza volta, Bugs e il cane si voltavano verso lo schermo, mentre Bugs diceva \"Aggrappatevi al vostro cappello, gente, ci risiamo!\" Si pensa che questa fosse la battuta finale di una nota barzelletta os\u00e9 dell'epoca. \"The Hollywood Reporter\" rifer\u00ec il litigio il 2 aprile 1941. Avery fu sanzionato con una sospensione non retribuita di quattro settimane.\n\"Speaking of Animals\".\nMentre lavorava per Schlesinger, Avery cre\u00f2 un concetto sull'animare il movimento delle labbra degli animali in filmati live-action. Schlesinger non era interessato all'idea di Avery, cos\u00ec egli si rivolse a Jerry Fairbanks, un suo amico che produceva la serie di cortometraggi \"Unusual Occupations\" per la Paramount Pictures. A Fairbanks piacque l'idea, e la serie di corti \"Speaking of Animals\" fu lanciata. Quando Avery lasci\u00f2 la Warner, and\u00f2 dritto alla Paramount a lavorare sui primi tre cortometraggi della serie prima di unirsi alla Metro-Goldwyn-Mayer. La serie continu\u00f2 senza di lui per sette anni.\nMetro-Goldwyn-Mayer.\nIl 2 settembre 1941 il \"Reporter\" annunci\u00f2 che Avery aveva firmato un contratto di cinque anni con la Metro-Goldwyn-Mayer, dove avrebbe formato il proprio gruppo di animazione e diretto cortometraggi in Technicolor. Nel 1942 Avery era alle dipendenze della Metro-Goldwyn-Mayer, lavorando nella loro divisione di animazione sotto la supervisione di Fred Quimby. Avery sentiva che Schlesinger lo aveva soffocato. Alla domanda se gli mancassero i personaggi \"Looney Tunes\" rispose: \"A volte, ma non mi manca nient'altro. La MGM \u00e8 un diavolo di posto migliore per lavorare, in ogni modo, e le persone qui sono altrettanto grandi\".\nAlla MGM, la creativit\u00e0 di Avery raggiunse il suo picco. I suoi cortometraggi divennero noti per la loro follia pura, il ritmo a rotta di collo e un'inclinazione per giocare con il mezzo dell'animazione e del cinema in generale a cui pochi altri registi osavano avvicinarsi. La MGM gli offr\u00ec anche budget pi\u00f9 alti e un livello di produzione di qualit\u00e0 superiore rispetto allo studio Warner. Inoltre, la sua unit\u00e0 era piena di artisti ex-Disney come Preston Blair e Ed Love. Questi cambiamenti erano evidenti nel primo cortometraggio di Avery distribuito dalla MGM, \"The Blitz Wolf\", una parodia di Adolf Hitler che fu candidata per l'Oscar al miglior cortometraggio d'animazione nel 1943.\nIl personaggio MGM pi\u00f9 famoso di Avery debutt\u00f2 nel 1943 in \"Dumb-Hounded\". Droopy (originariamente \"Happy Hound\") era un cane tranquillo, piccolo e lento che alla fine vinceva sempre. Cre\u00f2 anche una serie di cartoni animati os\u00e9, a cominciare da \"Red Hot Riding Hood\" (1943), con una star femminile sexy di nome Red. Altri personaggi di Avery alla MGM includono Screwball Squirrel e il duo della serie George and Junior.\nAltri corti MGM degni di nota diretti da Avery includono \"King-Size Canary\" (1947), \"Lucky Ducky\" (1948), \"Bad Luck Blackie\" (1949), \"Ventriloquist Cat\" (1950), \"Magical Maestro\" (1952) e \"Cellbound\" (1955). Avery inizi\u00f2 il suo lavoro alla MGM lavorando con colori lussureggianti e sfondi realistici, ma pian piano abbandon\u00f2 questo stile per un approccio pi\u00f9 frenetico e meno realistico. Il look pi\u00f9 stilizzato riflette l'influenza della UPA, la necessit\u00e0 di ridurre i costi con la crescita dei budget, e il desiderio di Avery di lasciarsi alle spalle la realt\u00e0 e fare cartoni animati che non fossero legati al mondo reale del live action. Durante questo periodo fece una serie di film degni di nota che esploravano la tecnologia del futuro.\nAvery si prese un anno sabbatico dalla MGM dall'inizio del 1950, durante il quale Dick Lundy, recentemente arrivato dallo studio di Walter Lantz, rilev\u00f2 la sua unit\u00e0 e diresse un cartone animato di Droopy, cos\u00ec come una serie di cortometraggi con un vecchio personaggio, Barney Bear. Avery torn\u00f2 alla MGM nel mese di ottobre 1951 e ricominci\u00f2 a lavorare. I suoi ultimi due corti per la MGM furono \"Droopy vice-sceriffo\" e \"Cellbound\", completati nel 1953 e distribuiti nel 1955. Essi furono co-diretti dall'animatore dell'unit\u00e0 di Avery Michael Lah. Lah inizi\u00f2 a dirigere una manciata di corti con Droopy in CinemaScope da solo. Un esausto Avery lasci\u00f2 la MGM nel 1953 per tornare allo studio di Walter Lantz.\nPost-MGM e ultimi anni.\nIl ritorno di Avery allo studio di Lantz non dur\u00f2 a lungo. Diresse quattro corti tra il 1954 e il 1955: \"Crazy Mixed-Up Pup\", \"Shh-h-h-h-h\", \"I'm Cold\" e \"The Legend of Rockabye Point\", in cui defin\u00ec il personaggio del pinguino Chilly Willy. Anche se \"The Legend of Rockabye Point\" e \"Crazy Mixed-Up Pup\" furono candidati all'Oscar, Avery lasci\u00f2 la Walter Lantz Productions per una disputa salariale, ponendo fine di fatto alla sua carriera nell'animazione cinematografica.\nSi rivolse quindi alla pubblicit\u00e0 televisiva, in particolare gli spot della Raid degli anni sessanta e settanta e la controversa mascotte della Frito-Lay, Frito Bandito. Avery produsse anche spot per le bevande alla frutta Kool-Aid con protagonisti i personaggi della Warner Bros. che un tempo aveva contribuito a creare durante i suoi giorni al Termite Terrace. Durante gli anni sessanta e settanta, Avery divenne sempre pi\u00f9 riservato e depresso, anche se continu\u00f2 a essere rispettato. Il suo ultimo datore di lavoro fu la Hanna-Barbera, dove scrisse gag per i cartoni del sabato mattina come \"Kwicky Koala\".\nTex Avery mor\u00ec il 26 agosto 1980 di cancro al fegato al Providence Saint Joseph Medical Center di Burbank (contea di Los Angeles), all'et\u00e0 di 72 anni. Venne sepolto al Forest Lawn Memorial Park (Hollywood Hills)."}
{"id": "1097015", "revid": "124168538", "url": "https://it.wikipedia.org/wiki?curid=1097015", "title": "Jasper Johns", "text": "Biografia.\nPrimi anni.\nJohns nasce nel 1930 ad Augusta (Georgia), ma cresce ad Allendale (Carolina del Sud), seguito da nonni e zii in seguito al divorzio dei suoi genitori. Relativamente a questo periodo della sua vita, in seguito dir\u00e0: \"nel luogo dove sono cresciuto non c'erano artisti e non c'era arte, quindi non sapevo veramente cosa significasse. Pensavo che significasse che sarei stato in una situazione differente rispetto a quella in cui stavo\". In un\u2019intervista rilasciata nei primi anni Sessanta racconta che gi\u00e0 all\u2019et\u00e0 di tre anni egli inizia a disegnare senza pi\u00f9 smettere, e che a cinque anni decide di diventare un artista. Studia a Columbia (Carolina del Sud) fino al quarto anno di scuola elementare, poi si sposta tra vari Stati assieme alla madre, il patrigno e i suoi fratellastri, terminando la formazione superiore a Sumter (Carolina del Sud). Tra il 1947 e il 1948 frequenta la \"University of South Carolina\" per un totale di tre semestri, poi su invito dei suoi stessi insegnanti d'arte si trasferisce a New York dove nel 1949 studia alla \"Parsons School of Design\" per un semestre. Successivamente lavora come corriere e come commesso.\nAnni Cinquanta.\nAll'inizio degli anni Cinquanta Johns presta servizio nell'esercito e viene anche inviato sul campo a Sendai (Giappone) nel contesto della guerra di Corea, facendo ritorno a New York nel 1953. Grazie ad una borsa di studio per veterani si iscrive all'Hunter College, ma a seguito di un incidente capitatogli il primo giorno lascia gli studi. Tra 1953 e 1954 lavora presso la libreria \"Marboro Books\". Grazie alla scrittrice Suzi Gablick ha modo di conoscere l'artista Robert Rauschenberg, con il quale nasce una lunga storica relazione di amicizia e anche di reciproca influenza artistica. Nel 1954 Johns conosce inoltre i compositori Morton Feldman e John Cage (col quale tra l'altro fa ritorno in Giappone qualche anno pi\u00f9 tardi) e il ballerino e coreografo Merce Cunningham. \nVerso la met\u00e0 del decennio l'artista decide di distruggere tutte le sue precedenti opere (ricomprerebbe persino quelle vendute per poterle eliminare) e solo quattro di esse riescono a salvarsi: tale azione corrisponde all'inizio di un nuovo periodo per l'artista, di un cambiamento radicale e di una rinascita. Concepisce dunque uno stile artistico originale e personale, contrapposto a quello gestuale ed energico del cosiddetto \"Espressionismo astratto\", e che contribuir\u00e0 alla nascita di movimenti come la Pop art, il Minimalismo e l\u2019Arte concettuale. Realizza quindi il primo \"Target with Four Faces\", la prima serie di \"Numbers\" \"1,2, 5\" e \"7,\" e la prima bandiera \"White Flag\" alla quale faranno seguito nel corso degli anni numerose altre versioni scomposte, invertite, moltiplicate o desaturate nelle forme di dipinti, stampe e disegni. Fa ricorso a icone e soggetti chiari ed impersonali per potersi concentrare sulla tecnica di realizzazione e sulla lavorazione manuale dell\u2019opera.\nNel 1955 assieme a Rauschenberg fonda la ditta \"Matson Jones - Custom Display\" all'interno della quale i due svolgono l'attivit\u00e0 di designer di vetrine di negozi, lavorando ad esempio per \"Tiffany&amp;Co\" e per \"Bonwit Teller\" l'anno successivo. Nell'ambito di uno di questi allestimenti viene esposta \"White Flag\".\nNel maggio del 1957 Johns partecipa ad una mostra collettiva presso la \"Leo Castelli Gallery\", poi nel 1958 alla stessa galleria espone nuovamente le sue opere nell'ambito di una personale. Alfred Barr, primo direttore del Moma - \"Museum of Modern Art\" di New York\",\" resta colpito da \"Target with Plaster Casts\" (1955), nonostante esso prima di essere esposto sia stato oggetto di dibattiti e critiche poich\u00e9 ritenuto troppo provocatorio per poter essere esposto in un museo. Il museo newyorkese acquista quindi ben tre opere dell'artista. \"Target with Four Faces\" compare sulla copertina della nota rivista \"Artnews\". Nello stesso 1958 le opere di Johns vengono esposte per la prima volta in Europa in occasione della XXIX Biennale di Venezia. L'artista inizia dunque ad imporsi sulla scena artistica americana ed europea; nel 1959 espone a Parigi e a Milano. Sempre nel 1958 realizza le prime sculture in metallo, ovvero \"Flashlight I\" e \"Lightclub I\".\nDopo il successo ottenuto in seguito alla personale da Castelli del 1958, Johns decide di affrontare un nuovo percorso il cui inizio \u00e8 rappresentato dall\u2019opera \"False Start\" (1959) dove l'artista passa dalla tecnica dell'encausto a quella della pittura a olio, a favore di una stesura del colore a pi\u00f9 strati, con pennellate pi\u00f9 incostanti. Barr resta perplesso di fronte a questa nuova opera in quanto la distribuzione del colore si avvicina molto all\u2019arte dell\u2019Espressionismo astratto, nei confronti della quale Johns era sempre stato ostile.\nAnni Sessanta.\nAll'inizio degli anni Sessanta l'artista inizia a interessarsi al motivo della carta geografica degli Stati Uniti (anch'essa oggetto di varie successive versioni come la bandiera) e al tema delle impronte del corpo umano; inizia inoltre a dedicarsi alla lavorazione del bronzo in scultura. Nel 1961 si reca per la prima volta in Europa in occasione dell'esposizione delle sue opere presso la \"Galerie Rive Droite\" di Parigi e in seguito partecipa alla mostra \"Le Nouveau R\u00e9alisme \u00e0 Paris et \u00e0 New York\" che si tiene nella stessa galleria. Diversamente dal periodo precedente, la sua arte diviene tendente all'autobiografismo, pi\u00f9 complessa e disorientante. In molti dipinti utilizza ampiamente il colore grigio (anche in omaggio al pittore Ren\u00e9 Magritte), come ad esempio in \"Canvas\" (1956) e \"Gray Alphabets\" (1956) nei quali domina un livello espressivo malinconico.\nNelle opere di questo decennio inserisce pi\u00f9 spesso righe, scale cromatiche o termometri che rendono l'idea della misurazione, come si pu\u00f2 percepire da \"Periscope\" (1963). Durante questi anni collabora con lo scrittore e curatore artistico Frank O'Hara col quale organizza una raccolta di immagini e poesie, e inoltre cita una sua poesia nell'opera \"In Memory of My Feelings - Frank O'Hara\" (1961). Nel 1963 partecipa alla mostra \"Pop Art USA\" presso l\"'Oakland Art Museum\" in California e diviene uno dei capi fondatori della \"Foundation for Contemporany Performance Arts Inc\". Nel 1964 crea la sua opera di maggiori dimensioni realizzata fino a questo momento che, secondo Kirk Varnedoe, costituisce un compendio di tutto il suo lavoro d'arte.\nNello stesso anno tiene una retrospettiva con oltre 170 sue opere presso il \"Jewish Museum\" di New York, poi ripetuta in Inghilterra e California, e partecipa alla XXXII Biennale di Venezia e al Documenta III di Kassel. Sempre nel 1964 infine, in occasione del Flag Day, il gallerista Leo Castelli decide di regalare al presidente John Kennedy una versione di bronzo di \"Flag\" (1960), scelta che Johns trova orribile in quanto la vede come una strumentalizzazione della sua arte. Nel 1969 l'artista pubblica su \"Art in America\" il testo \"Thoughts on Duchamp\" e in seguito consegue la laurea \"ad honorem\" in Lettere Classiche presso la \"University of South Carolina\". Alla fine del decennio lo storico dell'arte Max Kozloff pubblica una monografia su di lui intitolata \"Jasper Johns\"\".\"\nAnni Settanta.\nTra il 1974 e il 1982 il cosiddetto \"tratteggio incrociato\" (o in inglese \"cross hatchings\") diviene lo schema principale delle sue pitture. Esso compare per la prima volta in \"Untitled\" (1972) ma \u00e8 rappresentato al meglio da \"Scent\" (1973-1974), dove si manifesta il crescente interesse dell'artista verso le tecniche della grafica, unite in quest'opera ai temi della sessualit\u00e0 e della morte. Gli stessi temi si possono trovare anche nel successivo \"Between the Clock and the Bed\" (1981) che si rif\u00e0 all'omonimo dipinto realizzato da Edvard Munch. Nel 1973 incontra a Parigi il drammaturgo Samuel Beckett per discutere sulla possibile collaborazione per la realizzazione del libro artistico \"Foirades/Fizzles\", pubblicato poi nel 1976.\nNella seconda met\u00e0 del decennio tiene una grande retrospettiva presso il \"Whitney Museum\" di New York poi replicata a Colonia, Parigi, Londra, Tokyo, San Francisco. In seguito, il museo newyorkese acquista \"Three Flags\" per un milione di dollari, ovvero la cifra pi\u00f9 alta mai pagata fino ad allora per un artista americano ancora vivente, e nel corso degli anni Ottanta le opere di Johns raggiungeranno costantemente prezzi elevatissimi. Nel 1978 viene eletto \"Accademico d'Onore\" dell'Accademia delle arti del disegno di Firenze (e successivamente \"Accademico Emerito\" nel 1987 e nel 1993). Tra il 1979 e il 1981 torna ad utilizzare all'interno delle sue creazioni oggetti come coltelli, forchette e cucchiai, e si interessa anche a nuove forme di rappresentazione oggettiva come quella dei motivi tantrici.\nAnni Ottanta.\nA partire dagli anni Ottanta le opere iniziano ad essere caratterizzate da una forte impostazione psicologica e privata, come dimostrano ad esempio \"In the Studio\" (1982), \"Perilous Night\" (1982) e \"Racing Thoughts\" (1983) nelle quali l'artista fa riferimento a un disturbo mentale che in questo periodo lo affligge. Cambia anche lo stile pittorico, con l'introduzione di immagini a doppia lettura, citazioni di altri artisti, effetti \"trompe l'\u0153il\". Tra il 1980 e il 1982 diviene membro dell'\"Acad\u00e9mie Royale des Beaux-Arts\" di Stoccolma e dellAmerican Academy of Arts and Sciences\" di Boston. Tra il 1985 e il 1986 dipinge \"Four Seasons\", tradizionalmente riconosciute come le et\u00e0 della vita, che prima espone nella Galleria di Leo Castelli a West Broadway e in seguito gli garantiscono la vittoria del gran premio della Biennale di Venezia del 1988. Nel 1989 \u00e8 nominato 38\u00b0 membro della \"South Carolina Hall of Fame\", riconoscimento riservato ai personaggi pi\u00f9 illustri del suo Paese, ed entra a far parte dell'American Academy of Arts and Letters\". \"Gli \u00e8 inoltre dedicato il documentario' di Rick Tejada-Flores (1989)\".\"\nUltimi anni.\nNel corso degli anni Novanta \u00e8 insignito di vari premi, tra i quali la \"National Medal of Arts\" che gli viene consegnata presso la Casa Bianca dal presidente americano George Bush nel 1990. Tiene svariate mostre: una retrospettiva al Moma di New York con successive tappe a Colonia e Tokyo (1996-1997), \"Jasper Johns: New Paintings and Works on Paper\" al \"San Francisco Museum of Modern Art\" cui fanno seguito le esposizioni alla \"Yale University Art Gallery\" ed il \"Museum of Art\" di Dallas (1999), una mostra presso il \"Walker Art Center\" che prosegue in altri centri degli Stati Uniti, Spagna, Scozia e Irlanda (2003), e infine \"Jasper Johns: Prints from the Low Road Studio\" presso la Galleria di Castelli (2004).\nAlla fine del secolo si apre una nuova fase della sua pittura tendente allo \"svuotamento\" della superficie pittorica; ci\u00f2 si pu\u00f2 vedere ad esempio nella serie \"Catenary\" (1999), nella quale il titolo \"catenaria\" indica la curva creata per effetto della forza di gravit\u00e0 da un filo che viene fissato alle sue estremit\u00e0, per cui nelle varie opere i fili, veri o dipinti, attraversano la superficie e sono l'unico soggetto all'interno della tela. Negli ultimi anni Johns si \u00e8 ritirato principalmente a Sharon (Connecticut) e sull'isola di Saint Martin, nelle Indie occidentali francesi, dove \u00e8 proprietario di uno studio costruito per lui dall'architetto Philip Johnson.\nStile e tecniche.\nCi sono diversi modi per inquadrare l'artista. Per prima cosa, Johns \u00e8 considerato uno dei principali esponenti del \"New Dada\", corrente artistica americana che si rif\u00e0 all'arte Dada dell'inizio del secolo, e che come essa inserisce i cosiddetti \"ready-made\" \"duchampiani\" (ovvero oggetti tratti dalla realt\u00e0) all'interno dell'opera d'arte. Questa corrente \u00e8 inoltre molto vicina al contemporaneo \"Nouveau R\u00e9alisme\" francese, nel quale vengono utilizzati oggetti desunti dalla quotidianit\u00e0 pi\u00f9 banale. L'inserimento del \"ready-made\" nell'opera \u00e8 quindi anche una soluzione al problema della rappresentazione del reale e dell'ordinario. L'artista in persona afferma che nelle sue creazioni si trovano quegli oggetti che si guardano, ma che in realt\u00e0 non si vedono.\nL'uso di oggetti poco manipolati e semplicemente inseriti nell'opera si lega anche al fatto che Johns rifiuta l'arte dell'Espressionismo astratto, e quindi intende ridurre al minimo la componente gestuale del proprio intervento privilegiando gli aspetti formali e costitutivi dell'immagine in s\u00e9. Questa posizione ostile si manifesta gi\u00e0 nell\u2019opera \"Target with Plaster Casts\" dove la presenza di calchi di parti del corpo umano potrebbero alludere alla presunta opposizione tra arte \u201castratta\u201d e arte \u201cfigurativa\u201d. Anche in \"Painting with Two Balls\" funge da attacco al mito della pittura americana legata alla generazione di artisti come Jackson Pollock e Willem de Kooning: le due palle dipinte infatti alludono a una descrizione ironica di se stesso, contro la tipica virilit\u00e0 ostentata in modo teatrale dagli altri artisti americani.\nInfine, \u00e8 considerato l'artista che d\u00e0 inizio alla Pop Art ma senza esserne cosciente.\nUn'altra caratteristica della sua arte \u00e8 quella di tenere aperto il quesito sulla distinzione o nesso tra realt\u00e0 e rappresentazione, immagine reale e immagine dipinta; molte sue opere infatti, a partire dalle \"Flags\", sono caratterizzate da una presentazione distaccata e tautologica di un oggetto comune i cui confini vanno a coincidere con i limiti della tela. Ci\u00f2 che importa all'artista \u00e8 l'intensit\u00e0 con cui ci\u00f2 che gi\u00e0 si conosce dell'oggetto influisce su ci\u00f2 che vediamo in esso; egli stesso infatti per dipingere una bandiera o un bersaglio non ha bisogno di un modello, dal momento che gli \u00e8 sufficiente l'dea che ha dell'oggetto nella mente. Soprattutto le opere aventi per soggetto bandiere, lettere o bersagli, quindi, giocano sull\u2019ambivalenza tra l\u2019oggetto in s\u00e9 e la sua rappresentazione. Molto spesso, riferendosi alle sue \"Flags\", egli pone la domanda retorica: \"\u00c8 una bandiera o un quadro?\".\nEncausto.\nL'encausto \u00e8 una tecnica a cui l'artista ricorre molto spesso per realizzare le sue opere. Essa risale all\u2019antico Egitto e consiste nel miscelare pigmenti e cera fusa nella cosiddetta \"encaustizzazione\" in modo da permettere la loro fusione, alla quale Johns \u00e8 solito aggiungere poi pezzetti di stoffa o ritagli di giornale. Il risultato finale \u00e8 al limite del figurativo, tuttavia mantiene visibili le tracce della manipolazione dell'artista, della tessitura delle stoffe o dei testi stampati sulla carta, permettendo all'opera di aprirsi a pi\u00f9 piani di lettura tra la presentazione e la rappresentazione di un'immagine. La superficie delle opere risulta seducente ed affascinante, oltre che nuova, originale ed attuale nell'ambito dell'arte statunitense negli anni in cui Johns ne fa uso.\nTradizionalmente, la cosiddetta \"cera punica\" utilizzata per l\u2019encausto \u00e8 ottenuta dall'ebollizione di cera calda in acqua di mare, alla quale si aggiungono poi acqua, calce spenta e colla; il composto disciolto in acqua e ancora caldo viene gettato sul colore e subito miscelato, steso sull\u2019opera, lasciato seccare, e infine nuovamente scaldato per permettere ai pigmenti di riemergere in superficie. Questa tecnica permette di aggiungere qualunque tipo di pigmento e non ha bisogno di tempi di esecuzione molto rapidi; inoltre \u00e8 molto duratura nel tempo dal momento che la cera non \u00e8 soggetta a ossidazione."}
{"id": "1097016", "revid": "181699", "url": "https://it.wikipedia.org/wiki?curid=1097016", "title": "Chiesa di San Giorgio (Reggio Emilia)", "text": "La chiesa di San Giorgio \u00e8 un edificio religioso sito in via Farini, nel centro storico di Reggio Emilia.\nStoria.\nMenzionata per la prima volta in alcuni documenti del 1146, nel 1610 pass\u00f2 sotto il controllo dei Gesuiti che, grazie al finanziamento di Flaminio Ruggeri, nel 1638, demolirono e poi ricostruirono la chiesa. Tra il 1675 ed il 1678 venne innalzato il campanile. Nel 1743, su progetto dell'architetto bolognese Torreggiani, vennero realizzate la crociera e la cupola. Divenuta propriet\u00e0 del comune, \u00e8 stata chiusa dopo il terremoto del 1996, e dopo alcuni interventi di restauro del tetto e della facciata, \u00e8 stata riaperta per la mostra della settimana europea della fotografia.\nDescrizione.\nLa modesta larghezza di questa via rende difficile la visuale della facciata, in mattoni a vista, ornata da varie sculture e da un grande portale barocco. Sopra il portale \u00e8 collocato un altorilievo rappresentante San Giorgio a cavallo che trafigge il drago con una lancia di ottone. \nL'interno della chiesa \u00e8 formato da una navata sola con una volta a ed ai lati si trovano varie cappelle unite da corridoi. Nella prima cappella a destra vi \u00e8 un quadro raffigurante \"San Luigi Gonzaga\", opera di Lucia Cassarini e di Girolamo Massarini. Nella stessa cappella vi \u00e8 un ritratto, sempre di San Luigi Gonzaga, opera di Paolo Veronese. Nella seconda cappella vi \u00e8 una tela con la \"Madonna della Ghiara e i SS. Ignazio e Francesco\" di Alessandro Tiarini. Nella terza vi \u00e8 un quadro, di Orazio Talami, con \"Transito di San Giuseppe\". Tutto l'interno, ma specialmente le cappelle, sono ornate da splendidi stucchi. Nell'altare maggiore vi sono tre quadri. In quello al centro, di Pietro Rotari, vi \u00e8 raffigurato\" San Giorgio intento a sacrificare agli idoli\", in quello a sinistra, di Francesco Vellani, vi \u00e8 il \"Martirio del Santo\", e in quello a destra, di Giovanni Bettino Cignaroli, la \"Cattura\"."}
{"id": "1097017", "revid": "1494169", "url": "https://it.wikipedia.org/wiki?curid=1097017", "title": "Stigmatizzazione", "text": ""}
{"id": "1097020", "revid": "599013", "url": "https://it.wikipedia.org/wiki?curid=1097020", "title": "Sab", "text": ""}
{"id": "1097022", "revid": "834", "url": "https://it.wikipedia.org/wiki?curid=1097022", "title": "Sac", "text": ""}
{"id": "1097023", "revid": "1305772", "url": "https://it.wikipedia.org/wiki?curid=1097023", "title": "SAO", "text": ""}
{"id": "1097024", "revid": "599013", "url": "https://it.wikipedia.org/wiki?curid=1097024", "title": "Saq", "text": ""}
{"id": "1097027", "revid": "599013", "url": "https://it.wikipedia.org/wiki?curid=1097027", "title": "Sav", "text": ""}
{"id": "1097029", "revid": "1305772", "url": "https://it.wikipedia.org/wiki?curid=1097029", "title": "SAW", "text": ""}
{"id": "1097031", "revid": "599013", "url": "https://it.wikipedia.org/wiki?curid=1097031", "title": "Sba", "text": ""}
{"id": "1097035", "revid": "599013", "url": "https://it.wikipedia.org/wiki?curid=1097035", "title": "Sbg", "text": ""}
{"id": "1097037", "revid": "599013", "url": "https://it.wikipedia.org/wiki?curid=1097037", "title": "Sbi", "text": ""}
{"id": "1097039", "revid": "834", "url": "https://it.wikipedia.org/wiki?curid=1097039", "title": "Sbk", "text": ""}
{"id": "1097040", "revid": "599013", "url": "https://it.wikipedia.org/wiki?curid=1097040", "title": "Sbm", "text": ""}
{"id": "1097042", "revid": "599013", "url": "https://it.wikipedia.org/wiki?curid=1097042", "title": "Sbp", "text": ""}
{"id": "1097044", "revid": "599013", "url": "https://it.wikipedia.org/wiki?curid=1097044", "title": "Sby", "text": ""}
{"id": "1097046", "revid": "599013", "url": "https://it.wikipedia.org/wiki?curid=1097046", "title": "Sck", "text": ""}
{"id": "1097048", "revid": "599013", "url": "https://it.wikipedia.org/wiki?curid=1097048", "title": "Scl", "text": ""}
{"id": "1097050", "revid": "599013", "url": "https://it.wikipedia.org/wiki?curid=1097050", "title": "Scq", "text": ""}
{"id": "1097052", "revid": "599013", "url": "https://it.wikipedia.org/wiki?curid=1097052", "title": "Scu", "text": ""}
{"id": "1097055", "revid": "599013", "url": "https://it.wikipedia.org/wiki?curid=1097055", "title": "Sdf", "text": ""}
{"id": "1097058", "revid": "599013", "url": "https://it.wikipedia.org/wiki?curid=1097058", "title": "Sdl", "text": ""}
{"id": "1097060", "revid": "599013", "url": "https://it.wikipedia.org/wiki?curid=1097060", "title": "Sdm", "text": ""}
{"id": "1097061", "revid": "134931", "url": "https://it.wikipedia.org/wiki?curid=1097061", "title": "Clark County", "text": ""}
{"id": "1097064", "revid": "599013", "url": "https://it.wikipedia.org/wiki?curid=1097064", "title": "Sdn", "text": ""}
{"id": "1097066", "revid": "599013", "url": "https://it.wikipedia.org/wiki?curid=1097066", "title": "Sdq", "text": ""}
{"id": "1097068", "revid": "599013", "url": "https://it.wikipedia.org/wiki?curid=1097068", "title": "Sdr", "text": "Religione.\nS.D.R. \u2013 Suore del Divin Redentore di Giavarino"}
{"id": "1097070", "revid": "298229", "url": "https://it.wikipedia.org/wiki?curid=1097070", "title": "Pallavolo ai Giochi della XX Olimpiade", "text": ""}
{"id": "1097071", "revid": "599013", "url": "https://it.wikipedia.org/wiki?curid=1097071", "title": "Sdu", "text": ""}
{"id": "1097073", "revid": "599013", "url": "https://it.wikipedia.org/wiki?curid=1097073", "title": "Sdv", "text": ""}
{"id": "1097075", "revid": "1305772", "url": "https://it.wikipedia.org/wiki?curid=1097075", "title": "SEA", "text": ""}
{"id": "1097076", "revid": "599013", "url": "https://it.wikipedia.org/wiki?curid=1097076", "title": "Seg", "text": ""}
{"id": "1097078", "revid": "599013", "url": "https://it.wikipedia.org/wiki?curid=1097078", "title": "Sep", "text": ""}
{"id": "1097080", "revid": "76963", "url": "https://it.wikipedia.org/wiki?curid=1097080", "title": "Ses", "text": ""}
{"id": "1097082", "revid": "1305772", "url": "https://it.wikipedia.org/wiki?curid=1097082", "title": "SEX", "text": ""}
{"id": "1097084", "revid": "599013", "url": "https://it.wikipedia.org/wiki?curid=1097084", "title": "Sez", "text": ""}
{"id": "1097086", "revid": "599013", "url": "https://it.wikipedia.org/wiki?curid=1097086", "title": "Sfe", "text": ""}
{"id": "1097088", "revid": "599013", "url": "https://it.wikipedia.org/wiki?curid=1097088", "title": "Sff", "text": ""}
{"id": "1097089", "revid": "767487", "url": "https://it.wikipedia.org/wiki?curid=1097089", "title": "Louis Kentner", "text": "Nacque da una famiglia ungherese a Karvin\u00e1 (nota anche col nome tedesco \"Karwin\"), oggi appartenente alla Regione di Moravia-Slesia (Repubblica Ceca) e all'epoca appartenente all'Impero austro-ungarico. Il nome di battesimo \u00e8 Lajos. Talento precocissimo, studi\u00f2 a Budapest con Arnold Sz\u00e9kely (pianoforte), Zolt\u00e1n Kod\u00e1ly (composizione) e Le\u00f3 Weiner (musica da camera), debuttando nel 1916. Compose delle pagine sinfoniche e cameristiche ma acquis\u00ec rilevanza internazionale come pianista. Fu apprezzato interprete di Liszt e Chopin ma soprattutto del conterraneo B\u00e9la Bart\u00f3k, di cui esegu\u00ec in prima assoluta il secondo concerto per pianoforte e orchestra (1933) e la prima europea del terzo (1948).\nNel 1935 si stabil\u00ec in Inghilterra, dove continu\u00f2 l'attivit\u00e0 di pianista e insegnante sino a tardissima et\u00e0. Ebbe un ampio repertorio, comprendente anche autori quali Lyapunov, Tippett e Walton. Fu attivo anche nella musica da camera, accompagnando per lungo tempo il grande violinista Yehudi Menuhin (suo cognato). Le sue incisioni comprendono musica di Liszt, Chopin, Bach, Bart\u00f3k, Beethoven, Schubert, Lyapunov, Schulz-Evler, Mozart etc.\nNel 1954 nel Teatro La Fenice di Venezia esegue il Concerto per pianoforte e orchestra n. 3 di B\u00e9la Bart\u00f3k diretto da Sergiu Celibidache.\nNel 1976 condens\u00f2 la sua vasta esperienza di pianista e insegnante in un libro, \"Piano\" (ed. MacDonald - London), tradotto in italiano nel 1990 col titolo \"Il pianoforte\", che tratta di tecnica strumentale e dei grandi pianisti e compositori per pianoforte."}
{"id": "1097091", "revid": "599013", "url": "https://it.wikipedia.org/wiki?curid=1097091", "title": "Sfg", "text": ""}
{"id": "1097093", "revid": "599013", "url": "https://it.wikipedia.org/wiki?curid=1097093", "title": "Sfj", "text": ""}
{"id": "1097096", "revid": "7336", "url": "https://it.wikipedia.org/wiki?curid=1097096", "title": "Sfm", "text": ""}
{"id": "1097097", "revid": "599013", "url": "https://it.wikipedia.org/wiki?curid=1097097", "title": "Sfn", "text": ""}
{"id": "1097100", "revid": "599013", "url": "https://it.wikipedia.org/wiki?curid=1097100", "title": "Sfo", "text": ""}
{"id": "1097106", "revid": "599013", "url": "https://it.wikipedia.org/wiki?curid=1097106", "title": "Sfs", "text": ""}
{"id": "1097109", "revid": "599013", "url": "https://it.wikipedia.org/wiki?curid=1097109", "title": "Sgl", "text": ""}
{"id": "1097113", "revid": "599013", "url": "https://it.wikipedia.org/wiki?curid=1097113", "title": "Sgt", "text": ""}
{"id": "1097118", "revid": "599013", "url": "https://it.wikipedia.org/wiki?curid=1097118", "title": "Sha", "text": ""}
{"id": "1097121", "revid": "1305772", "url": "https://it.wikipedia.org/wiki?curid=1097121", "title": "SHE", "text": ""}
{"id": "1097122", "revid": "599013", "url": "https://it.wikipedia.org/wiki?curid=1097122", "title": "Shj", "text": ""}
{"id": "1097124", "revid": "599013", "url": "https://it.wikipedia.org/wiki?curid=1097124", "title": "Shv", "text": ""}
{"id": "1097127", "revid": "599013", "url": "https://it.wikipedia.org/wiki?curid=1097127", "title": "Siq", "text": ""}
{"id": "1097129", "revid": "599013", "url": "https://it.wikipedia.org/wiki?curid=1097129", "title": "Siy", "text": ""}
{"id": "1097131", "revid": "599013", "url": "https://it.wikipedia.org/wiki?curid=1097131", "title": "Sjc", "text": ""}
{"id": "1097133", "revid": "108549780", "url": "https://it.wikipedia.org/wiki?curid=1097133", "title": "Episodi di Otto sotto un tetto (nona stagione)", "text": "Questa pagina contiene la lista di episodi della nona stagione della serie TV Otto sotto un tetto.\nLa vendita di baci.\nTrama.\nSteve prende parte ad un'asta di beneficenza dove i ragazzi pi\u00f9 belli vendono i loro baci, ma nessuna ragazza \u00e8 disposta a spendere dei soldi per baciarlo, cos\u00ec Laura si \"sacrifica\", finendo per dargli ben due baci appassionati, sorprendendo persino se stessa. Intanto Carl \u00e8 preoccupato del fatto che Harriette abbia ottenuto una promozione e adesso guadagni pi\u00f9 di lui, tanto da cercare un secondo lavoro per paura di perdere la sua leadership.\nUna serata magnifica.\nTrama.\nMyrtle salva Eddie da un'automobile che sta sopraggiungendo, e questo come ricompensa le promette di portarla al Ballo delle debuttanti di Biloxi.\nIl canestro d'oro.\nTrama.\nSteve trova un tagliando fortunato che gli d\u00e0 la possibilit\u00e0 di partecipare ad una sfida: se riuscir\u00e0 a fare un canestro da met\u00e0 campo, vincer\u00e0 un milione di dollari. Il giovane si allena duramente aiutato da Eddie e alla fine riesce a centrare il canestro fortunato, ma i soldi vinti serviranno quasi per intero a ripagare il danno provocato dal suo ennesimo disastro. Intanto, Harriette \u00e8 alle prese con un nuovo capo che ha la fama di trattare malissimo i suoi dipendenti."}
{"id": "1097134", "revid": "599013", "url": "https://it.wikipedia.org/wiki?curid=1097134", "title": "Sjj", "text": ""}
{"id": "1097135", "revid": "34119", "url": "https://it.wikipedia.org/wiki?curid=1097135", "title": "Surat shabd yoga", "text": ""}
{"id": "1097137", "revid": "599013", "url": "https://it.wikipedia.org/wiki?curid=1097137", "title": "Sjn", "text": ""}
{"id": "1097139", "revid": "599013", "url": "https://it.wikipedia.org/wiki?curid=1097139", "title": "Sjt", "text": ""}
{"id": "1097142", "revid": "599013", "url": "https://it.wikipedia.org/wiki?curid=1097142", "title": "Sju", "text": ""}
{"id": "1097144", "revid": "697352", "url": "https://it.wikipedia.org/wiki?curid=1097144", "title": "SKA", "text": ""}
{"id": "1097146", "revid": "599013", "url": "https://it.wikipedia.org/wiki?curid=1097146", "title": "Ske", "text": ""}
{"id": "1097148", "revid": "599013", "url": "https://it.wikipedia.org/wiki?curid=1097148", "title": "Skf", "text": ""}
{"id": "1097150", "revid": "599013", "url": "https://it.wikipedia.org/wiki?curid=1097150", "title": "Skg", "text": "Azienda di produttore elettronici domestici.\nSKG si impegna a servire gli utenti mondiali con i suoi prodotti di qualit\u00e0 alta ma a prezzi molto ragionevoli. I prodotti di SKG passano un test multicanale di qualit\u00e0 rigoroso, includendo Unione Europea CE, LFGB tedesca Certificazione Qualificazione autorevole, GS tedeschi ect. Il sito ufficiale di SKGG \u00e8 www.skg.com \nSKG esporta prodotti in Europa, America, Sud-Est asiatico e in altri paesi e regioni."}
{"id": "1097152", "revid": "599013", "url": "https://it.wikipedia.org/wiki?curid=1097152", "title": "Skn", "text": ""}
{"id": "1097154", "revid": "124096012", "url": "https://it.wikipedia.org/wiki?curid=1097154", "title": "Sko", "text": ""}
{"id": "1097157", "revid": "599013", "url": "https://it.wikipedia.org/wiki?curid=1097157", "title": "Skp", "text": ""}
{"id": "1097159", "revid": "599013", "url": "https://it.wikipedia.org/wiki?curid=1097159", "title": "Sku", "text": ""}
{"id": "1097161", "revid": "599013", "url": "https://it.wikipedia.org/wiki?curid=1097161", "title": "Slc", "text": ""}
{"id": "1097164", "revid": "599013", "url": "https://it.wikipedia.org/wiki?curid=1097164", "title": "Sle", "text": ""}
{"id": "1097166", "revid": "599013", "url": "https://it.wikipedia.org/wiki?curid=1097166", "title": "Slg", "text": ""}
{"id": "1097168", "revid": "599013", "url": "https://it.wikipedia.org/wiki?curid=1097168", "title": "Slh", "text": ""}
{"id": "1097171", "revid": "599013", "url": "https://it.wikipedia.org/wiki?curid=1097171", "title": "Slu", "text": " festa bella in crema"}
{"id": "1097173", "revid": "599013", "url": "https://it.wikipedia.org/wiki?curid=1097173", "title": "Slw", "text": ""}
{"id": "1097175", "revid": "599013", "url": "https://it.wikipedia.org/wiki?curid=1097175", "title": "Smf", "text": ""}
{"id": "1097177", "revid": "599013", "url": "https://it.wikipedia.org/wiki?curid=1097177", "title": "Smr", "text": ""}
{"id": "1097179", "revid": "599013", "url": "https://it.wikipedia.org/wiki?curid=1097179", "title": "Sne", "text": ""}
{"id": "1097182", "revid": "599013", "url": "https://it.wikipedia.org/wiki?curid=1097182", "title": "Snn", "text": ""}
{"id": "1097185", "revid": "599013", "url": "https://it.wikipedia.org/wiki?curid=1097185", "title": "Snu", "text": ""}
{"id": "1097187", "revid": "228587", "url": "https://it.wikipedia.org/wiki?curid=1097187", "title": "Sny", "text": ""}
{"id": "1097188", "revid": "44627", "url": "https://it.wikipedia.org/wiki?curid=1097188", "title": "Ordinata all'origine", "text": ""}
{"id": "1097190", "revid": "34119", "url": "https://it.wikipedia.org/wiki?curid=1097190", "title": "Sob", "text": ""}
{"id": "1097191", "revid": "1305772", "url": "https://it.wikipedia.org/wiki?curid=1097191", "title": "SOC", "text": ""}
{"id": "1097192", "revid": "599013", "url": "https://it.wikipedia.org/wiki?curid=1097192", "title": "Sof", "text": "Sigle.\nSangue occulto nelle feci\nSoldier of Fortune"}
{"id": "1097194", "revid": "599013", "url": "https://it.wikipedia.org/wiki?curid=1097194", "title": "Soq", "text": ""}
{"id": "1097197", "revid": "599013", "url": "https://it.wikipedia.org/wiki?curid=1097197", "title": "Sou", "text": ""}
{"id": "1097199", "revid": "599013", "url": "https://it.wikipedia.org/wiki?curid=1097199", "title": "Spk", "text": ""}
{"id": "1097201", "revid": "599013", "url": "https://it.wikipedia.org/wiki?curid=1097201", "title": "Spn", "text": ""}
{"id": "1097203", "revid": "599013", "url": "https://it.wikipedia.org/wiki?curid=1097203", "title": "Spu", "text": ""}
{"id": "1097205", "revid": "599013", "url": "https://it.wikipedia.org/wiki?curid=1097205", "title": "Srz", "text": ""}
{"id": "1097207", "revid": "599013", "url": "https://it.wikipedia.org/wiki?curid=1097207", "title": "Ssa", "text": ""}
{"id": "1097210", "revid": "599013", "url": "https://it.wikipedia.org/wiki?curid=1097210", "title": "Ssf", "text": ""}
{"id": "1097212", "revid": "599013", "url": "https://it.wikipedia.org/wiki?curid=1097212", "title": "Ssg", "text": ""}
{"id": "1097216", "revid": "834", "url": "https://it.wikipedia.org/wiki?curid=1097216", "title": "Stb", "text": ""}
{"id": "1097217", "revid": "599013", "url": "https://it.wikipedia.org/wiki?curid=1097217", "title": "Stc", "text": ""}
{"id": "1097219", "revid": "599013", "url": "https://it.wikipedia.org/wiki?curid=1097219", "title": "Sti", "text": ""}
{"id": "1097223", "revid": "80598", "url": "https://it.wikipedia.org/wiki?curid=1097223", "title": "In tour", "text": "In tour \u00e8 un album discografico live di un gruppo di quattro cantanti italiani, riunitisi insieme per questa occasione: Fiorella Mannoia, Francesco De Gregori, Pino Daniele e Ron.\nIl disco, prodotto da Pino Daniele e Piero Fabrizi, pubblicato il 22 novembre 2002, \u00e8 il risultato della registrazione della tourn\u00e9e dei quattro artisti, in particolare nelle tappe dell'Arena di Verona e dell'Arena Parco Nord di Bologna.\nOltre al doppio album live, \u00e8 stato pubblicato anche il DVD."}
{"id": "1097224", "revid": "599013", "url": "https://it.wikipedia.org/wiki?curid=1097224", "title": "Stn", "text": ""}
{"id": "1097226", "revid": "38120", "url": "https://it.wikipedia.org/wiki?curid=1097226", "title": "In Tour", "text": ""}
{"id": "1097227", "revid": "1305772", "url": "https://it.wikipedia.org/wiki?curid=1097227", "title": "STO", "text": ""}
{"id": "1097229", "revid": "599013", "url": "https://it.wikipedia.org/wiki?curid=1097229", "title": "Str", "text": ""}
{"id": "1097232", "revid": "599013", "url": "https://it.wikipedia.org/wiki?curid=1097232", "title": "Stt", "text": ""}
{"id": "1097234", "revid": "599013", "url": "https://it.wikipedia.org/wiki?curid=1097234", "title": "Stx", "text": ""}
{"id": "1097236", "revid": "599013", "url": "https://it.wikipedia.org/wiki?curid=1097236", "title": "Sty", "text": ""}
{"id": "1097239", "revid": "1305772", "url": "https://it.wikipedia.org/wiki?curid=1097239", "title": "SUB", "text": ""}
{"id": "1097240", "revid": "599013", "url": "https://it.wikipedia.org/wiki?curid=1097240", "title": "Sui", "text": ""}
{"id": "1097243", "revid": "599013", "url": "https://it.wikipedia.org/wiki?curid=1097243", "title": "Sum", "text": ""}
{"id": "1097246", "revid": "834", "url": "https://it.wikipedia.org/wiki?curid=1097246", "title": "Svg", "text": ""}
{"id": "1097247", "revid": "124096131", "url": "https://it.wikipedia.org/wiki?curid=1097247", "title": "Svj", "text": ""}
{"id": "1097251", "revid": "599013", "url": "https://it.wikipedia.org/wiki?curid=1097251", "title": "Svq", "text": ""}
{"id": "1097253", "revid": "599013", "url": "https://it.wikipedia.org/wiki?curid=1097253", "title": "Svw", "text": ""}
{"id": "1097255", "revid": "599013", "url": "https://it.wikipedia.org/wiki?curid=1097255", "title": "Svx", "text": ""}
{"id": "1097256", "revid": "108020371", "url": "https://it.wikipedia.org/wiki?curid=1097256", "title": "King's Quest", "text": "King's Quest \u00e8 una serie di avventure grafiche sviluppate dalla Sierra On-Line. Roberta Williams, cofondatrice e comproprietaria della Sierra, ide\u00f2 tutti i videogiochi della serie.\n\"King's Quest\" racconta le avventure della famiglia reale del regno di Daventry. Le storie seguono due generazioni della famiglia reale e si svolgono in molte terre, tra le quali Kolyma, Serenia, Eldritch e Land of the Green Isles.\nSerie principale.\nRifacimenti.\nIl gruppo indipendente AGD interactive, in precedenza chiamato Tierra Entertainment, ha pubblicato delle versioni arricchite e freeware per Windows dei primi tre episodi. La grafica \u00e8 stata aggiornata al VGA e sono stati aggiunti musiche e voci in inglese. La programmazione \u00e8 sempre basata sull'Adventure Game Interpreter.\nUn altro seguito non ufficiale e freeware della saga, \"The Silver Lining\", \u00e8 stato pubblicato in pi\u00f9 episodi dal gruppo indipendente Phoenix Online."}
{"id": "1097259", "revid": "599013", "url": "https://it.wikipedia.org/wiki?curid=1097259", "title": "Swo", "text": ""}
{"id": "1097261", "revid": "599013", "url": "https://it.wikipedia.org/wiki?curid=1097261", "title": "Swu", "text": ""}
{"id": "1097263", "revid": "599013", "url": "https://it.wikipedia.org/wiki?curid=1097263", "title": "Sxb", "text": ""}
{"id": "1097265", "revid": "599013", "url": "https://it.wikipedia.org/wiki?curid=1097265", "title": "Sxf", "text": ""}
{"id": "1097268", "revid": "1305772", "url": "https://it.wikipedia.org/wiki?curid=1097268", "title": "SYA", "text": ""}
{"id": "1097269", "revid": "599013", "url": "https://it.wikipedia.org/wiki?curid=1097269", "title": "SYD", "text": ""}
{"id": "1097270", "revid": "599013", "url": "https://it.wikipedia.org/wiki?curid=1097270", "title": "Syz", "text": ""}
{"id": "1097272", "revid": "599013", "url": "https://it.wikipedia.org/wiki?curid=1097272", "title": "Szb", "text": ""}
{"id": "1097274", "revid": "599013", "url": "https://it.wikipedia.org/wiki?curid=1097274", "title": "Szg", "text": ""}
{"id": "1097277", "revid": "599013", "url": "https://it.wikipedia.org/wiki?curid=1097277", "title": "Szr", "text": ""}
{"id": "1097279", "revid": "599013", "url": "https://it.wikipedia.org/wiki?curid=1097279", "title": "Szx", "text": ""}
{"id": "1097281", "revid": "599013", "url": "https://it.wikipedia.org/wiki?curid=1097281", "title": "Szz", "text": ""}
{"id": "1097284", "revid": "1784425", "url": "https://it.wikipedia.org/wiki?curid=1097284", "title": "Ivica Ra\u010dan", "text": "Biografia.\nNato nel 1944 nel campo di concentramento di Ebersbach, in Germania, sopravvisse con la madre a questa tragedia e al bombardamento di Dresda del 1945, anche se rimase sepolto per giorni sotto le macerie di un edificio. Ra\u010dan si \u00e8 sposato tre volte ed ha avuto due figli dal primo matrimonio.\nEra esponente del Partito Socialdemocratico di Croazia.\nNel 1990, quando era membro del comitato centrale della Lega dei Comunisti Croati, aveva permesso lo svolgimento delle prime elezioni libere in Croazia, che faceva ancora parte della Jugoslavia.\nNel XIV congresso della Lega dei Comunisti di Jugoslavia (20 gennaio 1990), guidando la delegazione croata, si era scontrato con Slobodan Milo\u0161evi\u0107, decidendo di abbandonare polemicamente il congresso assieme agli sloveni di Milan Ku\u010dan.\nTrasform\u00f2 la Lega dei Comunisti Croati nel Partito Socialdemocratico Croato e per diversi anni fu il principale esponente dell'opposizione al presidente Franjo Tu\u0111man.\nDopo la vittoria elettorale del centrosinistra nel 1999, era stato a capo del governo dal 31 gennaio 2000 fino al 23 dicembre 2003. Malgrado le divergenze emerse nella sua coalizione, che lo portarono a dimettersi per un breve periodo nel 2002, Ra\u010dan apr\u00ec la strada all'adesione di Zagabria all'Unione europea. Dopo la sconfitta nelle elezioni del dicembre 2003, torn\u00f2 ad essere il leader dell'opposizione.\n\u00c8 mancato nell'aprile 2007 in seguito a una grave malattia, durata alcuni mesi, che lo ha visto curarsi dapprima in Germania, poi, nella fase terminale, a Zagabria. \u00c8 stato commemorato dal suo partito e ufficialmente dal parlamento croato (\"Sabor\") come uno dei politici pi\u00f9 leali e onesti degli ultimi anni nel suo Paese."}
{"id": "1097285", "revid": "2014155", "url": "https://it.wikipedia.org/wiki?curid=1097285", "title": "Elvira di Castiglia (regina di Sicilia)", "text": "Origine.\nEra figlia del re di Castiglia Alfonso VI il Valoroso e di Isabella, la sua quarta moglie, che era una principessa araba di Siviglia, poi convertita, di nome Zaida di cui non si conoscono le esatte origini, figlia dell'Emiro di D\u00e9nia, Ahmad I, e vedova del principe Al Mamun (figlio del re di Siviglia Muhammad al-Mu\u02bftamid).\nBiografia.\nSecondo il \"Chronicon regum Legionensium\", nel 1117, Elvira spos\u00f2 il conte di Sicilia, Ruggero II (1095-1154), figlio del primo conte di Sicilia, Ruggero I e di Adelasia del Vasto (1074-1118), della famiglia degli aleramici marchesi di Savona. Ruggero, che cercava di rientrare in possesso di tutti i feudi degli Altavilla, a causa delle frequenti rivolte nel sud della penisola italiana, molto raramente pot\u00e9 frequentare la moglie che viveva, con i figli, a Palermo la capitale della contea.\nNel 1127 Ruggero, rientrando in possesso di tutti i feudi degli Altavilla, assunse anche il titolo di duca di Puglia e Calabria.\nNel 1130 Ruggero pens\u00f2 che per legare assieme tutti questi stati, il titolo reale sembrava essenziale e nonostante il papa Innocenzo II fosse contrario, riusc\u00ec a farselo conferire dall'antipapa Anacleto II che con una bolla del 27 settembre 1130 nomin\u00f2 Ruggero Re di Sicilia. L'incoronazione di re e regina avvenne a Palermo il 25 dicembre 1130.\nElvira mor\u00ec l'8 febbraio 1135, e la sua morte fece cadere Ruggero in una profonda depressione che lo port\u00f2 a recludersi per anni confermando che fu un matrimonio felice, allietato dalla nascita di diversi figli.\nFigli.\nElvira diede a Ruggero sei figli legittimi:"}
{"id": "1097287", "revid": "767487", "url": "https://it.wikipedia.org/wiki?curid=1097287", "title": "Charolais", "text": "Lo Charolais (o Charollais) \u00e8 un \"pays\" francese che ha per centro la citt\u00e0 di Charolles."}
{"id": "1097291", "revid": "78273", "url": "https://it.wikipedia.org/wiki?curid=1097291", "title": "Meccanica Verghera", "text": ""}
{"id": "1097292", "revid": "155634", "url": "https://it.wikipedia.org/wiki?curid=1097292", "title": "Football Club Internazionale Milano 1991-1992", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1991-1992.\nStagione.\nNell'estate 1991 Trapattoni fece ritorno alla Juventus dopo un lustro, col successore individuato in Orrico: un mercato in tono minore registr\u00f2 gli arrivi di Montanari e Orlando, con il ritorno di Ciocci per sopperire alla cessione di Serena al Milan.\nA livello statistico, da segnalare i 4 rigori che l'arbitro Pezzella concesse ai milanesi durante la partita contro il Verona: dopo gli errori di Matth\u00e4us, Brehme e Ciocci, fu solamente Desideri (gi\u00e0 autore del primo gol andando a segno sulla ribattuta di Gregori in occasione del secondo \"penalty\") a realizzare il tiro dal dischetto. \nRelegata all'inseguimento dei concittadini sin dalle prime fasi del torneo, l'Inter fall\u00ec la difesa del titolo continentale arrendendosi al portoghese Boavista nel primo turno di Coppa UEFA. Bersaglio di feroci contestazioni da parte della tifoseria, l'allenatore si dimise dall'incarico a met\u00e0 stagione dopo la sconfitta di Bergamo: in suo luogo venne chiamato l'ex calciatore Su\u00e1rez, gi\u00e0 tecnico nerazzurro durante l'annata 1974-75.\nAl mediocre cammino della squadra si mescolarono poi dissidi interni, con la temporanea esclusione di Desideri dai convocati per gli insulti che il giocatore rivolse all'iberico dopo una rete segnata in casa del Napoli: coi maggiori traguardi preclusi gi\u00e0 in primavera, Matth\u00e4us concluse anzitempo la stagione per via dell'infortunio sub\u00ecto nella gara con il Parma. Sconfitta nel derby d'Italia del 26 aprile 1992 \u2014 prima affermazione juventina a San Siro dopo una serie negativa aperta nel 1984 \u2014 la \"Beneamata\" termin\u00f2 il campionato in ottava posizione, mancando quindi l'accesso alle coppe europee.\nMaglie e sponsor.\nLo sponsor tecnico per la stagione 1991-1992 fu Umbro, mentre lo sponsor ufficiale fu Fitgar Integratori.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\n\"Statistiche aggiornate al 24 maggio 1992\".\nStatistiche dei giocatori.\nDi seguito le statistiche relative ai giocatori."}
{"id": "1097294", "revid": "287204", "url": "https://it.wikipedia.org/wiki?curid=1097294", "title": "William Clark", "text": " Nato da una famiglia di origine scozzese, accompagn\u00f2 Meriwether Lewis nella loro omonima spedizione.\nI primi anni.\nWilliam Clark nacque a Caroline, in Virginia, il 1\u00ba agosto 1770 e fu il penultimo figlio dei dieci fratelli nati da Ann e John Clark. Quando inizi\u00f2 la Rivoluzione Americana egli fu l'unico dei fratelli maschi a non prendervi parte, perch\u00e9 troppo giovane. Quando raggiunse i 12 anni entr\u00f2 a far parte dell'Esercito Continentale dove gi\u00e0 suo fratello maggiore, George Rogers, aveva raggiunto il grado di generale. Quest'ultimo pass\u00f2 buona parte del periodo bellico sul fronte ovest combattendo accanitamente le trib\u00f9 indiane, istigate dai britannici ad attaccare i coloni.\nDopo la guerra d'indipendenza la famiglia Clark si spost\u00f2 a Beargrass, nei pressi di Louisville, in Kentucky. Essi raggiunsero il luogo nella primavera del 1786 dopo aver attraversato la valle del fiume Ohio ed aver completato la parte finale del viaggio in barca.\nNonostante la buona condizione sociale della propria famiglia tra i coloniali, William non ricevette un'educazione formale.\nLe carenze di base riguardo all'istruzione sono rimaste famose grazie alle invenzioni grammaticali riflesse nel diario di viaggio tenuto assieme a Lewis durante la loro nota spedizione.\nNel 1789 William Clark si arruol\u00f2 nella \"Kentucky Militia\", un esercito locale nato per contrattaccare i nativi americani dell'area. Nel 1792 il governo federale si risolse a dar man forte nel sedare le insurrezioni ed in questa occasione William accett\u00f2 un posto come luogotenente nell'esercito regolare.\nLa spedizione con Lewis.\nWilliam lasci\u00f2 l'esercito nel 1796 tornando alla piantagione della sua famiglia a Mulberry Hills, vicino a Louisville. Nel 1803 arriv\u00f2 la richiesta da parte dell'esploratore Lewis di partecipare al comando del nuovo \"Corpo di Esplorazione\". Clark pass\u00f2 tre anni in questa spedizione, e nonostante fosse tecnicamente subordinato a Lewis, esercit\u00f2 un'identica autorit\u00e0. Si concentr\u00f2 principalmente sulla redazione delle mappe, l'organizzazione dei rifornimenti e l'identificazione di nuove specie faunistiche e botaniche.\nI nativi e la guerra.\nWilliam divenne brigadiere generale dell'esercito e sovrintendente agli affari indiani del Territorio della Louisiana nel 1807. Scelse di collocare il suo quartier generale a St. Louis, in Missouri. Quando nel 1813 venne creato il Territorio del Missouri William ne venne fatto governatore. Durante la Guerra del 1812 egli condusse numerose campagne e stabil\u00ec la prima postazione nell'area che oggi \u00e8 il Wisconsin.\nDopo la guerra Clark torn\u00f2 ad occuparsi degli affari indiani impiegando molti tentativi diplomatici in risposta a varie insurrezioni nell'area che portarono ad esempio alla \"Guerra dei Black Hawk\".\nWilliam spos\u00f2 Julia Hancock il 5 gennaio 1808 ed ebbe cinque figli: Meriwether Lewis Clark (1809-1881) chiamato cos\u00ec in onore del suo caro amico e compagno di viaggio, William Preston Clark (1811-1840), Mary Margaret Clark (1814-1821), George Rogers Hancock Clark (1816-1858) chiamato cos\u00ec in ricordo di suo fratello, John Julius Clark (1818-1831).\nDopo la morte di Julia nel 1820 spos\u00f2 la cugina di quest'ultima, Harriet Kennerly Radford ed ebbe altri tre figli: Jefferson Kearny Clark (1824-1900), Edmund Clark (1826-1827) ed Harriet Clark della quale non si conosce la data di nascita e che mor\u00ec probabilmente durante l'infanzia. La seconda moglie di Clark mor\u00ec nel 1831.\nEra cugino primo del generale unionista Robert Anderson.\nDopo la morte.\nWilliam Clark mor\u00ec il 1\u00ba settembre 1838 e fu seppellito nel Bellefontaine Cemetery di Saint Louis, Missouri dove venne eretto un obelisco di granito alto 10,6 metri per simboleggiare la sua tomba. Nonostante la famiglia avesse fatto una donazione per il mantenimento del sito nel tardo XX secolo, la tomba \u00e8 caduta in rovina. I suoi discendenti hanno per\u00f2 stanziato $100.000 per il restauro dell'obelisco con una cerimonia celebrativa che ebbe luogo il 21 maggio 2004, giorno del bicentennale della partenza della nota spedizione.\nAlla cerimonia parteciparono un grande gruppo di discendenti della famiglia Clark, alcuni attori con vestiti del XIX secolo ed alcuni rappresentanti degli Osage e degli Shoshone, nativi americani della zona.\nClark fu anche membro della Massoneria. Non si conosce la data della sua iniziazione ma esiste un certificato che lo attesta datato 18 settembre 1809.\nIl 17 gennaio 2001, in uno dei suoi ultimi atti ufficiali, il Presidente Bill Clinton aument\u00f2 il grado militare di Clark a capitano alla presenza dei discendenti dello stesso.\nIl genere delle piante denominate Clarkia, diffuse nell'America dell'ovest, devono il loro nome proprio a William Clark, cos\u00ec come il Clark's Nutcracker (\"Nucifraga columbiana\"), un uccello della famiglia dei Corvidi. Molti stati hanno denominato alcune loro contee in suo onore: tra questi l'Arkansas, l'Idaho, il Missouri, il Montana e lo Stato di Washington.\nInoltre esiste un fiume Clark nel Kentucky dell'ovest ed anche una stella dedicata a lui nel Walk of Fame di St. Louis."}
{"id": "1097296", "revid": "1305887", "url": "https://it.wikipedia.org/wiki?curid=1097296", "title": "Space Quest", "text": "Space Quest \u00e8 una serie di sei avventure grafiche che seguono le vicende dell'inserviente Roger Wilco e della sua compagnia che viaggia nella galassia perseguendo la \"verit\u00e0, la giustizia e i pavimenti realmente puliti\".\nInizialmente creato per la Sierra On-Line da Mark Crowe e Scott Murphy (che si definiscono \"Two Guys from Andromeda\"), i videogiochi fanno una parodia della fantascienza deridendo saghe come quella di \"Guerre stellari\" o di \"Star Trek\" e fenomeni culturali come McDonald's o Microsoft. La serie \u00e8 basata su un senso dell'umorismo graffiante e su delle storie molto alternative. Roger Wilco \u00e8 un perdente a vita e che riesce periodicamente a salvare l'universo (normalmente per caso) ma che viene costantemente ignorato e anzi viene punito per violazioni minori a degli assurdi regolamenti.\nIl nome del protagonista, \"Roger Wilco\", deriva da \"Roger, Will Comply\" (abbreviato anche \"Wilco\"), che in italiano equivale a \"Ricevuto, passo e chiudo\".\nVideogiochi.\nNel 1996 venne annunciato un altro seguito, \"Space Quest VII: Return to Roman Numerals\" (ritorno ai numeri romani), ma fu poi annullato.\nSono state inoltre pubblicate le seguenti raccolte:\nFumetto.\nNel 1992 la \"Adventure Comics\" pubblic\u00f2 tre edizioni di un fumetto basato su Space Quest I, intitolato \"The Adventures of Roger Wilco\". La tiratura fu ridotta e oggigiorno quei fumetti sono delle rarit\u00e0.\n\"SpaceVenture\".\nIl 14 aprile 2012, Mark Crowe e Scott Murphy hanno annunciato di essersi riuniti e di aver iniziato a lavorare ad una nuova avventura ambientata nello spazio. Per tale scopo hanno fondato una nuova compagnia di sviluppo chiamata Guys From Andromeda. \u00c8 stato quindi lanciato un progetto Kickstarter in modo da raccogliere fondi per lo sviluppo di questo nuovo gioco (o \"SpaceVenture\"), che riproporr\u00e0 tra le altre cose la voce di Gary Owens, narratore in \"Space Quest IV\" e \"6\"."}
{"id": "1097297", "revid": "712828", "url": "https://it.wikipedia.org/wiki?curid=1097297", "title": "Scuole di arti marziali di Ken il guerriero", "text": ""}
{"id": "1097308", "revid": "712828", "url": "https://it.wikipedia.org/wiki?curid=1097308", "title": "Personaggi di Ken il guerriero", "text": "Questa \u00e8 la lista dei personaggi di \"Ken il guerriero\", manga scritto da Buronson e disegnato da Tetsuo Hara. Gli stessi compaiono anche nella serie televisiva anime e nei diversi media derivati.\nLa serie \u00e8 ambientata in un mondo post-apocalittico devastato dalla guerra nucleare e ridotto a un deserto arido e inospitale. Quel che resta dell'umanit\u00e0 si \u00e8 dispersa in piccole comunit\u00e0, arrangiandosi per sopravvivere con le poche risorse disponibili. A dominare in questo nuovo mondo \u00e8 la violenza, incarnata dalle bande di predoni armati, che saccheggiano chiunque gli capiti a tiro, e dai maestri di arti marziali, che padroneggiano terribili tecniche di combattimento.\nI nomi dei personaggi fanno riferimento all'edizione italiana del manga Granata Press/Star Comics; nomi usati in altri media o edizioni sono egualmente indicati.\nSacra Scuola di Hokuto.\nLa , chiamata Divina Scuola di Hokuto nell'anime, \u00e8 una tecnica di arti marziali originatasi in Cina 1800 anni prima dell'inizio della storia. Venne sviluppata da Shuken, antenato della dinastia principale di Hokuto, combinando la con una moltitudine di tecniche di combattimento preesistenti allo scopo di creare un'arte marziale invincibile. A causa dell'incredibile potere della Sacra Scuola di Hokuto i suoi maestri decisero di applicare la tradizione nota come , ovvero tramandarla a un solo successore per generazione tramite discendenza diretta, imponendo agli allievi scartati di non praticarla mai pi\u00f9 pena la privazione dell'uso delle mani o la cancellazione della memoria.\nLe tecniche di Hokuto si basano sulla conoscenza dei 708 tsubo, o punti di pressione, determinate zone del corpo che se colpite provocano effetti tangibili sull'organismo. Gli adepti della scuola sono in grado di sfruttare queste nozioni per invalidare i loro avversari, farli esplodere dall'interno, o costringerli a muoversi o a parlare contro il loro volere. L'azione mirata sugli tsubo pu\u00f2 essere usata per\u00f2 anche a scopo terapeutico: per contrastare l'effetto di alcune malattie, prolungare la vita o ristorare zone del corpo ferite o paralizzate. Mentre i combattenti normali usano un terzo delle loro possibilit\u00e0 naturali, i praticanti di Hokuto sono in grado di estrarre il massimo potenziale dal loro corpo e spingerlo oltre i suoi limiti, cos\u00ec da rendere ad esempio il proprio fisico duro come l'acciaio o guarire da ferite terribili. I grandi maestri di Hokuto possono inoltre emanare la loro aura combattiva, cos\u00ec da colpire i punti segreti degli avversari senza nemmeno sfiorarli o proteggersi efficacemente dagli attacchi nemici. Prerogativa della scuola di Hokuto \u00e8 infine l'abilit\u00e0 di decodificare e assimilare le tecniche degli avversari, anche se viste una sola volta, per farle proprie.\nLo spirito guerriero dei praticanti della Sacra Scuola di Hokuto viene rafforzato principalmente attraverso la rabbia e la crudelt\u00e0, ma in ultima istanza \u00e8 la tristezza generata dalla ingiustizie del mondo che riesce a farla esprimere ai massimi livelli. Solo chi ha conosciuto la tristezza pi\u00f9 profonda \u00e8 infatti in grado di apprendere la , la tecnica ultima nonch\u00e9 massima espressione della Sacra Scuola di Hokuto, che permette di accogliere dentro di s\u00e9 lo spirito dei propri cari e avversari deceduti, in modo da annullare la propria essenza diventando intangibili e spostarsi istantaneamente attraverso l'aria proiettando immagini di s\u00e9.\nKenshiro.\n \u00e8 il protagonista della serie, il legittimo 64\u00ba successore della Sacra Scuola di Hokuto. \u00c8 fratello adottivo di Raoul, Toki e Jagger. Caratterizzato da una grande bont\u00e0 d'animo, nel corso degli innumerevoli scontri che affronta, perde molti amici, incanalando dentro s\u00e9 la loro forza e la loro volont\u00e0; al centro della sua vita ha importanza primaria Julia, l'unica donna che abbia mai amato.\nRaoul.\n, noto col soprannome di , \u00e8 fratello biologico di Toki e adottivo di Jagger e Kenshiro; \u00e8 il pi\u00f9 ambizioso tra gli adepti di Ryuken della Sacra Scuola di Hokuto, nonch\u00e9 il pi\u00f9 forte fisicamente.\nToki.\n \u00e8 il fratello minore di Raoul e in seguito il fratello adottivo di Jagger e Kenshiro presso la Sacra Scuola di Hokuto. Dal carattere generoso, altruista, onesto e pietoso, Toki \u00e8 un eccezionale combattente, maestro del , uno stile di combattimento basato su tecniche eleganti e prettamente difensive che fanno scorrere l'energia combattiva dell'avversario intorno a s\u00e9 senza contrastarla, e che infligge letali ferite senza causare dolore o addirittura facendo provare piacere all'avversario.\nToki nasce nella Terra dei Demoni dal ramo cadetto della dinastia di Hokuto. Ancora piccolo, viene inviato in Giappone insieme a Raoul e a Kenshiro per sfuggire alla guerra che minaccia l'isola ed essere addestrato nella Sacra Scuola di Hokuto. Nonostante l'indole mite e pacifica di Toki, i due fratelli iniziano l'allenamento insieme agli altri due discepoli di Ryuken, consapevoli che prima o poi saranno costretti a battersi; Raoul si fa inoltre promettere da Toki che se un giorno dovesse smarrire la retta via, il fratello dovr\u00e0 fermarlo. Proprio in virt\u00f9 della sua preparazione tecnica e carattere Toki viene considerato il pi\u00f9 indicato come successore della scuola di Hokuto, ma durante uno dei bombardamenti atomici rimane esposto alle radiazioni nucleari per permettere a Ken e Julia di salvarsi, e l'avvelenamento da radiazione sostenuto lo debilita precludendogli il titolo. Ormai compromesso dalla malattia, Toki decide di usare le sue conoscenze a fini medici divenendo un guaritore ambulante e guadagnandosi il soprannome di \"Salvatore\". Si insedia nel Villaggio dei Miracoli, ma in seguito viene sostituito da Amiba e imprigionato nella fortezza-prigione di Cassandra.\nQuando Ken espugna Cassandra, Toki si ricongiunge con lui. Aiuta quindi il fratello nello scontro contro Raoul, prima paralizzandolo per combattere al suo posto e poi separando Kenshiro e Raoul dopo che lo scontro finisce in parit\u00e0. Dopo la sconfitta di Souther, Toki decide di affrontare una volta per tutte Raoul per rispettare la promessa che si erano fatti da bambini. Seppur debilitato dalla malattia Toki si dimostra all'altezza del rivale, ma \u00e8 infine sconfitto da Raoul che decide per\u00f2 di risparmiarlo. Toki passa i giorni che gli restano da vivere guarendo il maggior numero possibile di persone; un giorno riceve per\u00f2 la visita di Ryuga che lo attacca per spingere Kenshiro a battersi con lui, e Toki soccombe infine alla malattia e alle ferite riportate.\nToki \u00e8 il protagonista del manga spin-off \"Toki - Il santo d'argento\", in cui viene approfondita la sua vita con particolare riferimento agli anni trascorsi nel Villaggio dei Miracoli. Altre apparizioni di rilievo avvengono nell'OAV \"Ken il guerriero - La leggenda di Toki\" e nella serie TV \"Raoh - Il conquistatore del cielo\" in cui viene rivelato che \u00e8 stato imprigionato a Cassandra per ordine di Raoul. \u00c8 doppiato in giapponese da Takaya Hashi da adulto e Ry\u014d Horikawa da bambino nella serie tv, Hideyuki Tanaka in \"Ken il guerriero - La trilogia\", Ken'y\u016b Horiuchi in \"Ken il guerriero - La leggenda\", Hiroki T\u014dchi in \"Raoh - Il conquistatore del cielo\", e in italiano da Wladimiro Grana (ep. 33-46), Marco Mete (ep. 47-72), Bruno Cattaneo (ep. 76-109), Daniela Caroli e Stefanella Marrama da bambino, Vittorio De Angelis in \"Ken il guerriero - La trilogia\", e Ivo De Palma in \"Ken il guerriero - La leggenda\" e \"Raoh - Il conquistatore del cielo\".\nJagger.\n \u00e8 il fratello adottivo di Raoul, Toki e Kenshiro. \u00c8 un uomo malvagio, crudele e meschino. Non ha mai realmente compreso lo spirito della Sacra Scuola di Hokuto, limitandosi ad apprenderne gli insegnamenti basilari. La sua codardia e la consapevolezza di essere inferiore ai suoi fratelli lo portano a usare ogni genere di imbroglio e trucco; in combattimento ricorre anche spesso a un fucile a canne mozze. Dopo che Ken viene eletto successore di Hokuto, Jagger lo sfida ma ne esce sconfitto e con il volto orribilmente deformato. Di conseguenza riveste la sua scatola cranica con un'imbracatura metallica atta tenerla stabile e nasconde il suo volto dietro un elmo intimidatorio. Desideroso di vendicarsi contro Ken, istiga Shin a rapire Julia, quindi si infligge sette cicatrici identiche alle sue per rovinare la sua reputazione compiendo le pi\u00f9 bieche malefatte spacciandosi per lui. Ken lo trova e i due si affrontano. Jagger cerca di dare fuoco a Ken inondandolo di benzina, ma soccombe inesorabilmente alla superiorit\u00e0 del rivale, che lo fa esplodere. In punto di morte, Jagger d\u00e0 a Ken la notizia che Toki e Raoul sono ancora vivi e che in futuro potrebbero affrontarlo.\nIn \"Ken il guerriero - Il film\" \u00e8 chiamato Jagy e appare ripercorrendo quello che avviene nella serie tv ma con un ruolo maggiore. In \"Raoh - Il conquistatore del cielo\" Jagger \u00e8 un subordinato di Raoul. Nei manga spin-off \u00e8 chiamato col nome originale: Jagi. A lui \u00e8 dedicato inoltre il manga \"Jagi il fiore malvagio\", il quale approfondisce il passato del personaggio all'inizio del suo addestramento nella scuola di Hokuto.\n\u00c8 doppiato in giapponese da K\u014dji Totani nella serie tv, Chikao \u014ctsuka in \"Ken il guerriero - Il film\" e David It\u014d in \"Ken il guerriero - La leggenda\", e in italiano da Bruno Cattaneo nella serie tv, Marcello Mand\u00f2 in \"Ken il guerriero - Il film\" e Gianluca Iacono in \"Ken il guerriero - La leggenda\".\nRyuken.\n \u00e8 il 63\u00ba maestro della Sacra Scuola di Hokuto. Non avendo figli propri, adotta quattro bambini, Raoul, Toki, Jagger e Kenshiro, riservandosi di scegliere a tempo debito chi di loro gli sarebbe succeduto. Designa infine Kenshiro come proprio erede. Per evitare che Raoul utilizzi la tecnica di Hokuto in maniera inappropriata, Ryuken decide di sigillare il pugno del suo allievo, ma al momento di sferrare il colpo decisivo viene colpito da un attacco di cuore, permettendo a Raoul di ucciderlo. Per lungo tempo Ken crede che Ryuken sia morto per una malattia, fino a quando Toki non gli rivela la verit\u00e0. Nel manga \"\" viene rivelato che il vero nome di Ryuken \u00e8 e che egli \u00e8 il figlio di Tesshin Kasumi, il 61\u00ba successore della Sacra Scuola di Hokuto, e il fratello minore di Kenshiro Kasumi.\n\u00c8 doppiato in giapponese da Ry\u016bji Saikachi nella serie tv e in \"Ken il guerriero - Il film\", Mugihito in \"Ken il guerriero: Le origini del mito\", Chikao \u014ctsuka in \"Ken il guerriero - La leggenda\" e Atsushi Ono in \"Raoh - Il conquistatore del cielo\", e in italiano da Bruno Cattaneo nella serie tv, Massimo Milazzo in \"Ken il guerriero - Il film\", Maurizio Scattorin in \"Ken il guerriero - La leggenda\" e Raffaele Farina in \"Raoh - Il conquistatore del cielo\".\nKoryu.\n \u00e8 un vecchio rivale di Ryuken alla carica di successore della Sacra Scuola di Hokuto. I due, dopo essersi scontrati senza alcun vincitore, giungono alla conclusione che \u00e8 inutile continuare a combattere fino alla morte e Koryu decide di farsi da parte, autosigillando la propria tecnica e ritirandosi a vita ascetica. In seguito Raoul lo sfida per scoprire se la ferita infertagli da Kenshiro nel loro primo scontro \u00e8 completamente guarita. Nonostante dimostri un'abilit\u00e0 di combattimento quasi intoccata dall'et\u00e0, Koryu viene ucciso da Raoul, che per\u00f2 decide di risparmiare i suoi due figli: Zeus e Aus. \u00c8 doppiato da Hidekatsu Shibata e Giorgio Giuliano.\nSacra Scuola di Nanto.\nLa \u00e8 una tecnica di arti marziali che si prefigura come l'opposto della Sacra Scuola di Hokuto: mentre infatti Hokuto si concentra nella distruzione del corpo dall'interno, Nanto insegna ai suoi adepti a fare a pezzi i propri avversari con tagli e affondi, rendendo i propri arti affilati come lame. A differenza di Hokuto, inoltre, Nanto non ha uno stile unico ma \u00e8 divisa in 108 sette che prevedono una grandissima variet\u00e0 di colpi. I vari rami fanno capo a sei stili principali, i cui maestri sono detti i . Il destino di ciascuno di essi \u00e8 legato a una delle sei stelle della costellazione del Mestolo del Sud e le loro tecniche, a eccezione del sesto, si ispirano ai movimenti di un uccello simbolico.\nShin.\n \u00e8 il guerriero di Nanto nato sotto la stella del sacrificio. \u00c8 il maestro del , basato su colpi di punta portati sia con le gambe sia con le mani e dotati di un'elevata capacit\u00e0 di penetrazione. Grande amico e rivale in giovent\u00f9 di Kenshiro, brama segretamente Julia. Istigato da Jagger, sfida allora Ken, e, una volta sconfitto, gli incide sul petto le sette ferite a forma di costellazione del Grande Carro per poi rapire Julia. Shin assume quindi il titolo di Re e si mette a capo di un esercito personale stanziato nella citt\u00e0 di Croce del Sud, che si fa costruire apposta, conquistando territori, attaccando villaggi e saccheggiando oro e preziosi. Sebbene il suo scopo sia quello di ricoprire di attenzioni Julia, i crimini che compie nel suo nome la inorridiscono, e la donna tenta il suicidio gettandosi dal tetto del suo palazzo; Julia sopravvive per\u00f2 la caduta e viene quindi affidata da Shin ai Cinque Astri in cerchio affinch\u00e9 la proteggano. All'arrivo di Ken gli scaglia contro tutti i suoi generali e soldati, e infine lo affronta nella sua citt\u00e0, ma Ken \u00e8 notevolmente migliorato dal loro ultimo incontro e lo sconfigge. Ferito a morte, Shin mente a Ken, affermando che Julia \u00e8 morta, e si getta dal palazzo, volendo morire per mano sua e non del rivale. Quest'ultimo d\u00e0 poi comunque al corpo del nemico una degna sepoltura.\n\u00c8 doppiato in giapponese da Toshio Furukawa nella serie tv e in \"Ken il guerriero - Il film\" e Takuya Kirimoto in \"Ken il guerriero - La leggenda\", e in italiano da Bruno Cattaneo nella serie tv, Massimo Milazzo in \"Ken il guerriero - Il film\" e Gabriele Calindri e Claudio Ridolfo in \"Ken il guerriero - La leggenda\".\nRei.\n \u00e8 il guerriero di Nanto nato sotto la stella della giustizia. \u00c8 il maestro del , uno stile che si basa principalmente su salti e tecniche aeree e che \u00e8 considerato il pi\u00f9 aggraziato ed elegante dei rami di Nanto. Un giorno mentre Rei \u00e8 impegnato in allenamento, un uomo con sette cicatrici, in realt\u00e0 Jagger, assalta la sua famiglia, uccidendo i genitori e rapendo sua sorella Aily. Messosi in cerca della ragazza, Rei stringe un patto con il Clan della Zanna per attaccare il villaggio di Mamiya, ma una volta recatosi sul posto e incontrata la donna e Kenshiro, cambia schieramento e passa dalla parte dei difensori. Per vendicarsi, il Clan della Zanna trova e rapisce Aily, minacciando di ucciderla, ma grazie all'intervento di Ken, Rei e Mamiya la ragazza viene salvata e la banda sgominata. Divenuto buon amico di Ken, per ripagare il suo debito con lui lo accompagna nel suo viaggio, aiutandolo nelle lotte contro Amiba e nella prigione di Cassandra. Quando il villaggio di Mamiya viene assalito dall'esercito del Re di Hokuto, Rei combatte contro Raoul, il quale lo sconfigge colpendogli uno tsubo che gli lascia soli tre giorni di vita. Ormai innamoratosi di Mamiya, il guerriero decide di dedicare i suoi ultimi istanti a sconfiggere Yuda, colui che in passato aveva rapito e ridotto in schiavit\u00f9 la donna amata. Con l'aiuto di Toki, che gli prolunga la vita di un giorno al prezzo di atroci sofferenze, Rei riesce ad affrontare Yuda al meglio delle sue capacit\u00e0 e a ucciderlo. Poi si ritira dai suoi amici per morire in pace. Rei \u00e8 il protagonista del manga \"Rei: l'oscuro lupo blu\", ambientato prima del suo incontro con Kenshiro, in cui il maestro di Nanto aiuta Yuu a diventare la regina di Asgarzul.\n\u00c8 doppiato in giapponese da Kaneto Shiozawa nella serie tv e \"Ken il guerriero - Il film\" e Shin'ichir\u014d Miki in \"Ken il guerriero - La leggenda\", e in italiano da Bruno Cattaneo nella serie tv, Francesco Caruso Cardelli in \"Ken il guerriero - Il film\" e Luigi Rosa in \"Ken il guerriero - La leggenda\".\nYuda.\n \u00e8 il guerriero di Nanto nato sotto la stella traditrice. \u00c8 il maestro del , che prevede colpi di taglio a lungo raggio utilizzando principalmente le dita e le braccia. Persegue degli ideali di perfezione estetica e si ritiene il guerriero pi\u00f9 potente e bello. Dopo la guerra nucleare secede da Nanto insieme alle sue 23 fazioni, indebolendo la scuola e collaborando con Raoul. In seguito rapisce Mamiya per farla entrare nel proprio harem di belle fanciulle da cui ama farsi circondare. Per vendicare l'onore di Mamiya, Rei lo affronta a duello ferendolo a morte. Nei suoi ultimi istanti di vita Yuda confessa la sua grande ammirazione per Rei, che considera superiore per bellezza e abilit\u00e0 e verso il quale ha avuto un complesso di inferiorit\u00e0 fin dal giorno in cui l'ha conosciuto. Yuda appare anche in \"Raoh - Il conquistatore del cielo\", in cui si allea con Souther per combattere contro Raoul.\n\u00c8 doppiato in giapponese da Bin Shimada nella serie tv e Kish\u014d Taniyama in \"Raoh - Il conquistatore del cielo\", e in italiano da Giorgio Giuliano nella serie tv e Alessandro Rigotti in \"Raoh - Il conquistatore del cielo\".\nShu.\n \u00e8 il guerriero di Nanto nato sotto la stella della benevolenza. \u00c8 il maestro del , tecnica basata prevalentemente sull'uso delle gambe e di calci volanti per tagliare a pezzi gli avversari. In passato affront\u00f2 Kenshiro nell'ambito di un incontro tra Hokuto e Nanto, ma dopo averlo sconfitto decise di risparmiargli la vita in cambio della propria vista. Rimasto cieco, da allora Shu combatte utilizzando l'udito e il tatto come orientamento ed \u00e8 in grado di captare la presenza e seguire i movimenti altrui avvertendo le intenzioni omicide e lo spirito combattivo. Dopo la guerra nucleare guida un movimento di resistenza alla dittatura di Souther e ai suoi metodi sanguinari e tirannici, ponendosi a protezione di molti cittadini indifesi e bambini. Dopo essersi riunito a Ken, Shu decide di affrontare il suo nemico a viso aperto, ma facendo leva sugli ostaggi, Souther gli recide i tendini delle gambe incapacitandolo. Viene quindi costretto a trasportare la pietra che dovr\u00e0 essere posta sulla sommit\u00e0 della piramide fatta costruire da Souther. Giunto in cima al prezzo di atroci sofferenze, Shu viene bersagliato da diverse frecce scoccate dai soldati e trafitto da una lancia scagliata da Souther, per poi morire schiacciato dal peso della pietra.\n\u00c8 doppiato in giapponese da Katsuji Mori nella serie tv e H\u014dch\u016b \u014ctsuka in \"Ken il guerriero - La leggenda\", e in italiano da Bruno Cattaneo nella serie tv e Marco Balzarotti in \"Ken il guerriero - La leggenda\".\nSouther.\n, traslitterato anche come Sauzer, \u00e8 il pi\u00f9 forte tra i Sei Sacri Guerrieri di Nanto e rappresenta la stella del comando. \u00c8 il maestro del , lo stile pi\u00f9 micidiale della scuola basato sull'offensiva, sulla velocit\u00e0 e sull'utilizzo dello spirito combattivo. Souther venne instradato a questo stile da Ogai, che lo trov\u00f2 orfano ancora in fasce e lo adott\u00f2 diventandone il maestro. Il giorno della sua prova finale, per\u00f2, a Souther venne imposto di combattere bendato contro un misterioso rivale; con una tecnica perfetta Souther fer\u00ec mortalmente l'avversario che si rivel\u00f2 essere Ogai, il quale morendo gli spieg\u00f2 che anche nella scuola della Fenice di Nanto deve esserci un unico maestro. Il trauma per la morte dell'unica persona a lui cara gel\u00f2 il cuore di Souther, che da quel giorno rinneg\u00f2 ogni forma d'amore. Dopo la guerra nucleare diventa un dittatore spietato, autoproclamandosi e schiavizzando giovani e bambini per farsi costruire un'enorme piramide a forma di croce come mausoleo per il suo maestro. Al loro primo incontro sconfigge Kenshiro e successivamente, minacciando i bambini presi in ostaggio, costringe Shu a morire di sua mano schiacciato dalla pietra al vertice del mausoleo. Ken, furioso, lo sfida nuovamente, scoprendo il segreto del suo corpo che rende anche le tecniche di Hokuto inefficaci, ovvero che i suoi organi e tsubo sono invertiti; a quel punto lo sconfigge, permettendo a Souther di riappacificarsi coi suoi sentimenti e di morire in pace sotto alla statua di Ogai.\nSouther \u00e8 il principale avversario di Kenshiro nel film \"Ken il guerriero - La leggenda di Hokuto\" e compare anche in \"Raoh - Il conquistatore del cielo\", dove in qualit\u00e0 di Sacro Imperatore si scontra con l'esercito del Re di Hokuto prima di stipulare un trattato di non belligeranza. Appare poi come protagonista nel manga parodistico \"Ken il guerriero: Ichigo Aji\", dove viene reinterpretato come una figura comica e grottesca.\n\u00c8 doppiato in giapponese da Banj\u014d Ginga nella serie tv, Akio \u014ctsuka in \"Ken il guerriero - La leggenda\" e Toshihiko Seki in \"Raoh - Il conquistatore del cielo\", e in italiano da Sergio Antonica nella serie tv, Diego Sabre in \"Ken il guerriero - La leggenda\" e Massimiliano Lotti in \"Raoh - Il conquistatore del cielo\".\nJulia.\n \u00e8 l'erede della tradizione di Nanto e rappresenta la misericordiosa stella dell'amore materno. Non ha doti combattive ma il suo animo gentile ed empatico le permette di lenire il dolore altrui con il solo tocco delle mani. Da bambina era molto chiusa in s\u00e9 stessa e viveva senza parlare e senza esprimere emozioni, ma dopo aver conosciuto gli allievi di Ryuken della scuola di Hokuto inizia ad aprire il suo cuore agli altri. Sorella di Ryuga e fidanzata di Kenshiro, \u00e8 ammirata e desiderata anche da Raoul, Toki, Shin e Juza. Quando Ken viene sconfitto da Shin, Julia accetta di seguirlo a Croce del Sud per salvare il suo amato dalle torture e dalla morte. Stanca dei continui soprusi e crimini perpetrati da Shin, decide poi di suicidarsi gettandosi dal tetto del palazzo in cui \u00e8 rinchiusa, ma ancora esanime viene salvata dai Cinque Astri in cerchio di Nanto, che la portano al sicuro. Rimasta l'ultima dei Sei Sacri Guerrieri di Nanto, ordina ai Cinque Astri di affrontare Raoul e il suo esercito, cercando al tempo stesso di ricongiungersi con Ken. Alla fine per\u00f2 \u00e8 Raoul a giungere per primo al suo cospetto. Intenzionato ad aprire il suo cuore alla tristezza per superare Ken, Raoul intende ucciderla, ma dopo aver scoperto che la ragazza \u00e8 affetta da una malattia terminale usa i suoi poteri per allungarle la vita di qualche anno, che Julia passa felicemente in compagnia di Ken prima di morire.\nLa serie \"Ken il guerriero - La leggenda\" mostra cosa accade a Julia dopo il suo salvataggio da parte dei Cinque Astri in cerchio e come prende il posto di ultimo guerriero di Nanto. In essa inoltre la donna \u00e8 incinta del figlio di Ken.\n\u00c8 doppiata in giapponese da Yuriko Yamamoto nella serie tv e in \"Ken il guerriero - Il film\" e Yuriko Ishida in \"Ken il guerriero - La leggenda\", e in italiano da Daniela Caroli nella serie tv, Ludovica Marineo in \"Ken il guerriero - Il film\" e Patrizia Mottola in \"Ken il guerriero - La leggenda\".\nCinque Astri in cerchio.\nI , chiamati le Cinque Forze di Nanto nell'anime, sono le guardie del corpo del sesto guerriero sacro di Nanto. Essi non appartengono a nessuno dei 108 rami della Sacra Scuola di Nanto ma fanno riferimento alle stelle della e ciascuno di essi \u00e8 guidato da un elemento.\nHyui.\n, chiamato Wein figlio del Vento nell'anime, \u00e8 il membro dei Cinque Astri associato all'elemento aria. La sua tecnica di combattimento, chiamata , si basa sul controllo delle correnti d'aria e gli permette di colpire gli avversari a distanza e di aumentare la velocit\u00e0 di movimento dei suoi gesti. A capo della Brigata del Vento, Hyui \u00e8 il primo dei Cinque Astri a entrare in azione per fermare l'avanzata di Raoul verso il palazzo dell'ultimo guerriero di Nanto, ma sia lui che i suoi uomini vengono sterminati in poco tempo.\n\u00c8 doppiato in giapponese da Kazuyuki Sogabe nella serie tv e Hiroshi Tsuchida in \"Ken il guerriero - La leggenda\", e in italiano da Sergio Antonica nella serie tv e Alessandro Zurla in \"Ken il guerriero - La leggenda\".\nShuren.\n, chiamato Shuren figlio del Fuoco nell'anime, \u00e8 il membro dei Cinque Astri associato all'elemento fuoco. La sua tecnica di combattimento \u00e8 il ed \u00e8 basata sul controllo del fuoco che avviene grazie alla possibilit\u00e0 di incendiare l'aria con la propria energia combattiva. Comandando l'Armata delle Fiamme Rosse, Shuren si fa incontro a Raoul dopo la sconfitta di suo fratello Hyui. Nello scontro decide di immolarsi per incenerire Raoul tra le sue fiamme, ma neanche il suo sacrificio \u00e8 sufficiente a fermare l'avversario.\n\u00c8 doppiato in giapponese da Norio Wakamoto nella serie tv e Nobuyuki Hiyama in \"Ken il guerriero - La leggenda\", e in italiano da Marco Mete nella serie tv e Alessandro Maria D'Errico in \"Ken il guerriero - La leggenda\".\nFudo.\n \u00e8 uno dei Cinque Astri in cerchio di Nanto, cos\u00ec chiamato per via della sua immensa mole e della sua tecnica di combattimento. \u00c8 il maestro del , uno stile che si focalizza sulla forza bruta e sull'utilizzo di potenti prese. In passato era un terribile predone denominato ed era talmente crudele da intimorire persino un Raoul ancora adolescente. Il suo modo di vivere cambia per\u00f2 dopo l'incontro con la giovane Julia, che gli insegna il valore della vita: da allora diventa un uomo gentile e bonario, e adotta numerosi orfani prendendosene cura come padre adottivo. Mentre il suo esercito personale, l'Armata Verde Splendente, affronta le forze di Raoul per rallentarle, Fudo si unisce a Kenshiro, Burt e Lynn per guidarli alla capitale di Nanto e nel corso del viaggio rivela a Ken l'identit\u00e0 dell'ultimo generale. In seguito Raoul lo sfida in combattimento al fine di superare le sue paure. Nello scontro Fudo scatena tutto il suo spirito combattivo a protezione dei suoi bambini, riuscendo a far indietreggiare l'avversario, ma viene ucciso da una salva di frecce scoccata dall'esercito del Re di Hokuto. In punto di morte affida a Ken i suoi bimbi e la salvezza del mondo.\nAl personaggio \u00e8 stato dedicato il manga \"Scrap Mountain\", spin-off serio autoconclusivo inserito nella serie parodistica \"Hokuto no Ken: Ichigo Aji\", che fa luce sul triste passato di Fudo e sui motivi che l'hanno spinto a diventare Fudo l'Orco.\n\u00c8 doppiato in giapponese da Sh\u014dz\u014d Iizuka nella serie tv e Daisuke G\u014dri in \"Ken il guerriero - La leggenda\", e in italiano da Bruno Cattaneo nella serie tv e Luca Semeraro in \"Ken il guerriero - La leggenda\".\nJuza.\n \u00e8 uno dei Cinque Astri in cerchio di Nanto, cos\u00ec chiamato per via del suo temperamento mutevole, apparentemente non legato a niente e nessuno e \"libero come una nuvola\". Ritenuto il pi\u00f9 abile e prodigioso combattente dei Cinque Astri, pratica uno stile di combattimento peculiare che chiama , e che \u00e8 basato sull'improvvisazione e sull'assenza di posizioni o movimenti prestabiliti. Rimasto orfano in giovane et\u00e0, Juza crebbe insieme a Julia sviluppando per lei un sentimento di amore, tuttavia il suo sogno di chiedere la mano della donna venne infranto quando scopr\u00ec di essere il suo fratellastro, nato da una relazione extraconiugale. La delusione d'amore lo porta a vivere una vita superficiale, spensierata e incurante delle richieste degli altri Cinque Astri; quando per\u00f2 Julia gli rivela la sua identit\u00e0 di ultimo guerriero di Nanto, accetta di combattere per lei contro Raoul. Nel loro primo scontro Juza riesce a catturare Re Nero per ritardare l'avanzata di Raoul, tuttavia, consapevole di non poter sconfiggere n\u00e9 tenere impegnato oltremodo l'avversario, lo riaffronta una seconda volta venendo sconfitto. Bench\u00e9 torturato, mantiene il segreto sull'identit\u00e0 dell'ultimo generale di Nanto fino alla morte, ma proprio la sua fermezza fa intuire a Raoul che si tratta di Julia.\n\u00c8 doppiato in giapponese da Yoshito Yasuhara nella serie tv e Keiji Fujiwara in \"Raoh - Il conquistatore del cielo\", e in italiano da Marco Mete nella serie tv e Maurizio Merluzzo in \"Raoh - Il conquistatore del cielo\".\nRihaku.\n \u00e8 il decano e capo dei Cinque Astri in cerchio di Nanto. Troppo anziano per combattere seriamente, svolge il ruolo di stratega in virt\u00f9 del suo genio tattico. \u00c8 il padre di Tou. Dopo aver salvato Julia da Shin, Rihaku diventa il protettore e precettore della donna. Cerca di rallentare l'avanzata di Raoul, prima inviandogli contro gli altri Cinque Astri e poi piazzando una serie di trappole nel palazzo di Nanto. Quando queste falliscono, Rihaku \u00e8 costretto ad affrontare Raoul, ma viene salvato da Ken. In seguito si unisce all'esercito di Hokuto, diventando stratega e consigliere di Burt e Lynn nella loro lotta contro la Capitale Imperiale. Nella serie tv si reca inoltre insieme a Burt nella Terra dei Demoni.\n\u00c8 doppiato in giapponese da Takeshi Aono nella serie tv e Katsuhisa H\u014dki in \"Ken il guerriero - La leggenda\", e in italiano da Giorgio Giuliano (ep. 83-85), Bruno Cattaneo (ep. 86, 92, 101-102), Sandro Dori (ep. 87-89, 93-95), Ambrogio Colombo (ep. 96-98), Sergio Antonica (ep. 99-100), Marcello Mand\u00f2 (ep. 105-109 e seconda serie) nella serie tv e Marco Balbi in \"Ken il guerriero - La leggenda\".\nSublime Scuola di Gento.\nLa , chiamata anche Prodigiosa Arte di Gento nel manga e Scuola Imperiale di Gento nell'anime, \u00e8 un'arte marziale nata per proteggere l'imperatore e considerata addirittura superiore alla Sacra Scuola di Hokuto. Il suo simbolo \u00e8 la stella polare. Lo stile di Gento si basa sulla proiezione dell'aura, sotto forma di luce, che permette di agire sulla materia; le tecniche di questa scuola sono pertanto in grado di congelare, incendiare, tagliare, perforare o far esplodere il nemico. I maestri di Gento sono caratterizzati ciascuno dal colore della luce con cui si manifesta la loro aura combattiva. Nel manga i generali di Gento sono tre, mentre nell'anime sono cinque con l'aggiunta di Borz e Tige che sostituiscono i figli di Jako.\nFalco.\n, chiamato Falco della Luce Dorata nell'anime, \u00e8 il successore della Sublime Scuola di Gento e il pi\u00f9 forte, valoroso, onorevole e amato dei suoi generali. In passato affront\u00f2 Raoul che era intenzionato a razziarne il villaggio; conscio che uno scontro avrebbe portato alla morte di entrambi, decise di sacrificare la propria gamba destra, che in seguito sostitu\u00ec con una protesi, come pagamento in cambio della sicurezza del villaggio e dei suoi concittadini. Quando nacquero due gemelle come eredi al titolo di imperatore, Falco si rifiut\u00f2 di uccidere la neonata Lynn e la affid\u00f2 in segreto a dei suoi parenti. In seguito l'imperatrice Rui viene rinchiusa in un luogo segreto dal vicer\u00e9 Jako, che da allora tiene sotto ricatto Falco affinch\u00e9 esegua tutti i suoi ordini. Viene incaricato pertanto di cancellare ogni traccia delle scuole di Hokuto e di Nanto e per questo si scontra con l'armata di Hokuto. \u00c8 poi costretto ad affrontare Ken per difendere la Capitale Imperiale, combattendo con lui ad armi pari, ma quando Rui viene liberata dalla prigionia di Jako, il generale, libero dai suoi obblighi, si avventa sul vicer\u00e9 e lo uccide. In seguito Falco fa rotta verso la Terra dei Demoni per soccorrere Lynn, ma giunto sull'isola viene aggredito da uno shura e, ancora indebolito dal precedente scontro con Ken, ne esce gravemente ferito. Soccorso da Ken, gli chiede di premergli un punto di pressione in modo da poter concludere il combattimento al pieno delle forze anche se al prezzo della vita; riesce cos\u00ec a uccidere il proprio avversario prima di morire anche lui.\n\u00c8 doppiato in giapponese da Hideyuki Tanaka e in italiano da Bruno Cattaneo (ep. 115-116, 130) e Massimo Pizzirani (ep. 117-126).\nSoria.\n, chiamato Soria della Luce Viola nell'anime, \u00e8 un generale della Sublime Scuola di Gento. In passato sfid\u00f2 a duello Falco, il quale gli strapp\u00f2 l'occhio sinistro che da allora porta coperto da una benda. Ciononostante dimostra una grande lealt\u00e0 e devozione verso il generale d'oro. Soria intercetta Ken mentre corre in soccorso dell'esercito di Hokuto; lo affronta in combattimento riuscendo a ferirlo, ma viene infine ucciso. \u00c8 doppiato da Michihiro Ikemizu e Marco Mete.\nShoky.\n \u00e8 un generale dell'Impero Centrale e un amico di Falco. Grato per l'aiuto prestato da Kenshiro nella lotta contro alcuni banditi, offre a lui e a Julia ospitalit\u00e0 nel suo villaggio, dove i due passano gli ultimi anni di vita della donna. Tuttavia preferisce evitare di rivelare a Ken la sua identit\u00e0, temendo di doverlo affrontare da nemico in futuro. Durante la guerra contro l'esercito di Hokuto, Shoky, stanco dei continui soprusi di Jako, si ribella al vicer\u00e9 e tenta di ucciderlo. Viene per\u00f2 fermato da Falco, il quale lo colpisce con un colpo segreto che lo fa apparire morto. Falco cerca poi di far uscire Shoky dalla Capitale Imperiale camuffato da cadavere attraverso un canale di scolo, ma lo stratagemma viene intuito da Shino, il figlio di Jako, che trafigge l'involucro che contiene Shoky con una lancia, ferendolo a morte. Giunto fuori dalla capitale, il suo corpo viene ritrovato e riconosciuto da Ken. Nel manga non viene specificata la sua appartenenza alla scuola di Gento, mentre nell'anime \u00e8 uno dei suoi generali con il nome di Shoky della Luce Rossa. \u00c8 doppiato da Tessh\u014d Genda e Massimo Milazzo.\nArcana Arte di Hokuto.\nL', chiamata Splendente Scuola di Hokuto, Scuola della Gemma di Hokuto o Divina Arte dell'Hokuto Gemmy nell'anime, \u00e8 un sistema di arti marziali che si \u00e8 sviluppato dalle stesse tecniche di base da cui \u00e8 nata anche la Sacra Scuola di Hokuto: \u00e8 infatti nata per mano di Ry\u016b, cugino di Shuken e capostipite del ramo cadetto della dinastia di Hokuto, nello stesso periodo in cui veniva codificata la Divina Arte. L'Arcana Arte \u00e8 considerata la tecnica gemella della Sacra Scuola di Hokuto; anch'essa basa la propria efficacia sugli tsubo, che per\u00f2 sono 1109 contro i 708 del ramo principale. Viene definita \"demoniaca\" per via degli influssi malefici che ha sui suoi adepti, tanto che gli anziani di Hokuto decisero di bandirla.\nOrca.\n, chiamato Ork il Rosso nell'anime, \u00e8 il figlio del pirata Orca Rossa. Da bambino segu\u00ec il padre durante la fallimentare spedizione verso la Terra dei Demoni e, dopo che questi venne messo in fuga, rimase abbandonato sull'isola. Qui incontr\u00f2 Leia, della quale si innamor\u00f2. Per proteggerla, Orca divenne il quarto adepto di Jukei dell'Arcana Arte di Hokuto, e inizi\u00f2 a usare le nuove tecniche apprese per fare scempio di shura in segreto di notte, tanto da guadagnarsi il soprannome di . Corrotto dalla natura malvagia dell'Arcana Arte, egli perse per\u00f2 l'amore di Leia che decise di distanziarsi da lui. All'arrivo di Ken sull'isola, Orca rapisce Lynn e la utilizza per farlo combattere contro i tre generali delle tenebre, salvo poi collaborare in prima persona con Kenshiro. Dopo la sconfitta di Ken per mano di Kaiou \u00e8 Orca a portare in salvo l'amico, e in seguito si cava l'occhio sinistro per sviare i sospetti di Hyou. Durante lo scontro tra i due fratelli colpisce alle spalle Hyou, permettendogli di recuperare i suoi ricordi sigillati. Orca si reca poi nel santuario della dinastia principale di Hokuto, dove viene affrontato, mutilato e ucciso da Kaiou. In punto di morte ritrova per\u00f2 la serenit\u00e0 per essersi riconciliato con Leia.\n\u00c8 doppiato in giapponese da Hirotaka Suzuoki e in italiano da Bruno Cattaneo (ep. 124-125) e Massimo Milazzo (ep. 126-152).\nKhan.\n, chiamato Han in alcune edizioni del manga e Ronn nell'anime, \u00e8 il terzo generale delle tenebre della Terra dei Demoni. Il suo stile di combattimento all'interno dell'Arcana Arte di Hokuto \u00e8 caratterizzato dalla rapidit\u00e0 dei colpi, che effettua a velocit\u00e0 tale che a volte non vengono neanche percepiti dai suoi avversari. Arrogante e sicuro di s\u00e9, afferma di aver perso il conto di quanti avversari abbia ucciso passata la soglia dei cento. Khan affronta Orca riuscendo ad avere la meglio, ma \u00e8 infine sconfitto da Kenshiro che lo attacca per liberare Lynn. Prima di morire, Khan rivela a Ken la verit\u00e0 sulle sue origini. La sua salma, caduta in un lago, giunge infine al castello di Hyou, il quale giura di vendicarlo. \u00c8 doppiato in giapponese da K\u014dji Totani e in italiano da Marcello Mand\u00f2 (ep. 126-127) e Gabriele Carrara (ep. 128-129).\nHyou.\n, chiamato Hyo nell'anime, \u00e8 il secondo generale delle tenebre. \u00c8 il fratello maggiore di Kenshiro e un esponente della dinastia principale di Hokuto. Quando scoppi\u00f2 un conflitto nella Terra dei Demoni, Hyou fu separato da suo fratello, che fu mandato insieme a Raoul e Toki presso Ryuken affinch\u00e9 apprendesse la Sacra Scuola di Hokuto. Hyou diviene invece allievo di Jukei dell'Arcana Arte di Hokuto; la sua mancanza di talento e l'eccessiva fragilit\u00e0 lo rendono inadatto a ricoprire il ruolo di guerriero, ma Jukei lo favorisce in virt\u00f9 della sua discendenza a discapito di Kaiou. Inoltre il maestro tenta di imporgli un siglillo alla memoria cos\u00ec da cancellargli il ricordo di Ken e dell'affetto che prova per lui e al fine di nascondere per sempre l'ubicazione della tecnica segreta in grado di minacciare l'egemonia dell'Arcana Arte, che solo Hyou conosce. A insaputa di Jukei il sigillo non ha effetto, ma Kaiou ne impone uno nuovo e pi\u00f9 potente, con cui Hyou dimentica tutto del suo passato e si convince di essere il fratello biologico di Kaiou.\nDopo l'arrivo di Ken nella Terra dei Demoni, Hyou affronta Jukei che vorrebbe togliergli il sigillo ma lo sconfigge, e deve poi subire la morte dell'amata Sayaka, uccisa da Kaiou ma la cui colpa viene fatta ricadere su Kenshiro. Questi due eventi lo fanno sprofondare completamente nella malvagit\u00e0 dell'Arcana Arte. Accecato dall'odio, attacca Ken, ma durante lo scontro riacquista la memoria e si riunisce a suo fratello per fermare le macchinazioni di Kaiou. Hyou rivela quindi il luogo dov'\u00e8 custodita l'ultima tecnica della dinastia principale di Hokuto e in seguito salva Lynn da un esercito di shura. Sentendosi responsabile per il dolore e le azioni di Kaiou, si reca sul luogo dello scontro tra il generale e Ken e si riappacifica con Kaiou morendo tra le sue braccia.\n\u00c8 doppiato in giapponese da Shinji Ogawa e in italiano da Ambrogio Colombo (ep. 131-139) e Massimo Milazzo (ep. 140-152).\nKaiou.\n, Kaio in alcune edizioni del manga e nell'anime, \u00e8 il primo generale delle tenebre. \u00c8 un guerriero formidabile, talmente immerso nell'Arcana Arte da indossare una speciale armatura che limita il raggio d'azione della sua aura malefica. Kaiou \u00e8 il fratello maggiore di Raoul e Toki, ma da bambino venne separato da loro quando i due fratelli pi\u00f9 giovani furono inviati da Ryuken per diventare allievi della Sacra Scuola di Hokuto, mentre lui rimase nella Terra dei Demoni sotto la guida di Jukei dell'Arcana Arte di Hokuto. Discendente del ramo cadetto della dinastia di Hokuto, Kaiou sviluppa un odio viscerale per la dinastia principale a causa del fatto che \u00e8 costretto da Jukei a umiliarsi di fronte a Hyou nonostante sia un guerriero di maggior talento, e perch\u00e9 sua madre si sacrific\u00f2 per salvare la vita ai piccoli Kenshiro e Hyou. Tale risentimento lo porta negli anni a rinnegare i suoi affetti e a cancellare in lui ogni barlume di umanit\u00e0. Dopo aver posto un sigillo ai ricordi di Hyou e averlo manipolato dalla sua parte, si erge a guida del paese, trasformando la Terra dei Demoni in una societ\u00e0 brutale e sanguinaria.\nDopo la sconfitta di Khan per mano di Kenshiro, Kaiou rapisce Lynn con la quale intende generare un discendente. Nel tentativo di salvare la ragazza, Ken sfida il generale ma viene sconfitto dalla sua aura diabolica. Dopo che il giovane riesce a salvarsi, Kaiou uccide la sua stessa sorella Sayaka, fidanzata di Hyou, in modo da far ricadere la colpa su Ken e portare i due fratelli a combattersi tra loro. Durante lo scontro per\u00f2 Hyou recupera la memoria e Kaiou \u00e8 costretto a intervenire per evitare che i suoi nemici recuperino la tecnica segreta della dinastia principale di Hokuto, l'unica in grado di batterlo; a causa dell'intervento di Orca fallisce nel suo intento, e ferito si ritira dopo aver ucciso il giovane. Risfidato da Ken, Kaiou viene infine sconfitto e si rende conto di aver gettato via la sua vita dedicandola al male. Quindi, tenendo il corpo di Hyou tra le braccia, con cui si \u00e8 infine riappacificato, si uccide facendosi travolgere da un'eruzione di magma.\n\u00c8 doppiato in giapponese da Kenji Utsumi e in italiano da Ambrogio Colombo, Marcello Mand\u00f2 (ep. 140-141) e Gabriele Carrara (ep. 145-146).\nJukei.\n \u00e8 il maestro dell'Arcana Arte di Hokuto. In passato, in preda alla sua furia demoniaca assassin\u00f2 la moglie e il figlio ma Ryuken lo aiut\u00f2 a rinsavire. Distrutto dalle sue colpe, giur\u00f2 di non tramandare mai pi\u00f9 a nessuno l'Arcana Arte. Quando in seguito una guerra colp\u00ec la Terra dei Demoni, Jukei sped\u00ec Raoul, Toki e Kenshiro da Ryuken affinch\u00e9 potessero apprendere la Divina Arte di Hokuto; poi, per proteggere il paese in attesa di un salvatore, ruppe la sua promessa e insegn\u00f2 l'Arcana Arte a tre allievi: Kaiou, Khan e Hyou. A quest'ultimo impresse inoltre un sigillo, in modo da fargli dimenticare il suo passato e il nascondiglio della tecnica finale della dinastia principale di Hokuto, l'unica in grado di poter sopraffare l'Arcana Arte di Hokuto. Quando i tre crebbero sotto l'influsso nefasto dell'Arcana Arte, Jukei decise di opporsi alla loro tirannia, prendendo un quarto allievo, Orca, e collaborando con Leia a educare i piccoli shura alla pace e al rispetto. All'arrivo di Ken sull'isola, Jukei affronta Hyou per togliergli il sigillo, ma a sua insaputa Kaiou ne aveva posto uno pi\u00f9 potente, che si attiva e che scatena in Hyou tutto il potere dell'Arcana Arte; quindi, posseduto dalla sua natura diabolica, l'allievo lo massacra. Compare da piccolo in \"\" in cui conosce Kenshiro Kasumi.\n\u00c8 doppiato in giapponese da K\u014dhei Miyauchi e in italiano da Gabriele Carrara e Massimo Milazzo (ep. 144, 149).\nYaksha Nero.\n, chiamato Yasha Nero nell'anime, \u00e8 un combattente dell'Arcana Arte di Hokuto, considerato addirittura pi\u00f9 esperto del maestro Jukei nell'utilizzo delle tecniche. In combattimento utilizza delle lame fissate sulle mani. Minuto e anziano, svolge il ruolo di servitore della dinastia principale di Hokuto. Si frappone a Hyou per evitare che combatta contro suo fratello Ken, e, dopo che a Hyou \u00e8 tornata la memoria, combatte al suo fianco contro le truppe di Kaiou. Nonostante insieme riescano a sbaragliare tutti i nemici, Yaksha Nero soccombe poi alle sue ferite. \u00c8 doppiato in giapponese da Shigeru Chiba e in italiano da Ambrogio Colombo (ep. 140-147) e Massimo Milazzo (ep. 148-151).\nAltri personaggi principali e alleati.\nBurt.\n, chiamato Bart o Bat nell'anime, \u00e8 un ragazzino che accompagna Kenshiro nei suoi viaggi. Burt crebbe insieme ad altri orfani nel villaggio della vecchia Toyo ma se ne allontan\u00f2 per non gravare sul bilancio alimentare; da allora sopravvive come pu\u00f2 nel difficile mondo post-apocalittico in cui \u00e8 ambientata la storia, rubando cibo e acqua, oppure improvvisando spettacolini con la sua armonica a bocca. Incontra per la prima volta Ken quando viene catturato insieme a lui nel villaggio di Lynn con l'accusa di furto. Dopo essere evaso, Burt decide di seguire il guerriero come una sorta di aiutante per approfittare della sua forza, e lo accompagna insieme a Lynn in quasi tutte le sue avventure. Inizialmente scapestrato e opportunista, il suo comportamento matura sotto l'influenza di Ken, arrivando a diventare coraggioso e leale nei confronti dei suoi amici.\nDiventato adulto e un guerriero forte e valoroso con alcuni rudimenti della Divina Arte di Hokuto, Burt istituisce insieme a Lynn l', un gruppo di resistenza che si contrappone all'oppressione dell'Impero Centrale. In seguito si reca nella Terra dei Demoni, dove soccorre Lynn ancora addormentata per via della tecnica di Kaiou, che gli viene affidata da Ken per vivere il loro futuro insieme. Sapendo per\u00f2 che Lynn \u00e8 innamorata di Kenshiro, Burt rinuncia all'amore per lei e le cancella la memoria, poi riesce a riunirla a Ken, che ha perso anch'egli la memoria, affinch\u00e9 possano vivere felici insieme. Gli eventi lo portano poi a spacciarsi per Ken in modo da combattere contro Borge, un vecchio nemico di Kenshiro da questi accecato e tornato per vendicarsi. Burt viene catturato e ridotto in fin di vita, ma il suo coraggio richiama l'attenzione di Ken che recupera la memoria e sgomina la banda di Borge. Commossa dal suo sacrificio, Lynn decide di rimanere a vegliare sulla tomba del ragazzo, ma scopre con sorpresa che Ken ha rianimato Burt premendogli uno tsubo nascosto, cos\u00ec i due possono finalmente riunirsi.\n\u00c8 doppiato in giapponese da Mie Suzuki nella prima serie e in \"Ken il guerriero - Il film\", Keiichi Nanba nella seconda serie e Daisuke Namikawa in \"Ken il guerriero - La leggenda\", e in italiano da Graziella Polesinanti nella prima serie e in \"Ken il guerriero - Il film\", Alessio Cigliano e Massimo Milazzo (ep. 151-152) nella seconda serie e Massimo Di Benedetto in \"Ken il guerriero - La leggenda\".\nLynn.\n \u00e8 una ragazzina orfana e muta incaricata di portare cibo e acqua ai detenuti della prigione del suo villaggio. Qui all'inizio della serie incontra Kenshiro e Burt, e, invaghitasi a prima vista dell'uomo, li aiuta a evadere di galera. Dopo che Ken le fa recuperare l'uso della voce e la salva dall'attacco di Zed, Lynn decide di seguire il guerriero e lo accompagna insieme a Burt in quasi tutti i suoi viaggi. Anni dopo ricompare cresciuta insieme a Burt alla guida dell'Armata di Hokuto, un gruppo di resistenza che si contrappone all'oppressione dell'Impero Centrale. Giunta alla Capitale Imperiale, Lynn scopre di essere la sorella gemella di Rui e la figlia dell'Imperatore del Cielo, che ancora in fasce il generale Falco allontan\u00f2 dalla corte e affid\u00f2 a dei suoi parenti per evitare di doverla uccidere.\nLynn viene poi rapita da Jusk, il figlio del vicer\u00e9 Jako, e portata nella Terra dei Demoni. Qui diventa l'oggetto delle attenzioni degli shura e di Kaiou, che intendono ottenere da lei una prole. All'arrivo di Ken, Kaiou le agisce su un punto di pressione chiamato , che la fa cadere in uno stato di incoscienza e che la far\u00e0 innamorare del primo uomo su cui poser\u00e0 gli occhi al risveglio, lasciandola poi al suo destino. Prima che gli shura abusino di lei, Lynn \u00e8 salvata da Kyou, Yaksha Nero e Burt. In seguito agli eventi della tecnica, Lynn e Burt diventano una coppia, ma, consapevole del fatto che la ragazza ama Ken, Burt le cancella la memoria e fa ricongiungere i due amanti. Dopo il sacrificio di Burt contro Borge, Lynn si accorge di amare il ragazzo e decide di rimanere a vegliare sulla sua tomba, ma scopre con sorpresa che Ken ha rianimato Burt premendogli uno tsubo nascosto, cos\u00ec i due possono finalmente riunirsi.\n\u00c8 doppiata in giapponese da Tomiko Suzuki nella prima serie, M\u012bna Tominaga nella seconda serie, Tomiko Suzuki in \"Ken il guerriero - Il film\" e Maaya Sakamoto in \"Ken il guerriero - La leggenda\", e in italiano da Daniela Caroli nella serie tv, Ludovica Marineo in \"Ken il guerriero - Il film\" e Tosawi Piovani e Benedetta Ponticelli in \"Ken il guerriero - La leggenda\".\nMamiya.\n \u00e8 una donna a capo di un villaggio in cui si trova a passare Kenshiro e che assomiglia molto a Julia. \u00c8 un'abile combattente, che utilizza come arma primaria una coppia di yo-yo dotati di lame affilate. In passato Yuda uccise i genitori di Mamiya e cattur\u00f2 la donna, marchiandola e rendendola una concubina nel suo harem personale di belle ragazze; in seguito Mamiya riusc\u00ec a fuggire, ma a causa dell'onta subita rinneg\u00f2 la sua condizione di donna diventando una guerriera al servizio del suo villaggio. Invaghitasi di Kenshiro pur sapendo di non avere speranze di conquistarlo, collabora con Ken e Rei a sgominare il Clan della Zanna e a trovare informazioni sulla posizione di Toki. Proprio Rei finisce per innamorarsi di lei e per dedicare i suoi ultimi giorni di vita a vendicarla, uccidendo Yuda. Dopo la morte di Rei, Mamiya resta nel suo villaggio a vegliare sulla sua tomba e fa solo sporadiche apparizioni nel resto dell'opera. \u00c8 doppiata da Toshiko Fujita e Daniela Caroli.\nAily.\n, chiamata Airy nell'anime, \u00e8 la sorella di Rei. Viene rapita il giorno delle sue nozze da Jagger, che ne uccide anche la famiglia, per poi essere venduta numerose volte come schiava. Costretta a sevizie e privazioni continue, impara a essere passiva, ma per sfuggire alle barbarie che \u00e8 costretta a vedere ogni giorno, si acceca gettandosi dell'acido negli occhi. In seguito Aily viene rintracciata e rapita dal Clan della Zanna in modo da usarla per fare leva sul fratello. Rei e Ken riescono a liberarla e quest'ultimo le restituisce la vista. Da allora Aily rimane a vivere nel villaggio di Mamiya, e, quando questo viene invaso dalle truppe di Raoul, il coraggio di Lynn la scuote e la convince a lottare. \u00c8 doppiata in giapponese da Arisa And\u014d e in italiano da Graziella Polesinanti nella prima serie e Stefanella Marrama nella seconda.\nAin.\n \u00e8 un famigerato cacciatore di taglie. In realt\u00e0 di indole nobile e pacifica, svolge questo lavoro crudele per fare in modo che sua figlia , chiamata Aska nell'anime, raggiunga le terre verdi e possa vivere un futuro migliore. Ain pratica il , uno stile di combattimento personale specializzato nello sferrare pugni, che rinforza con dei guanti borchiati. Il suo pugno \u00e8 leggendario ed \u00e8 talmente forte da poter frantumare la roccia e il metallo. Viene incaricato di catturare Kenshiro, ma dopo essersi scontrato con lui inizia a rispettarlo. In seguito, anche grazie all'incontro con Burt, Ain comincia a simpatizzare per la causa ribelle, per poi unirsi apertamente all'Armata di Hokuto quanto Ken salva Asuka da una banda di cacciatori di taglie rivali inviati dall'Impero Centrale. Libera poi i fratelli Harn dalla loro prigionia e guida l'armata ribelle verso la Capitale Imperiale. Qui cade insieme a Burt e Lynn nei sotterranei del palazzo imperiale, dove protegge i suoi amici facendo scudo con il proprio corpo alla frana provocata da Jako, e frantuma la roccia per far sgorgare la falda che li porta in salvo. Poi, stremato dalla fatica e ferito gravemente, muore tra le braccia di Burt. Il suo funerale si svolge al villaggio di Mamiya, durante il quale Ken riceve da Asuka il guanto borchiato che Ain portava alla mano destra e che indosser\u00e0 poi nel resto della serie. \u00c8 doppiato da Ken Yamaguchi e Marco Mete.\nFratelli Harn.\nI sono i due maestri della , una delle 108 sette di Nanto. \u00e8 il fratello maggiore e il minore. In passato vennero catturati da Ain, ma proprio il cacciatore di taglie li libera poi dalla loro prigionia per aiutare l'Armata di Hokuto nella lotta contro l'Impero Centrale. I due intendono fermare l'esercito di Falco e uccidere il generale d'oro, facendo detonare una bomba inesplosa. Haz si sacrifica per rimanere indietro e attivare l'ordigno, che per\u00f2 fallisce di uccidere Falco. Gil invece sopravvive e, dopo avere seppellito il fratello e pensato al suicidio, si unisce su consiglio di Ken all'Armata di Hokuto. Nell'anime muoiono invece entrambi nell'esplosione. Sono doppiati da Daisuke G\u014dri e Y\u016btaka Shimaka.\nRui.\n, chiamata Louise nell'anime, \u00e8 l'. Si tratta della sorella gemella di Lynn, separata da questa alla nascita perch\u00e9 secondo la tradizione ci pu\u00f2 essere solo un successore al trono. Viene rapita dal vicer\u00e9 Jako, al fine di tenere sotto scacco il suo protettore Falco, e rinchiusa nella miniera sottostante al palazzo imperiale, dove nel buio totale viene costretta a lavorare a mani nude per cercare l'acqua. Rui \u00e8 infine trovata da Burt, Lynn e Ain, ricongiungendosi cos\u00ec a sua sorella. Una volta liberata, porta fuori Ain con l'aiuto di Lynn prima che questi muoia e scioglie Falco dai suoi doveri verso Jako. \u00c8 doppiata da Yoshino Takamori e Stefanella Marrama.\nOrca Rossa.\n, chiamato Pirata Rosso nell'anime, \u00e8 il padre di Orca e l'uomo che accompagna Kenshiro nella Terra dei Demoni. Un tempo era al servizio di Raoul. Tent\u00f2 di invadere la Terra dei Demoni, perdendo per\u00f2 tutti e cento gli uomini del suo equipaggio per mano di uno shura senza nome ancora adolescente; lui stesso ci rimise un l'occhio, il braccio e la gamba destri e fu costretto a fuggire lasciandosi dietro il figlio. Dopo che Ken sgomina il suo nuovo equipaggio, Orca Rossa accetta di accompagnare il guerriero all'isola, con la speranza di poter ritrovare suo figlio. Coi suoi pirati interviene a difesa di Ken e Orca contro Kaiou, ma viene ucciso da una freccia al cuore scagliata dall'avversario, morendo felice tra le braccia del figlio. Orca Rossa appare anche in \"Ken il guerriero - La leggenda\" come seguace di Reina. \u00c8 doppiato in giapponese da Daisuke G\u014dri nella serie tv e Nobuaki Kakuda in \"Ken il guerriero - La leggenda\", e in italiano da Ambrogio Colombo (ep. 123-124) e Bruno Cattaneo (ep. 128-135, 138) nella serie tv e Tony Fuochi in \"Ken il guerriero - La leggenda\".\nLeia.\n, Laya nella versione italiana dell'anime, \u00e8 una ragazza shura che gestisce una scuola illegale in cui insegna ai bambini dell'isola il valore dell'amore e del rispetto reciproco, violando cos\u00ec la legge della societ\u00e0 shura ed essendo perci\u00f2 costretta a una vita di costante clandestinit\u00e0. Ha un fratello, Tao, che collabora con lei. In passat\u00f2 salv\u00f2 il giovane Orca dal naufragio e ne divenne poi la fidanzata. Proprio il desiderio di proteggere Leia dagli shura spinse Orca ad apprendere l'Arcana Arte di Hokuto, ma, impaurita dall'influsso oscuro che la tecnica ebbe sul ragazzo, Leia fin\u00ec per allonarsi da lui. Dopo l'arrivo di Ken nella Terra dei Demoni, Leia si riappacifica con Orca e lo accompagna al palazzo dove \u00e8 custodito il segreto della Divina Arte di Hokuto insieme a Lynn. Qui sono attaccati da Kaiou, e Leia deve assistere al sacrificio di Orca per proteggerla, tenendolo poi tra le braccia in lacrime mentre il suo amato muore a causa delle ferite subite. \u00c8 doppiata in giapponese da Masako Katsuki e in italiano da Monica Ward e Daniela Caroli (ep. 138, 143).\nRyu.\n \u00e8 il figlio di Raoul e di una donna imprecisata. Dopo la morte del padre fu affidato ad e sua moglie; una volta cresciuto, per\u00f2, in seguito a una malattia contagiosa che colpisce la moglie di Hakuri, la coppia si trasferisce sulle montagne insieme al resto dei malati e lascia Ryu alle cure dell'anziano Riseki. Dopo il ritorno dalla Terra dei Demoni, Ryu viene preso in custodia da suo zio Kenshiro, che lo designa come successore della Sacra Scuola di Hokuto. Nonostante la giovane et\u00e0, il giovane possiede gi\u00e0 un elevato grado di intelligenza e di coraggio; nel breve periodo passato insieme Kenshiro lo sprona a superare le sue paure e a risvegliare nelle sue vene il sangue di suo padre Raoul. Ryu accompagna Kenshiro nelle avventure contro Koketsu, nel regno di Sava e a Blanca, prima che Ken lo affidi alle cure di Barga, convinto che non esista pi\u00f9 nulla che Ryu possa imparare da lui e che sarebbe stato il sangue di suo padre a guidarlo.\nBarga.\n \u00e8 un ex generale dell'esercito di Raoul. Dopo la morte del Re di Hokuto e il ritorno della pace, fatica ad adattarsi ai nuovi tempi e perde il suo mordente, permettendo a individui senza scrupoli di prendere il potere. Dopo aver perso la maggior parte dei suoi sottoposti, Barga raggiunge le terre di Koketsu per sfamare la moglie ridotta pelle e ossa e il figlio divenuto cieco per la malnutrizione. Koketsu imprigiona allora i figli dei coloni, usandoli per ricattare Barga e costringerlo a lavorare come bestia da soma nei suoi campi. Quando Ken e Ryu rovesciano Koketsu, Barga si ribella e riprende il controllo del suo popolo e delle sue terre. Dopo la sconfitta di Baran, Ken gli affida inoltre Ryu. Barga compare anche in \"Ken il guerriero - La leggenda\" dove \u00e8 mostrato come uno dei generali pi\u00f9 devoti a Raoul. \u00c8 doppiato da Masaki Terasoma e Massimiliano Lotti in \"Ken il guerriero - La leggenda\".\nAsam.\n \u00e8 il sovrano del regno di Sava. \u00c8 un esperto combattente, maestro del , una tecnica che gli permette di fendere la carne e le ossa dei propri avversari. Grazie alla sua forza in giovent\u00f9 ha liberato il regno dai cannibali uomini-belva e ha strenuamente difeso i confini dai loro attacchi, ma negli anni si \u00e8 indebolito sempre pi\u00f9 a causa di una malattia e dell'et\u00e0. Per via del suo amore di padre Asam ha cresciuto i suoi tre figli , e allo stesso modo, senza favoritismi e indipendentemente dalle loro qualit\u00e0 individuali. Questo ha fatto s\u00ec che i tre siano pari in tutto e incapaci di scendere a compromessi, causando una continua rivalit\u00e0 per la successione al trono. Per evitare che Sava venga dilaniata alla sua morte e soccomba all'invasione dei barbari, Asam chiede a Kenshiro di uccidere i suoi figli e parte lui stesso per sottomettere gli uomini-belva. Dopo essere stati sconfitti da Ken, i tre si riconciliano e corrono al soccorso del padre. Allo stremo delle forze Asam viene riportato nel regno e muore poco tempo dopo, ma finalmente sereno nel vedere i figli riconciliati, tanto che Bukou e Satora decidono di tacergli il fatto che Kai sia stato ucciso dai barbari durante il salvataggio. Quindi Bukou ascende al trono, mentre Satora si allontana da Sava per riunirsi alla sua amata, la principessa del regno di Blanca, Ruseri.\nAvversari.\nZed.\n, chiamato Zeta in alcune edizioni del manga, \u00e8 il leader di una banda di predoni motociclisti, con i quali compie razzie depredando i viandanti che passano nel suo territorio. Ha una caratteristica scritta \"Z-666\" tatuata sulla fronte. All'inizio della serie Zed e la sua banda attaccano il villaggio di Lynn, prendendo quest'ultima in ostaggio per farsi dare cibo e acqua. Furioso, Kenshiro usa la tecnica di Hokuto contro il brigante ponendo fine alla sua vita. \u00c8 doppiato da Eiji Kanie e Bruno Cattaneo.\nEsercito del Re.\nL' \u00e8 un'armata guidata da Shin e stanziata nella citt\u00e0 di Croce del Sud, da cui controlla gran parte della regione del Kant\u014d. I suoi combattenti pi\u00f9 forti sono i quattro ufficiali: nel manga sono soprannominati \"Re\" e hanno tatuato sopra l'occhio sinistro il simbolo del seme che rappresentano sovrastato da una K, mentre nell'anime vengono chiamati \"Fanti\" e hanno un tatuaggio a forma di J. Nell'anime l'Esercito del Re \u00e8 molto pi\u00f9 numeroso e influente, e comprende anche gruppi che nel manga originale sono indipendenti.\n \u00e8 un uomo dai capelli scarruffati e una benda di cuoio sull'occhio. Si diverte a vessare gli abitanti dei villaggi della sua zona d'influenza e combatte utilizzando all'occorrenza una balestra, una lancia e un'ascia. appare come un muscoloso guerriero con la faccia truccata da clown e lunghi capelli; combatte utilizzando un lungo bastone di ferro. ha l'aspetto di un uomo alto, atletico, con una vistosa cicatrice sul lato sinistro superiore del volto. Combatte utilizzando lunghi artigli metallici, coi quali si diverte a vessare gli schiavi e a uccidere quelli che tentano di scappare. \u00e8 il luogotenente pi\u00f9 forte, un gigante obeso e calvo, con baffi a manubrio e delle cicatrici sulla fronte. Generalmente \u00e8 calmo e accondiscendente, ma se vede anche solo una goccia del suo sangue impazzisce di rabbia e terrore, attaccando chiunque intorno a lui. I suoi molteplici strati di grasso assorbono ogni colpo, il che gli \u00e8 valso l'appellativo di \"Distruttore dei praticanti di arti marziali\". Ciononostante viene ucciso da Kenshiro. In \"Ken il guerriero - Il film\", Cuori non \u00e8 un sottoposto di Shin ma di Jagger.\nGolan.\nI sono una milizia formata da ci\u00f2 che rimane del reparto d'incursione speciale dell'esercito, i cui membri sono chiamati berretti rossi. Dopo la guerra atomica sono divenuti una setta di fanatici militaristi, convinti di essere stati prescelti da dio e per questo legittimati a opprimere i pi\u00f9 deboli e ad appropriarsi con la forza di ogni cosa desiderino. Il loro scopo \u00e8 fondare una loro nazione, , rapendo giovani donne per generare una prole di prescelti. Nell'anime, invece, fanno parte integrante dell'esercito di Shin, che adorano come un dio tanto da essere ridefiniti l'.\nIl , chiamato Sergente Mad nell'anime, \u00e8 il capo istruttore dei Golan. Di corporatura imponente e muscolosa, \u00e8 calvo, con dei baffetti neri. Combatte usando pugnali da assalto e speciali aghi da lancio cavi, coi quali uccide gli avversari per dissanguamento. Il \u00e8 il fondatore e capo dei Golan. Ha due grosse cicatrici ai lati della faccia e una benda che gli copre l'occhio destro. Combatte usando dei boomerang affilati e dei corti artigli metallici che posiziona sulle dita, \u00e8 inoltre in grado di predire i movimenti degli avversari osservandone gli occhi e i minimi movimenti muscolari: grazie a questa sua capacit\u00e0 viene spesso scambiato per un telepate. Il suo stile di combattimento rientra tra le tecniche di Nanto e prende il nome di . In \"Ken il guerriero - Il film\" il Colonnello \u00e8 uno dei generali dell'esercito di Shin.\nJakkar.\n, chiamato Jackal in alcune edizioni del manga e Sciacallo nell'anime, \u00e8 il capo di una banda di banditi. Subdolo e scaltro, di solito preferisce evitare gli avversari pi\u00f9 forti o spingere gli altri a combattere per lui. Quando \u00e8 costretto a battersi utilizza della dinamite e un lungo coltello a scatto che tiene nascosto nell'avambraccio destro. Nell'anime Jakkar e i suoi subordinati sono chiamati Guerrieri e sono al servizio di Shin. In \"Ken il guerriero - Il film\" Jakkar \u00e8 uno degli scagnozzi di Jagger.\nJakkar attacca il villaggio natale di Burt per appropriarsi della loro acqua, ma in seguito all'intervento di Kenshiro si d\u00e0 alla fuga e uccide con una delle sue dinamiti l'anziana Toyo. Quando Kenshiro si mette sulle tracce della banda in cerca di vendetta, i guerrieri spaventati si ribellano al loro capo e Jakkar non esita a eliminarli tutti. Messo alle strette, Jakkar libera dalla prigione di Villany il pericoloso criminale , chiamato Figlio del Diavolo nell'anime: un gigante mostruoso, un tempo umano ma reso enorme a causa delle radiazioni nucleari. Questi \u00e8 un seguace della , un'antica scuola di combattimento indiana bandita a causa della brutalit\u00e0 dei suoi colpi. Jakkar convince Devil ad aiutarlo spacciandosi per suo fratello e lo aizza contro Kenshiro facendogli credere che sia stato lui a rinchiuderlo in prigione. Tuttavia anche Devil viene sconfitto e Jakkar, trattenuto dal gigante moribondo che implora l'aiuto del fratello, muore dilaniato dalla sua stessa dinamite. \u00c8 doppiato da Masayuki Kat\u014d e Bruno Cattaneo.\nClan della Zanna.\nIl , chiamato Famiglia Cobra nell'anime, \u00e8 un gruppo di predoni insediatesi sulle montagne nei pressi del villaggio di Mamiya. La banda \u00e8 caratterizzata da una forte organizzazione patriarcale e coesione sociale. I suoi membri vestono pelli di animali e ninnoli fatti con zanne, e seguono una rudimentale religione primitiva che prevede sacrifici umani. Combattono usando le , specializzate negli attacchi di gruppo.\nIl capo del clan \u00e8 il , chiamato Padre Cobra nell'anime, un uomo di altezza e corporatura possenti e con una cicatrice che gli attraversa verticalmente l'intero volto. Egli \u00e8 maestro della , un'arte marziale basata sulla respirazione che gli consente di attaccare e di indurire il proprio corpo per difendersi. In combattimento brandisce un'enorme scimitarra proporzionata alle sue dimensioni. Per vendicarsi di Kenshiro e Rei che hanno massacrato i suoi uomini durante l'assalto al villaggio, fa rapire la sorella di Rei, Aily, e la usa come esca per attirare i due e Mamiya in trappola. Con uno stratagemma Ken e Rei riescono a liberare le due donne e infine Kenshiro affronta e uccide il Grande Padre. In \"Ken il guerriero - Il film\" il Clan della Zanna viene sconfitto dall'esercito di Raoul.\nAmiba.\n \u00e8 un impostore che si appropria dell'aspetto e del posto di Toki nel Villaggio dei Miracoli mentre questi \u00e8 imprigionato a Cassandra. Arrogante e tronfio, si considera un genio in grado di intuire e apprendere qualsiasi tecnica o di svilupparne di proprie. Dopo aver seguito per qualche tempo gli insegnamenti della Sacra Scuola di Nanto, giunge al Villaggio dei Miracoli e, umiliato da Toki, inizia a covare per lui un odio profondo, arrivando al punto da spacciarsi per lui e approfittare della sua fama e del suo imprigionamento per compiere atroci esperimenti nella speranza di scoprire nuovi punti di pressione e trasformare la Sacra Scuola di Hokuto nella , chiamata Demoniaca Scuola di Hokuto nell'anime. Convinto di trovarsi di fronte al proprio fratello Toki, Kenshiro lo affronta per scoprire il perch\u00e9 della sua crudelt\u00e0 e del suo radicale cambiamento, ma viene paralizzato da una tecnica dell'avversario. Quando Rei gli rivela la vera identit\u00e0 di Amiba, Kenshiro ritrova il suo equilibrio e, liberandosi dal blocco, mette l'avversario alle strette. Amiba agisce quindi su alcuni punti di pressione di sua scoperta per potenziare il suo fisico, ma la trasformazione \u00e8 instabile e Kenshiro lo finisce facendolo cadere dal tetto del suo palazzo. \u00c8 doppiato da Takaya Hashi e Wladimiro Grana.\nUighur.\n, chiamato Wiggle nell'anime, \u00e8 il direttore della citt\u00e0-prigione di Cassandra, in cui Raoul tiene imprigionati i suoi nemici. \u00c8 un uomo dalle gigantesche proporzioni, vestito con ornamenti dorati, un elmo cornuto e un pesante mantello. Padroneggia la tecnica della , con la quale utilizza due grosse fruste per bloccare i movimenti dei nemici e poi finirli a spallate. Dirige con arroganza e crudelt\u00e0 la prigione, ordinando periodiche esecuzioni sommarie. Si scontra con Kenshiro, il quale lo sconfigge facendo implodere il suo corpo fino ad assumere le dimensioni atte a entrare nella tomba fatta scavare in precedenza per Ken. In \"Ken il guerriero - Il film\" Uighur \u00e8 il comandante supremo dell'esercito di Raoul e suo fedele braccio destro. In \"Raoh - Il conquistatore del cielo\" viene presentato come un prigioniero di Cassandra che si ribella durante una visita di Raoul; impressionato dall'ambizione e dalla forza dell'uomo, il Re di Hokuto lo nomina per questo capo carceriere. \u00c8 doppiato in giapponese da Daisuke G\u014dri nella serie tv e Kenta Miyake in \"Raoh - Il conquistatore del cielo\", e in italiano da Sandro Dori nella serie tv e Pietro Ubaldi in \"Raoh - Il conquistatore del cielo\".\nRyuga.\n \u00e8 il fratello maggiore di Julia e il guerriero che rappresenta Sirio, una stella solitaria non \u00e8 affiliata n\u00e9 con Hokuto n\u00e9 con Nanto. \u00c8 il maestro della tecnica , che consiste nell'utilizzare rapidi colpi simili a morsi di lupo per staccare interi tranci di carne dal corpo dell'avversario, lasciando un alone ghiacciato sul punto colpito. Dopo la guerra atomica Ryuga si mette al servizio di Raoul, convinto di aver trovato in lui il condottiero capace di riportare ordine e stabilit\u00e0 nel mondo; e agli ordini del Re di Hokuto compie massacri e atrocit\u00e0. Col passare del tempo, per\u00f2, inizia a dubitare dei metodi violenti di Raoul e individua in Kenshiro un leader forse pi\u00f9 degno di guidare l'umanit\u00e0. Decide quindi di misurarsi con lui, prendendo in ostaggio Toki per scatenare tutta l'ira del suo avversario. Ken lo sconfigge, ma, prima che possa dargli il colpo di grazia, Ryuga rivela che si \u00e8 gi\u00e0 ferito mortalmente prima del combattimento, come punizione per i suoi crimini; quindi muore con la consapevolezza di aver trovato in Kenshiro il vero salvatore. Ryuga compare anche in \"Raoh - Il conquistatore del cielo\", dove viene mostrato lo scontro tra lui e Raoul in seguito al quale decide di mettersi al suo servizio. \u00c8 doppiato in giapponese da Hideyuki Hori nella serie tv e Daisuke Matsubara in \"Raoh - Il conquistatore del cielo\", e in italiano da Marco Mete nella serie tv e Diego Baldoin in \"Raoh - Il conquistatore del cielo\".\nJako.\n \u00e8 il vicer\u00e9 della Capitale Imperiale. Ha usurpato la posizione dell'Imperatrice Celeste Rui, imprigionandola in un luogo segreto sotto alla citt\u00e0 per tenere sotto scacco il leale generale Falco della Sublime Scuola di Gento e costringerlo a ubbidire ai suoi ordini. In passato Raoul mise in guardia proprio Falco sulla pericolosit\u00e0 e la perversione di Jako, avvertendolo che gli avrebbe portato solo disgrazie e consigliandogli di ucciderlo; tuttavia Falco non ebbe l'animo di farlo, per non dare un dolore alla propria madre che \u00e8 anche la madre adottiva di Jako. Da allora il vicer\u00e9 \u00e8 ossessionato dal terrore di Raoul e della Sacra Scuola di Hokuto, e ha sviluppato una grave forma di acluofobia. Per questo ordina a Falco di obliterare ogni traccia delle scuole rivali di Hokuto e di Nanto, scatenando l'insurrezione dell'Armata di Hokuto. Quando i ribelli giungono alla Capitale Imperiale, Jako tenta di assassinare Rui e di far combattere tra loro Kenshiro e Falco, ma l'imperatrice viene tratta in salvo da Ain e, sciolto infine dai suo obblighi, Falco uccide il regnante bruciandolo vivo con la propria energia. \u00c8 doppiato da Shigeru Chiba e Bruno Cattaneo.\nJako \u00e8 aiutato dai suoi due figli e , che agiscono come suoi scagnozzi. Shino uccide Shoki prima di essere ucciso a sua volta da Ken. Jusk invece viene scambiato per un inerme cittadino e salvato dalle macerie della Capitale Imperiale da Lynn. Egli rapisce la ragazza a la porta con s\u00e9 nella Terra dei Demoni, dove viene ucciso dagli shura.\nShura.\nGli sono gli abitanti della Terra dei Demoni, una nazione insulare retta da signori della guerra e dalla violenza. I maschi vengono educati fin dalla nascita al combattimento, e quei pochi che raggiungono l'et\u00e0 adulta diventano degli spietati guerrieri. Agli shura di livello pi\u00f9 basso non \u00e8 concesso neanche avere un nome, fino a quando non superano una prova di maturit\u00e0 affrontando e sconfiggendo in combattimento un numero determinato di avversari. Shura decaduti o prigionieri di guerra vengono impiegati nella societ\u00e0 come schiavi e resi innocui tagliando loro i tendini delle gambe; in questo stato sono chiamati \"reietti\".\nGli shura pi\u00f9 rilevanti che compaiono nella serie sono:\n \u00e8 un guerriero minore che non ha ancora diritto a un nome proprio e il primo shura che Falco e Kenshiro combattono. Quando ancora non aveva compiuto quindici anni Sunagumo affront\u00f2 Orca Rossa e i suoi cento uomini, sterminandoli tutti e strappando a Orca Rossa un occhio, un braccio e una gamba. , chiamato Cesar nell'anime, \u00e8 il governatore di una delle province della Terra dei Demoni e un potente guerriero, vincitore di milleottocento combattimenti e maestro dell', specializzato nel danneggiare gli organi interni e le ossa del nemico senza causare ferite visibili. Organizza un torneo di lotta nel suo palazzo mettendo in palio Lynn come premio al vincitore.\n \u00e8 un guerriero shura dalla pelle scura che si vanta di aver combattuto centoventidue duelli, centocinque dei quali terminati in meno di due minuti. \u00c8 in grado di rallentare il tempo. Partecipa al torneo di Kaiser risultandone il vincitore, ma Kaiser gli nega Lynn affermando che deve prima eliminare l'invasore Ken, dal quale viene ucciso. \u00e8 il fedele luogotenente di Hyou, di indole moderata e gentile. Quando Hyou dopo la morte di Sayaka scatena il proprio spirito demoniaco, Nagato e i suoi quattro subordinati perdono la fiducia nel loro capitano e defezionano. Hyou interpreta questo atto come un tradimento e li uccide senza alcuna esitazione.\nKoketsu.\n \u00e8 un ometto piccolo e furbo che faceva parte dell'esercito del Re di Hokuto come soldato semplice e si occupava di accudire i cavalli. Dopo la morte di Raoul si accorge che i tempi sono cambiati e mette a frutto la sua intelligenza e spietatezza per appropriarsi di vaste terre coltivabili e ridurre in schiavit\u00f9 gli ingenui coloni. Koketsu riesce anche a tenere a bada l'ex generale di Raoul Barga, rapendo suo figlio Shingo e i bambini delle altre famiglie a lui fedeli, e obbligandolo cos\u00ec a lavorare nei campi come una bestia da soma. Quando l'armata di Koketsu attacca il villaggio dei genitori adottivi di Ryu, anche il ragazzo e Kenshiro vengono catturati. I due scatenano una rivolta contro Koketsu e lo attaccano; l'uomo cerca infine di eliminare Ken attirandolo in una trappola, ma rimane ucciso dal suo stesso meccanismo.\nBarran.\n \u00e8 un dittatore che \u00e8 salito al potere nel regno di Blanca imprigionando il precedente re. Quando era giovane apprese da Raoul la Sacra Arte di Hokuto e, tornato in patria, utilizz\u00f2 la conoscenza degli tsubo per convincere l'ingenua gente di Blanca di essere in grado di compiere miracoli e a venerarlo come un dio, facendosi chiamare . Il motivo di questa sua ambizione \u00e8 un odio cieco che Barran prova nei confronti di dio, scaturito dal trauma per la morte di sua sorella Yuka, che era deceduta a causa di una malattia nonostante la sua fede incrollabile in dio. Per via della somiglianza della principessa di Blanca, Ruseri, con Yuka, Barran \u00e8 deciso a conquistarla, e all'arrivo di Satora, l'amante di Ruseri, cerca di ucciderlo, ma viene bloccato da Kenshiro. Durante la lotta contro Ken e alla vista di Ryu, il figlio di Raoul, Barran si rende conto del suo errore e ammette la sconfitta. Fa quindi liberare il legittimo re e si fa catturare e giustiziare dall'esercito per convincere la gente di Blanca di essere un ciarlatano ed espiare cos\u00ec i propri peccati.\nBorge.\n \u00e8 un bandito cieco che costituisce l'avversario principale dell'ultimo arco narrativo del manga. In passato fu accecato da Kenshiro e da allora prova un odio intenso nei suoi confronti, tornando a cercare vendetta. Per proteggere Ken e Lynn che hanno entrambi perso la memoria e di conseguenza la padronanza delle tecniche di Hokuto, Burt si infligge sette cicatrici sul petto e, spacciandosi per Ken, affronta Borge. Il bandito prevale facilmente sull'avversario e lo tortura, ma viene sconfitto da Ken, che ha riacquistato la sua memoria grazie al sacrificio di Burt, e infine ucciso proprio dal ragazzo."}
{"id": "1097309", "revid": "1442080", "url": "https://it.wikipedia.org/wiki?curid=1097309", "title": "Era Galattica", "text": "L'Era Galattica (abbreviato come \"E. G.\") \u00e8 una datazione fittizia nell'ambito dei romanzi del ciclo della Fondazione e ciclo dell'Impero di Isaac Asimov\nL'era ha inizio con l'insediamento del primo imperatore della Galassia, Frankenn I, capostipite della dinastia dei Kamble, come citato per la prima volta nel romanzo \"Paria dei cieli\".\nLa datazione galattica diventa obsoleta con la caduta dello stesso impero e sostituito dall'Era della Fondazione, che ha inizio nel 12069 E. G., con la creazione della Fondazione su Terminus.\nCollocazione dell'Era Galattica.\nNon si ha cronologia precisa della creazione dell'Impero con capitale Trantor. Gli indizi relativi, citati nei vari romanzi dell'autore russo americano, sono spesso discordanti.\nNel romanzo \"Paria dei cieli\", ambientato nell'826 E. G., si accenna a dei siti archeologici antichi di cinquantamila anni, a testimonianza degli albori dell'espansione dell'Uomo nella galassia, ipotesi suffragata in \"Fondazione\", sito diecimila anni dopo, dove si suppone una pari antichit\u00e0 dell'impiego umano dell'energia atomica.\nL'alba dell'Impero viene ridimensionata nella produzione asimoviana successiva, intorno al XIV millennio d.C. L'epoca \u00e8 deducibile dell'et\u00e0 fantastica di ventimila anni del robot R. Daneel Olivaw, costruito nel V millennio d.C. e che compare nell'epilogo di \"Fondazione e Terra\", vicenda datata nell'anno 12500 circa dell'Era Galattica.\nTale incongruenza viene giustificata dall'assenza di una storiografia documentata, con dati oramai persi nella nebbia della leggenda, arrivando a dubitare dello stesso mondo d'origine dell'Umanit\u00e0."}
{"id": "1097310", "revid": "2110845", "url": "https://it.wikipedia.org/wiki?curid=1097310", "title": "Alain Barri\u00e8re", "text": "Biografia.\nNasce in un villaggio della costa bretone da una famiglia di grossisti di prodotti ittici, studia a Parigi presso \"l'\u00c9cole Nationale Sup\u00e9rieure d'Arts et M\u00e9tiers\" ottenendo un diploma di ingegnere generalista. Intanto scrive le prime canzoni che sottopone, senza molta fortuna, a qualche editore musicale.\nNel 1961 arriva l'opportunit\u00e0 di farsi conoscere, in un concorso la cui finale si svolge all'Olympia. Presentatosi con la canzone \"Cathy\", arriva undicesimo su 12 concorrenti, ma riesce ugualmente ad ottenere un ingaggio discografico con la RCA francese. Nel 1963 viene scelto per rappresentare la Francia all'Eurofestival e arriva quinto con la sua composizione \"Elle \u00e9tait si jolie\".\nLa RCA Records decide di lanciarlo anche in Italia e affida a Gino Paoli l'adattamento delle canzoni in italiano. Esce cos\u00ec anche in Italia il brano dell'Eurofestival, che viene intitolato \"Era troppo carina\", e sull'altra facciata del 45 giri viene incisa una canzone di buon impatto, dal titolo \"E pi\u00f9 ti amo\" (\"Plus je t'entends\") che entra nella hit parade italiana nella primavera 1964 rendendo popolare il cantante anche in Italia.\nIl successo di \"Ma vie\".\nAlla fine dell'anno lancia un altro singolo, \"Vivr\u00f2\" (\"Ma vie\"), che questa volta Paoli traduce con Sergio Bardotti. Il successo anche di questo brano spinge la casa discografica a selezionare l'artista per il successivo Sanremo, ma le divergenze tra l'organizzazione del Festival e la RCA porteranno al ritiro dalla manifestazione di tutti i cantanti dell'etichetta, tra cui Louiselle, Paul Anka e Dalida. \nIl brano destinato al Festival, \"Quattro ragioni per non amarti\", viene pubblicato ugualmente ma senza esiti commerciali. La RCA continua a credere in lui e fa uscire anche un intero album di canzoni cantate in italiano, ma la scarsa propensione dell'artista a promuovere i suoi lavori in Italia lo fa dimenticare presto dal pubblico.\nAltri dischi in italiano verranno incisi negli anni successivi, ma non raggiungeranno pi\u00f9 la classifica, pur interpretati e arrangiati con classe ed eleganza. Tra questi ricordiamo: \"Ai primi giorni dell'aprile\" e \"Dov'eri tu\".\nArtista scomodo.\nIn Francia interpreta un film nel 1966 e continua a mietere successi, ma intanto si fa strada la sua fama di artista indisciplinato e scontroso. I rapporti con la stampa e con i produttori si fanno difficili, fino alla rottura del contratto discografico e alla creazione nel 1970 di una propria etichetta indipendente, la Albatros. Le sue successive incisioni si vendono allo zoccolo duro dei fedelissimi, ma non trovano spazio nella programmazione in radio e in televisione.\nFa eccezione nel 1975 \"Tu t'en vas\", duetto con No\u00eblle Cordier, che vola in testa alle classifiche vendendo in Francia pi\u00f9 di un milione di copie del 45 giri e circa 200.000 album, e raggiungendo un uguale record di vendite anche in Germania, impresa mai riuscita a un cantante francese eccezion fatta per \u00c9dith Piaf.\nCon gli incassi di questo momento fortunato, decide di acquistare un castello in Bretagna e di trasformarlo in ristorante-sala da concerto-discoteca, dove spesso si esibisce con la sua compagna. Mal consigliato da amici e sfruttatori, si ritrova per\u00f2 nei guai con il fisco ed \u00e8 costretto a lasciare la Francia per gli Stati Uniti e successivamente il Canada.\nTornato in Francia, riprende a gestire il castello-ristorante e tenta un rilancio nel 1997 con l'uscita di una raccolta dei suoi successi rimasterizzati in CD (\"Ma vie: Trente ann\u00e9es de chansons\") e di un album di nuove composizioni.\nNel 2003 decide di ritirarsi dalle scene dando l'ultimo concerto nel suo castello."}
{"id": "1097311", "revid": "94902", "url": "https://it.wikipedia.org/wiki?curid=1097311", "title": "Aringhe", "text": ""}
{"id": "1097315", "revid": "7077", "url": "https://it.wikipedia.org/wiki?curid=1097315", "title": "Nudi in Paradiso", "text": ""}
{"id": "1097319", "revid": "399", "url": "https://it.wikipedia.org/wiki?curid=1097319", "title": "Episodi de I Simpson (terza stagione)", "text": "La terza stagione de \"I Simpson\" (serie di produzione 8F) \u00e8 andata in onda negli Stati Uniti dal 19 settembre 1991 al 27 agosto 1992.\nLa stagione contiene due episodi della serie di produzione 7F, relativa alla precedente stagione.\nIn Italia \u00e8 andata in onda per la prima volta su Canale 5 dal 10 ottobre del 1993 al 27 marzo del 1994.\nL'episodio \"Homer da solo\" \u00e8 il 50\u00ba della serie.\nDal 6 ottobre 2003 \u00e8 in vendita il cofanetto della terza stagione completa.\n\"Pap\u00e0-zzo da legare\".\nLisa, per evitare che Bart se ne dimentichi, lo avverte che sta per arrivare il giorno del proprio compleanno. Intanto, Homer scopre che Bart ha messo un berretto rosso nella lavatrice, facendo diventare tutte le sue camicie rosa. Cos\u00ec, Monroe consegna un test di sanit\u00e0 mentale a Homer, che per paura di non saper rispondere lo d\u00e0 a Bart. Dopo aver esaminato le risposte, Monroe fa spedire Homer nella nuova casa di cura per gente emotivamente instabile. All'istituto, Homer conosce un grosso tizio, che dice di essere Michael Jackson. Ignorando chi sia Michael Jackson, Homer gli crede. Michael, nel frattempo, telefona a Bart per dirgli che Homer \u00e8 rinchiuso in manicomio e che ha bisogno dell'affetto della sua famiglia ora pi\u00f9 che mai. Marge si reca all'istituto per far rilasciare Homer, mentre Homer invita Michael ad andare via con loro. Finalmente arriva il giorno del compleanno di Lisa: Bart si dimentica del regalo e Lisa lo disconosce. Ma Michael aiuta Bart a scrivere una canzone per Lisa in modo da far riavvicinare i due. Lisa perdona Bart e lo ringrazia per il pi\u00f9 bel regalo mai avuto. Sentendosi finalmente bene, Michael rivela che \u00e8 Leon e, parlando con la sua vera voce, lascia casa Simpson per andare ad aiutare altri suoi simili.\n\"Il signor Lisa va a Washington\".\nLisa viene scelta per il concorso a temi patrioti del giorno dopo, cos\u00ec tutta la sua famiglia ha l'opportunit\u00e0 di recarsi gratis a Washington. Nella capitale i Simpson ricevono uno speciale pass per i VIP e approfittano dell'occasione per visitare la citt\u00e0. Il mattino del concorso, Lisa esce da sola per visitare un monumento poco conosciuto ed \u00e8 testimone dello scambio di tangenti tra il deputato Bob Arnold e un lobbista. Persa, ormai, la propria fede nella democrazia, Lisa straccia il tema che aveva preparato per la finale. Convintasi che la verit\u00e0 debba venire a galla, Lisa scrive un nuovo saggio, nel quale smaschera Arnold e condanna duramente i politicanti di Washington. \nPreoccupato che un cittadino cos\u00ec giovane abbia gi\u00e0 perso fiducia nella nazione, un giudice avverte un senatore, che a sua volta informa l'FBI delle attivit\u00e0 di Arnold. Il deputato viene messo sotto sorveglianza e arrestato durante un'operazione in incognito. Lisa non vince il concorso, ma almeno la sua fiducia nelle istituzioni \u00e8 di nuovo salda.\n\"Quando Flanders fall\u00ec\".\nNed Flanders invita i Simpson a un barbecue. \nQuando annuncia che sta per aprire un negozio di articoli per mancini, Homer si augura che fallisca. Marge intanto, preoccupata dal fatto che Bart guardi troppa TV e faccia poco sport, gli permette di iscriversi a un corso di karate al centro commerciale. Homer accompagna Bart a lezione e poi fa visita al negozio di Ned, il Sinistrorium, provando piacere nel vedere che gli affari gli vanno male. Al corso di karate, Bart scopre che dovr\u00e0 leggere libri e lavorare duramente, cos\u00ec decide di andare in sala giochi. Il negozio di Flanders \u00e8 in crisi e Ned decide di svendere le sue cose per far quadrare il bilancio. Homer compra gli oggetti pi\u00f9 belli di Ned per un'inezia e, sebbene incontri persone alla ricerca disperata di oggetti per mancini, non pubblicizza il Sinistrorium. Intanto, Bart continua a saltare le lezioni di karate e, quando Lisa invoca il suo aiuto per evitare che alcuni teppistelli le rubino il sassofono, non pu\u00f2 far altro che inventarsi delle mosse, finendo per\u00f2 per essere menato. Finalmente, il desiderio di Homer si avvera: il negozio di Flanders fallisce. Ma quando Ned deve abbandonare la casa e andare a vivere in macchina con tutta la famiglia, Homer \u00e8 sopraffatto dai sensi di colpa e, poco prima della bancarotta ufficiale di Flanders, informa tutti i suoi conoscenti mancini dell'esistenza del Sinistrorium. Il negozio comincia a vendere e tutti i clienti soddisfatti si uniscono in coro per festeggiare il successo di Ned.\n\"Bart l'assassino\".\nAlla fine di una giornata particolarmente brutta, Bart viene colto da un acquazzone e perde il controllo dello skateboard. Cascando per una scalinata, finisce nel Circolo dei leciti uomini d'affari, che in realt\u00e0 \u00e8 un covo della mafia. I criminali Tony Ciccione, Lupara, Louie e Joey sono colpiti dal fegato messo in mostra da Bart e gli offrono un lavoro come barista. Marge lo viene a sapere e chiede a Homer di intervenire. \nHomer si reca al Circolo, dove trova tutti molto simpatici, al punto di chiedere un lavoro anche per Lisa. Quando il boss Tony Ciccione scopre che il direttore Skinner trattiene Bart dopo la scuola, gli fa visita con i suoi scagnozzi. Il giorno dopo, Skinner scompare. In seguito a un incubo, in cui sogna che Skinner \u00e8 stato ucciso dagli uomini di Tony, Bart affronta il boss. Ma sopraggiunge la polizia: Tony scarica ogni accusa su Bart, che finisce in galera in attesa del processo. Un attimo prima che Bart venga condannato, Skinner irrompe nell'aula, spiegando al giudice di essere rimasto bloccato in garage per una settimana a causa di una catasta di giornali che gli si era rovesciata addosso. Libero, Bart lascia il lavoro, avendo imparato che il crimine non paga.\n\"Homer definito\".\nAlla centrale nucleare, Homer si addormenta sul lavoro, ignaro che \u00e8 in atto una fusione nucleare. Viene per\u00f2 svegliato dalle sirene d'allarme e immediatamente va in panico. A pochi secondi dalla fine, Homer schiaccia a caso il pulsante giusto e salva la citt\u00e0. Diventa cos\u00ec un eroe, ma dopo un elogio da parte di Magic Johnson, comincia a sentirsi un truffatore. Per di pi\u00f9, Aristotele Amadopolis, proprietario della centrale nucleare di Shelbyville, gli chiede di tenere una conferenza ai suoi dipendenti. \nHomer cerca di tenere il suo discorso agli impiegati di Amadopolis, ma non sa proprio cosa dire. All'improvviso suona un allarme e tutti si rivolgono a lui, ma Homer non ha idea di cosa fare. Chiude gli occhi, fa la conta e schiaccia di nuovo il bottone giusto. Questa volta, per\u00f2, tutti realizzano che Homer ha avuto soltanto una fortuna sfacciata.\n\"Tale padre, tale clown\".\nMentre \u00e8 a cena a casa Simpson, Krusty rivela un lato di s\u00e9 sconosciuto a tutti. Fin da quando \u00e8 stato rinnegato dal padre, il rabbino Krustofski, per non aver voluto seguirne le orme, Krusty \u00e8 un uomo distrutto. Bart e Lisa capiscono che il clown ha bisogno di far pace con Krustofski. \nIl reverendo Lovejoy, che conduce con Krustofski una trasmissione radiofonica, d\u00e0 ai due ragazzi l'indirizzo del rabbino. Tuttavia, quando i due gli fanno visita, Krustofski nega di aver alcun figlio e sbatte loro la porta in faccia. Bart e Lisa tentano allora di farlo ragionare e cercano una soluzione persino nel Talmud, l'antico libro della saggezza ebraica. Purtroppo, niente riesce a convincere Krustofski a riavvicinarsi al proprio figlio. Ma quando Bart cita una profonda frase del cantante Sammy Davis Junior, il rabbino riconosce di aver sbagliato. Padre e figlio celebrano il loro riavvicinamento durante lo show di Krusty.\n\"La paura fa novanta II\".\nHomer, Lisa e Bart mangiano troppe caramelle, finendo cos\u00ec nel mondo degli incubi.\n\"Il pony di Lisa\".\nLisa, poco prima del talent show scolastico, telefona a Homer affinch\u00e9 le compri un'ancia per il sassofono, ma Homer si ferma da Boe per una birra e arriva a scuola in ritardo. L'esibizione di Lisa \u00e8 un disastro. Homer \u00e8 sinceramente dispiaciuto e si rende conto di non aver prestato abbastanza attenzione a Lisa. \nPer farsi perdonare, decide di regalare a Lisa il pony che lei ha sempre desiderato. Nonostante Marge lo avverta che loro non possono permettersi un pony, Homer chiede i soldi all'Alleanza prestiti impiegati della centrale nucleare. Ma i costi per mantenere l'animale sono sempre pi\u00f9 alti e Homer si trova un lavoro al Jet Market. Costretto per\u00f2 a lavorare sia nel negozio di notte sia alla centrale di giorno, Homer si trasforma ben presto in una specie di zombi. Marge descrive a Lisa i sacrifici fatti da Homer per mantenere il pony e, nonostante ami moltissimo il suo cavallo, lei capisce di dovervi rinunciare. D\u00e0 al pony un ultimo abbraccio d'addio e va al Jet Market, per dire a suo padre che non deve pi\u00f9 fare un secondo lavoro per lei. Homer, sicuro che Lisa gli voglia di nuovo bene, la porta a casa a cavalluccio.\n\"Sabati di tuono\".\nMarge consegna a Homer un test dell'Istituto nazionale paternit\u00e0 per valutare le sue capacit\u00e0 come padre. Homer fallisce il test e conclude di non essere un bravo padre. Frequenta perci\u00f2 un corso di terapia e si offre di aiutare Bart a costruire un carrettino da corsa. Bart accetta riluttante e, insieme a Homer, prepara un carretto piuttosto scadente. \nNella prima corsa, il carretto di Bart non arriva neppure al traguardo. Martin vince facilmente con il suo modello aerodinamico, ma alla fine perde il controllo e si schianta, rompendosi un braccio. Non potendo disputare la finale contro Nelson, Martin propone a Bart di correre al suo posto e lui accetta volentieri. Homer si sente tradito dalla scelta del figlio e si aggira per la casa triste e imbronciato. Bart intanto, pur essendo al volante del super carretto di Martin, non riesce a concentrarsi sulla gara. A casa, Homer prova nuovamente a fare il test e, questa volta, grazie all'esperienza vissuta aiutando Bart, lo supera brillantemente. Si precipita, allora, a vedere il figlio gareggiare. Bart nota Homer fare il tifo sulle gradinate e, spinto dal suo supporto, sfreccia oltre Nelson e vince la corsa.\n\"Flamb\u00e9 Boe\".\nAl bar gli affari vanno cos\u00ec male, che Boe non pu\u00f2 permettersi neanche di comperare un fusto di birra. Homer gli mostra allora il Flamb\u00e9 Homer, un miscuglio di vari liquori con l'aggiunta di sciroppo per la tosse. Il cocktail ha un successo immediato e comincia ad attirare sempre pi\u00f9 clienti. Boe lo ribattezza Flamb\u00e9 Boe e se ne prende tutto il merito. Il Bar Boe diventa presto il posto pi\u00f9 in voga della citt\u00e0, al punto che il gruppo rock degli Aerosmith ne fa il suo ritrovo ufficiale. Homer ritiene di meritarsi una parte dei guadagni e affronta Boe, che per\u00f2 rifiuta di dividere la torta con lui. Incapace di scoprire l'ingrediente segreto del drink, una gigantesca catena di ristoranti, l'Emporio di Tipsy McStagger, offre a Boe un milione di dollari in cambio della ricetta. Ma appena prima che Boe firmi il contratto, un Homer furibondo irrompe nel bar e svela a tutti il misterioso ingrediente, cos\u00ec il rappresentante dell'Emporio di Tipsy McStagger straccia l'accordo. Pi\u00f9 tardi, senza rancore, Boe prepara a Homer un Flamb\u00e9 Homer offerto dalla casa.\n\"Il licenziamento di Homer\".\nHomer vende le proprie azioni della centrale nucleare per e li spende in birra. Nel pomeriggio, cominciano a circolare voci su una cessione della centrale e le azioni crescono di valore. Il giorno dopo, tutti i colleghi di Homer diventano ricchi quando Burns vende l'impianto a una societ\u00e0 tedesca per . Col cambio di gestione, Homer viene licenziato perch\u00e8 giudicato troppo inetto e cade in una profonda depressione. Una sera, mentre \u00e8 al Bar Boe, Homer incontra Burns e Smithers, anche loro l\u00ec per un drink. Homer d\u00e0 una bella strigliata al suo ex capo e Bart, che \u00e8 arrivato per riportare il padre a casa, gli pesta un piede. Anche altri avventori del bar cominciano a insultare Burns, che scappa via con Smithers. Burns realizza che, da quando ha perso la sua posizione di potere, nessuno ha pi\u00f9 paura di lui e decide di ricomprare la centrale. I tedeschi, dal canto loro, scoprono di dover spendere altri per ristrutturare l'impianto e lo rivendono a Burns, che riassume Homer, in modo da potersi, prima o poi, vendicare.\n\"Ho sposato Marge\".\nMarge va da Hibbert per scoprire se \u00e8 incinta. \nMentre lei \u00e8 via, Homer racconta ai figli come \u00e8 cominciato il loro matrimonio. \u00c8 il 1980 e Homer \u00e8 fidanzato con Marge. Una notte, dopo aver visto \"L'Impero colpisce ancora\", i due si \"coccolano\" e, poche settimane dopo, Marge scopre di aspettare un bambino. Per legittimare le cose, Homer le chiede di sposarlo. Dopo una cerimonia veloce, Homer comincia a cercare un lavoro decente. Fa una serie di tentativi, perfino uno alla centrale nucleare, ma nulla sembra funzionare. Quando i vestiti del beb\u00e8 e i mobili vengono confiscati, Homer realizza che Marge star\u00e0 molto meglio senza di lui. Pieno di vergogna, se ne va durante la notte, ma non prima di aver scritto a Marge una lettera in cui promette di mandarle tutti i soldi che guadagner\u00e0. Poco dopo, Marge lo trova al ristorante Soffia &amp; Ingoia e lo riporta a casa con s\u00e9. Con rinnovata determinazione, Homer torna alla centrale e promette al signor Burns di essere il perfetto dipendente senza spina dorsale e Burns lo assume. Homer spiega ai figli che gioia siano stati per lui, ma quando Marge torna e annuncia di non essere incinta, lui e la moglie festeggiano felici.\n\"Radio Bart\".\nPer il suo compleanno Bart riceve il Microfono Superstar, che trasmette il suono sulla banda AM di qualsiasi radio. Per fare uno scherzo, lancia una radiolina in un pozzo e, identificandosi come Timmy O'Toole, chiede aiuto attraverso il microfono. Subito, intorno al pozzo si raduna una gran folla e la paura divampa quando la gente realizza che il pozzo \u00e8 troppo stretto per i soccorritori. Krusty e Sting, intanto, girano il video \u00abMandiamo il nostro amore nel pozzo\u00bb per finanziare il salvataggio di Timmy. Lisa scopre presto l'inganno di Bart e lo avverte che non se la caver\u00e0 facilmente. Bart le ride in faccia, ma poi si ricorda di aver lasciato sulla radio un adesivo con scritto \u00abPropriet\u00e0 di Bart Simpson\u00bb. \nMentre Bart scende nel pozzo per recuperare la radio, la corda cui \u00e8 appeso si sgancia e lui resta intrappolato per davvero. Bart racconta a Lou ed Eddie che, in realt\u00e0, Timmy O'Toole non esiste. Dopo aver scoperto che si trattava solo di uno scherzo, gli abitanti di Springfield decidono di lasciare Bart nel pozzo. Ma Homer lo sente piangere e si mette a scavare. In breve, tutti i cittadini si uniscono a Homer per salvare Bart.\n\"Lisa l'indovina\".\nLisa si lamenta del fatto che Homer non si interessi mai alle sue cose e Marge le consiglia di condividere con il padre qualcosa che piaccia a lui. Lisa si ritrova cos\u00ec a guardare il football con Homer, il quale chiede alla figlia di scegliere per lui una squadra su cui scommettere. La scommessa di Lisa risulta vincente e Homer trasforma ogni domenica nella giornata padre-figlia. Grazie ai consigli di Lisa, per 8 settimane Homer azzecca tutte le puntate e guadagna un sacco di soldi, finch\u00e9 arriva il Super Bowl.\nLisa intanto chiede a Homer di passare del tempo insieme anche dopo la finale di football, ma il padre le dice che la loro giornata \u00e8 rimandata al campionato successivo. Lisa \u00e8 distrutta e Homer, sentendosi in colpa, si scusa con lei. Ma la figlia non \u00e8 ancora contenta e fa un pronostico sul Super Bowl: se vincer\u00e0 Washington, lei vorr\u00e0 bene a Homer, se vincer\u00e0 Buffalo no. Mentre un nervoso Homer segue la partita da Boe, Washington vince. La domenica seguente, Lisa e il padre vanno a fare una gita.\n\"Homer da solo\".\nDopo un'orrenda giornata a far pulizie e commissioni, Marge perde la calma, ferma la macchina in mezzo al ponte di Springfield e blocca il traffico in entrambe le direzioni. Homer viene portato sul posto per parlarle, ma appena esce dalla macchina, Marge viene arrestata. Il sindaco Quimby, per\u00f2, temendo di perdere l'elettorato femminile, la fa rilasciare per accattivarsi le simpatie delle casalinghe stressate. Successivamente, Marge vede una pubblicit\u00e0 del Rancho Relaxo e decide di prendersi una vacanza da sola. Dopo aver affidato Bart e Lisa alle cure di Patty e Selma, prende il treno per il relax: finalmente Marge pu\u00f2 riposarsi. Intanto, Bart e Lisa cercano di sopravvivere alle odiate zie, mentre Homer si prende cura di Maggie. Nel bel mezzo della notte, Maggie scivola fuori dal lettino per cercare Marge. La mattina seguente, Homer cerca la bimba per tutta la casa, ma senza trovarla. Appena prima che Homer vada in stazione a prendere Marge, compare Winchester con Maggie in braccio. Quando Marge ritorna a casa, la famiglia giura di esserle di maggior aiuto, a patto che lei non se ne vada pi\u00f9.\n\"Bart l'amante\".\nStanca di essere sola, Caprapall scrive un'inserzione su una rivista.\nQuando Bart rompe l'acquario in classe giocando con il suo yo-yo, la maestra gli assegna un mese di punizione. Curiosando nella scrivania dell'insegnante, Bart trova il suo annuncio e, di conseguenza, anche un modo per vendicarsi. Scrive, infatti, una lettera d'amore alla Caprapall e la firma \u00abWoodrow\u00bb. Leggendola, la maestra pensa proprio di aver trovato l'uomo della vita e manda una risposta con tanto di foto sexy. Dopo un po' di lettere, Bart scrive all'insegnante per dirle che \u00e8 ormai tempo che i due si incontrino e per fissare data e luogo dell'appuntamento. Edna attende per ore, ma l'uomo dei suoi sogni non si fa vedere. Sentendosi in colpa, Bart racconta alla famiglia ci\u00f2 che ha combinato. Marge gli suggerisce di scrivere a Edna un'ultima lettera da parte di Woodrow per dirle addio, ma anche per farla sentire speciale. Marge, Homer, Bart e Lisa si uniscono, allora, per comporre la lettera finale. Dopo averla letta, il morale della Caprapall torna alto.\n\"Homer alla battuta\".\n\u00c8 la prima partita stagionale e la squadra di softball della centrale nucleare di Springfield, al nono inning, \u00e8 avanti di 3 punti. \nLe basi sono piene, Homer va in battuta con la sua mazza fatta in casa e batte un fuoricampo, vincendo la partita. La sua squadra, ancora imbattuta, si ritrova poi a giocarsi il successo in campionato contro la rivale Shelbyville. Burns scommette con il proprietario di Shelbyville, Ari Amadopolis, che sar\u00e0 Springfield a vincere. Pur di vincere, Burns assume alla centrale Jose Canseco, Don Mattingly, Ken Griffey Jr., Ozzie Smith, Steve Sax, Darryl Strawberry, Roger Clemens, Wade Boggs e Mike Scioscia, tutti giocatori professionisti. Ma, il giorno prima della partita, tutti, tranne Strawberry, rimangono coinvolti in qualche incidente, costringendo Burns a schierare i suoi veri impiegati. Solo Homer rimane in panchina. All'improvviso, col punteggio in parit\u00e0 e le basi piene, Burns lo manda in battuta al posto di Strawberry. La palla del lanciatore colpisce Homer in testa, mandandolo al tappeto, ma causando anche la vittoria della sua squadra. Ancora svenuto, Homer viene portato in trionfo per tutto il campo.\n\"Vocazioni diverse\".\nLisa si spezza il cuore quando dal test attitudinale risulta che il suo futuro ideale \u00e8 fare la casalinga. Bart invece scopre di poter seguire una carriera da poliziotto. Lisa vuole a tutti i costi smentire il test e chiede a un insegnante di musica la propria opinione. Secondo questi, per\u00f2, lei non potr\u00e0 diventare mai una buona sassofonista, avendo ereditato dal padre le dita tozze. Bart intanto sfreccia per la citt\u00e0 con Lou ed Eddie e capisce cosa voglia dire essere un agente di polizia.\nDurante il giro, Bart collabora persino alla cattura di un criminale. Infranti i suoi sogni, Lisa perde interesse anche nella scuola, mentre Skinner, scoperta la sua nuova passione per la legge, assume Bart come addetto alla sorveglianza. E, in men che non si dica, Bart riporta l'ordine nella scuola. Dopo essere stata punita per aver risposto male alla signorina Hoover, Lisa ruba tutti i libri scolastici dei professori. Bart si mette a cercare il colpevole e fruga in ogni armadietto. Tuttavia, pur scoprendo che la responsabile \u00e8 Lisa, si assume lui la colpa e, con essa, 600 giorni di punizione. Grata a Bart, Lisa suona il sassofono per lui.\n\"Morire come un cane\".\nNessuno dei Simpson si accorge che Piccolo Aiutante di Babbo Natale si sta ammalando. Mentre la famiglia assiste all'estrazione dei numeri del Lotto, il cane ha un collasso. Viene subito portato dal veterinario, ma qui i Simpson scoprono che l'animale necessita di un'operazione da 750 dollari. I Simpson non hanno soldi, ma quando il cane fa le feste a Homer, tutti decidono di impegnarsi per trovarli. Per far ci\u00f2, ognuno della famiglia deve fare dei sacrifici: Homer rinuncia alla birra, Marge cucina solo cose molto semplici, Bart dovr\u00e0 farsi tagliare i capelli gratis dagli studenti di parrucchiere, Lisa non potr\u00e0 continuare la sua collezione di enciclopedia e Maggie non ricever\u00e0 nuovi vestitini. L'operazione intanto ha successo e il cane guarisce completamente. Tuttavia, a causa delle spese sostenute, l'intera famiglia \u00e8 costretta a un regime di vita austero e sfoga sul cane le proprie frustrazioni. Una notte, Homer lascia inavvertitamente il cancello aperto e Piccolo Aiutante scappa. Oppressi dai sensi di colpa, i Simpson cominciano a sentire la mancanza del cane e si mettono a cercarlo. Piccolo Aiutante di Babbo Natale, per\u00f2, viene catturato e portato al canile, dove Burns lo vede e lo prende con s\u00e9 per farne uno dei suoi cani da guardia. Quando Bart entra nella propriet\u00e0 di Burns per cercare il proprio cane, il signor Burns libera i suoi mastini, ma Piccolo Aiutante si ricorda di Bart e lo salva. Bart riporta a casa il cane, con grande gioia di tutti.\n\"Il colonnello Homer\".\nI Simpson vanno al cinema. Homer e Marge guardano \"La relazione Stoccolma\", mentre Bart e Lisa vanno a vedere un film di mostri. Pi\u00f9 tardi, dopo aver portato a casa moglie e figli, Homer guida fino a un country bar, dove sente una cameriera, Lurleen, cantare una commovente canzone d'amore. Alcuni giorni dopo, con ancora in mente la canzone, Homer torna al locale e si offre di portare Lurleen a una casa discografica. Il produttore ascolta la canzone e decide di mandarla in onda da una radio locale. Il brano ha subito un enorme successo e Homer diventa il manager di Lurleen. Homer comincia, cos\u00ec, a passare pi\u00f9 tempo con lei che con Marge, al punto da far diventare gelosa la moglie. Nel frattempo Lurleen, attratta da Homer, gli chiede di passare la notte con lei. Sentendosi per\u00f2 in colpa, Homer decide di tornare a casa. Dopo aver capito di amare solo Marge, Homer vende a un manager musicale il contratto con Lurleen e torna dalla propria famiglia. Infine, Marge e Homer vedono in TV Lurleen e la ascoltano cantare quanto Marge sia fortunata.\n\"Il vedovo nero\".\nQuando il galeotto amico di penna di Selma viene rilasciato, lei lo invita a casa dei Simpson per conoscere la famiglia. A sorpresa, l'amico e nuovo fidanzato di Selma \u00e8 Bob, l'acerrimo nemico di Bart. \nBob racconta a tutti il suo rinnovato stile di vita, ma Bart continua a non fidarsi, neppure dopo che Bob ha chiesto a Selma di sposarlo. Nonostante i dubbi di Bart, Selma sposa Bob e spedisce ai familiari una videocassetta della sua luna di miele. Guardando il nastro, Bart sente che c'\u00e8 qualcosa che non va, pur non sapendo cosa. Dopo aver realizzato che Bob ne ha in serbo una delle sue, Bart e la polizia arrivano all'hotel dei due sposini giusto in tempo per salvare Selma. Bart racconta a Telespalla Bob e a Winchester in che modo ha capito il piano di Bob. Nel filmato di nozze, spiega Bart, Bob chiedeva con troppa insistenza una camera con il camino a gas. E questo lo aveva insospettito, perch\u00e9 sapeva che Selma aveva perso l'olfatto in un incidente e non avrebbe, quindi, notato un'eventuale perdita di gas. E lo sapeva anche Bob, che avrebbe potuto cos\u00ec lasciare il gas acceso durante il programma preferito di Selma, \u00abMacGyver\u00bb. Come d'abitudine, Selma si sarebbe accesa una sigaretta e sarebbe saltata in aria, lasciando a Telespalla Bob i soldi dell'assicurazione. Mentre la polizia lo trascina via, Bob minaccia di vendicarsi.\n\"Lo show di Otto\".\nOtto fa scontrare il bus addosso ad una statua e si scopre che non ha nemmeno la patente. Senza casa e lavoro, Otto si trasferisce dai Simpson, dove \u00e8 mal voluto da Homer, che lo prende in giro a causa della sua disoccupazione. Patty e Selma allora, solo per il gusto di zittire Homer, fanno superare l'esame di guida a Otto, che ritorna a fare l'autista del pulmino.\n\"L'amico di Bart s'innamora\".\nMilhouse si innamora di una nuova ragazza, Samantha Puzzatta, giunta in citt\u00e0 e chiede a Bart di poter usare la sua capanna dell'albero per incontrarsi con la sua fidanzata. Bart, che si vede portar via la sua amicizia, \u00e8 geloso e, sapendo della rigidit\u00e0 del padre di Samantha, lo chiama e gli svela la tresca della figlia.\nArrabbiato, il padre della bambina la porta via e le impone di frequentare un collegio di sole ragazze, in modo che non veda pi\u00f9 Milhouse, il quale nel frattempo \u00e8 arrabbiato con Bart, ma riesce a riappacificarsi con lui poco dopo, capendo che non era la ragazza giusta per lui. Intanto, Lisa cerca di aiutare Homer a perdere peso.\n\"Fratello, avresti da darmi due soldi?\".\nDurante un controllo medico alla centrale nucleare di Springfield, si scopre che Homer \u00e8 sterile. Burns, temendo che Homer gli faccia causa, su consiglio degli avvocati decide di donargli un premio da lui inventato.\nIntanto Herb, dopo il fallimento della sua azienda, vive con i senzatetto. A Herb viene in mente una nuova invenzione: uno strumento che riesca a tradurre i versi dei neonati. Ma per commercializzarla ha bisogno di soldi e, dopo aver letto su un quotidiano del premio di Homer, decide di chiedergli un prestito. Nel frattempo Homer vede in un negozio una poltrona massaggiatrice, la \"Scioglispinadorsale 2000\". Vorrebbe spendere tutti i per comprarla e sostituire il divano, ma, alle proteste di Marge, decide di rimandare l'acquisto. Herb raggiunge Springfield su un treno merci e cerca la casa di Homer, ma capita per sbaglio in quella dei Flanders, dove viene lavato e vestito con nuovi abiti. Herb arriva poi da Homer, presenta il progetto e ottiene il denaro, quindi comincia a sviluppare la sua idea con l'aiuto di Maggie. L'invenzione, presentata al \"Baby Expo\" di Springfield, diventa un successo ed Herb torna di nuovo ricco; prima di andarsene, egli colma il debito con la famiglia dando un regalo a ciascuno (tra cui la poltrona massaggiatrice) e perdona Homer."}
{"id": "1097321", "revid": "125635281", "url": "https://it.wikipedia.org/wiki?curid=1097321", "title": "Football Club Internazionale Milano 1990-1991", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1990-1991.\nStagione.\nPer la quinta stagione di Trapattoni in panchina furono acquistati il centrale difensivo Paganin e il libero Battistini, abile anche in fase d'interdizione: in avanti giunsero l'ala Pizzi e la punta Fontolan, resa tuttavia indisponibile da un infortunio ai legamenti sub\u00ecto nel precampionato. I Mondiali 1990 restituirono alla squadra un trio tedesco laureatosi campione, con Matth\u00e4us insignito a fine anno del Pallone d'Oro.\nIl \"Trap\" si conged\u00f2 dalla Pinetina con l'affermazione in Coppa UEFA, trofeo mai conquistato in precedenza e primo successo continentale dai tempi di Herrera. L'esordio fu con l'austriaco Rapid Vienna, vittorioso sul proprio campo ma rimontato nei supplementari del \"retour match\": durante l'andata dei sedicesimi di finale i nerazzurri caddero 2-0 sul terreno dell'Aston Villa, compiendo un altro \"ribaltone\" col 3-0 di San Siro. Dopo un agevole passaggio del turno a scapito dello jugoslavo Partizan \u2014 nettamente sconfitto a Milano e quindi costretto al pareggio a Belgrado \u2014 nei quarti di finale vennero eliminati i connazionali dell'Atalanta tramite un nulla di fatto sul campo orobico e una vittoria per 2-0 al Meazza: identica sorte tocc\u00f2, in semifinale, ai lusitani dello Sporting Lisbona. L'atto conclusivo della manifestazione abbin\u00f2 la \"Beneamata\" alla Roma di Bianchi: a decidere il confronto d'andata furono un rigore di Matth\u00e3us e un gol di Berti, con la rete di Rizzitelli nel ritorno che non infici\u00f2 la conquista della coppa da parte dei milanesi.\nIn campionato la formazione guadagn\u00f2 il primato nei mesi autunnali, imponendosi peraltro nel derby del 18 novembre 1990 con una marcatura di Berti: pur sconfitta pesantemente dalla Sampdoria in trasferta, l'Inter incamer\u00f2 il titolo di met\u00e0 stagione davanti agli stessi liguri e rossoneri. Nella tornata conclusiva i blucerchiati divennero l'unico ostacolo per gli uomini di Trapattoni, fatalmente rallentati da un pari esterno col Parma e dal successivo knock-out nella stracittadina: coi doriani portatisi a 3 lunghezze di vantaggio, il \u00abblitz\u00bb di questi ultimi a San Siro del 5 maggio 1991 (con Pagliuca che neutralizz\u00f2 un tentativo di Matth\u00e4us dal dischetto) decise le sorti del campionato. Sconfitti dal Genoa la domenica seguente, i nerazzurri conclusero il torneo sul gradino pi\u00f9 basso del podio complice una peggior differenza-gol rispetto ai concittadini.\nMaglie e sponsor.\nLo sponsor tecnico per la stagione 1990-1991 fu Uhlsport, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\nStatistiche di squadra.\n\"Statistiche aggiornate al 26 maggio 1991\"."}
{"id": "1097322", "revid": "1305772", "url": "https://it.wikipedia.org/wiki?curid=1097322", "title": "Nazionale italiana", "text": ""}
{"id": "1097323", "revid": "1305772", "url": "https://it.wikipedia.org/wiki?curid=1097323", "title": "Lords of the Realm", "text": "Lords of the Realm \u00e8 un videogioco strategico a turni sviluppato e pubblicato da Impressions Games. Venne presentato il 15 giugno 1994 ed \u00e8 stato il primo videogioco della serie di \"Lords of the Realm\".\nIl videogioco \u00e8 ambientato durante il medioevo e diversi personaggi combattono per la Corona d'Inghilterra. Il giocatore gestisce le armi le persone e le terre di propriet\u00e0 del suo personaggio. Il giocatore deve costruire castelli, gestire la propriet\u00e0 del suo personaggio e muovere guerre agli altri avversari per poter prevalere.\nLe battaglie avvengono in tempo reale e il giocatore pu\u00f2 scegliere di gestire i movimenti delle singole unit\u00e0 e gli assalti all'esercito avversario. Il giocatore pu\u00f2 anche decidere di lasciare la gestione delle battaglie al computer.\nIl seguito di Lords of the Realm \u00e8 Lords of the Realm II, e sono stati anche ripubblicati insieme nella raccolta Royal Collection."}
{"id": "1097325", "revid": "1442080", "url": "https://it.wikipedia.org/wiki?curid=1097325", "title": "Aculeo (micologia)", "text": "Gli aculei sono filamenti di lunghezza molto variabile (a seconda dei casi) disposti sotto il cappello di determinate specie di funghi, congiungenti il margine col gambo.\nDetti impropriamente spine, costituiscono la parte dell'imenoforo del corpo fruttifero di alcuni funghi (le specie per antonomasia sono del genere \"Hydnum\"). Contrariamente a come si definiscono non sono affatto pungenti, anzi, sono molto fragili e a seconda della specie, dal colore chiaro passano al colore scuro con lo sviluppo del corpo fruttifero e possono leggermente indurirsi per essiccamento.\nCaratteristiche degli aculei.\nLe principali caratteristiche degli aculei da osservare sono:\nModo di inserzione al gambo.\nA seconda di come gli aculei si congiungono al gambo si definiscono:"}
{"id": "1097326", "revid": "287204", "url": "https://it.wikipedia.org/wiki?curid=1097326", "title": "Schinkel", "text": ""}
{"id": "1097329", "revid": "228587", "url": "https://it.wikipedia.org/wiki?curid=1097329", "title": "Imposta sugli affari", "text": "L'imposta sugli affari \u00e8 un tipo d'imposta prevista dalla classificazione amministrativa delle imposte erariali che prevede la distinzione tra imposte sugli affari, sulla produzione e su monopoli e lotto. \nNel gruppo delle imposte sugli affari, spiccano due tipologie di imposte:"}
{"id": "1097331", "revid": "125616235", "url": "https://it.wikipedia.org/wiki?curid=1097331", "title": "Ufficiali di complemento", "text": "Gli ufficiali di complemento sono ufficiali delle forze armate italiane, facenti parte della categoria ufficiali.\nStoria.\nLa fonte di alimentazione principale della categoria era il servizio militare obbligatorio, in quanto ogni anno venivano messi a concorso posti dedicati a tale categoria, nelle forze armate italiane e negli altri Corpi armati dello Stato, ai quali i cittadini italiani potevano aspirare anche per assolvere l'obbligo di leva. Superata positivamente la visita militare, chi era in possesso di diploma superiore poteva presentare domanda per prestare servizio militare in Italia come \"ufficiale di complemento\", previa ammissione mediante concorso pubblico ai corsi AUC (\"Allievo Ufficiale di Complemento\") e superamento dell'iter formativo. Queste situazioni si verificarono sin dalla prima guerra mondiale, ove cittadini di cultura superiore furono mobilitati o accorsero volontari alle armi come soldati semplici senza aspirare a nessun grado, ma, stante la penuria all'epoca di persone con buona preparazione teorica, furono avviati in modo quasi coatto ai corsi accelerati per il ruolo di quadri di complemento, con la qualifica di \"aspirante\", poi rinominato in \"allievo ufficiale\".\nNel ventennio fascista il reclutamento degli ufficiali di complemento avveniva spesso attraverso i gruppi universitari fascisti e, come pure nel secondo dopoguerra, era previsto un percorso formativo che passava dal conseguimento del grado intermedio di sergente prima di accedere a quello di sottotenente. Con la sospensione delle chiamate al servizio militare di leva in Italia - a partire dal 1\u00ba gennaio 2005 - le funzioni sono in parte svolte dagli ufficiali in ferma prefissata o dagli ufficiali piloti di complemento, tutti obbligati a ferme determinate e comunque omologati per legge agli ufficiali di complemento delle epoche precedenti. Gli ufficiali di complemento eventualmente in servizio conservano comunque tutt'oggi la possibilit\u00e0 di entrare nel servizio permanente effettivo, superando degli appositi concorsi.\nLa durata specifica della ferma, superiore a quella della leva militare ordinaria, cambi\u00f2 nel tempo, fu per vari decenni di 18 mesi per l'Esercito e per l'Aeronautica Militare, divisi in 9 mesi di corso pi\u00f9 9 di \"servizio di prima nomina\"; mentre era di 18 mesi, divisi in 3 di corso e 15 di servizio di prima nomina, per la Marina Militare. Successivamente per Esercito ed Aeronautica fu ridotta a 15 mesi, divisi in sei mesi di corso (tre e mezzo per medici, odontoiatri, farmacisti, veterinari e ingegneri) pi\u00f9 nove di servizio di prima nomina (undici e mezzo per i ruoli tecnici elencati prima), rimanendo invariati per la marina. Infine, sempre per Esercito ed Aeronautica, la ferma complessiva rimase di 15 mesi, ma contemplante 5 mesi di corso per l'Esercito e 3 mesi per l'Aeronautica e 10 di servizio di prima nomina per l'Esercito e 12 per l'Aeronautica.\nA partire dagli anni 1990, dopo la differenziazione tra ruoli normali e speciali, sopravvenuta , i vincitori di questi concorsi vennero assegnati ai ruoli speciali. Nelle forze armate italiane un'aliquota di ufficiali di complemento \u00e8 individuabile anche tra gli ufficiali in congedo aderenti alla \"riserva di completamento\" e a tutti gli appartenenti alla riserva selezionata.\nCaratteristiche.\nIl concorso e la selezione.\nDurante l'operativit\u00e0 del servizio militare di leva in Italia, i cittadini aventi obblighi di leva potevano segnalare la preferenza per il servizio come AUC gi\u00e0 nel corso della prima visita di leva obbligatoria che durava tre giorni (al termine di ciascuno dei quali si rientrava a casa), senza con ci\u00f2 inficiare i rinvii del servizio militare per motivi di studio, oppure potevano attendere il termine degli studi, nell'eventualit\u00e0 di aver conseguito almeno il diploma di maturit\u00e0. Tuttavia per accedere al corso AUC era necessario vincere un apposito concorso per l'arruolamento che veniva bandito con cadenza trimestrale, per la selezione si veniva convocati presso uno dei distretti militari con competenza interregionale alla selezione, degli AUC (ad esempio per il triveneto era competente il distretto militare di Verona).\nTale selezione aveva anch'essa una durata di tre 3 giorni, ma in questo caso i candidati venivano ospitati nella caserma del distretto militare, in quanto le distanze di provenienza dei candidati erano maggiori a causa del fatto che vi era un unico centro interregionale, fatto che non rendeva possibile il rientro a casa al termine di ciascuna giornata. La selezione prevedeva una visita medica molto pi\u00f9 approfondita e selettiva di quella di leva ed anche la batteria dei test psico-attitudinali era molto pi\u00f9 ampia ed articolata di quella della visita di leva. I test erano tanto scritti, quanto pratici e questi ultimi avvenivano nel corso di un colloquio finale individuale, con un ufficiale psicologo selettore. Per coloro i quali venivano scartati per motivi sanitari, vi era la possibilit\u00e0 di proporre ricorso e di essere nuovamente visitati presso altra struttura sanitaria militare.\nNel corso delle prove veniva richiesto di indicare due preferenze per l'Arma o specialit\u00e0 di destinazione. Era espressamente vietato presentare contemporaneamente domanda di ammissione presso pi\u00f9 Forze Armate o Corpi armati dello Stato, ad evitare il sovrapporsi di eventuali nomine. In caso ci\u00f2 si verificasse, per disinformazione o svista burocratica, veniva ritenuta nulla una delle selezioni effettuate. In caso di ammissione al corso AUC altre selezioni specifiche sarebbero state affrontate durante il medesimo, per essere assegnati ad una delle varie specialit\u00e0 previste per una specifica Arma, ad esempio per gli AUC dell'Arma di Fanteria che frequentavano la Scuola di Fanteria si trattava di scegliere fra chi sarebbe andato nella Fanteria di linea piuttosto che nei Paracadutisti o nella Fanteria d'arresto.\nCon l'entrata in vigore del codice dell'ordinamento militare nel 2010, il grado pu\u00f2 essere conferito direttamente senza superamento di concorso ai cittadini che operino in modo proficuo all'interno delle forze armate, previa valutazione di apposita commissione. Il reclutamento degli ufficiali in prima nomina \u00e8 invece previsto solo in caso di ripristino operativo del servizio di leva, con una durata della ferma di 14 mesi.\nL'addestramento e l'inizio del servizio di prima nomina.\nIl corso di istruzione fu di durata e struttura variabile a seconda dell'epoca e del tipo di forza armata, e prevedeva lezioni teoriche ed esercitazioni pratiche in varie materie, alcune comuni a tutti i corsi delle varie forze armate italiane. L'uniforme degli allievi differiva da quella della truppa per la placchetta con la scritta AUC sulle spalline, o sui tubolari per le spalline della mimetica, per un filetto dorato sull'intero orlo del colletto della drop e della diagonale (il filetto era parziale per gli Allievi Sottufficiali di Complemento), per le scarpe marroni e i guanti in pelle (anticipo dell'uniforme da Ufficiale).\nFatti salvi i casi particolari dei corsi ufficiali tenutisi nel primo conflitto, ancora nel secondo dopoguerra il corso AUC nell'Esercito era diviso in una prima fase generica comune a tutte le Armi e specialit\u00e0, superata la quale si acquisiva il grado di Sergente di Complemento accedendo ad una seconda fase specialistica presso una \"Scuola d'Arma\". Al termine della seconda fase, se non idonei al grado di sottotenente si veniva assegnati ad altro reparto come sottufficiale.\nIl corso si basava su una serie di materie di studio, in numero che oscillava fra 20 o 25 circa, esse costituivano il curriculum del corso stesso. Ciascuna materia di studio era a sua volta articolata in una serie di lezioni che potevano essere tanto teoriche quanto pratiche, esse erano tenute da docenti militari, le lezioni teoriche si svolgevano sempre in alula, mentre quelle pratiche avvenivano sia in aule apposite dotate di armi o di apparati su cui verteva la lezione, sia sul campo in aree addestrative interne alla caserma sede della scuola AUC.\nLe materie di studio erano pi\u00f9 generiche nella parte iniziale del corso, che durava i primi due mesi dei cinque che lo costituivano, esse coprivano argomenti come Arte militare, Regolamenti militari, Ami e tiro, Addestramento individuale al combattimento (AIC), NBC, Psicologia ed addestramento del personale, ma anche Educazione sociale. A partire dal terzo mese di corso, il corso \"anziano\" lasciava la scuola avendo terminato il suo quinto mese dello stesso, quindi si rendevano disponibili le aule attrezzate che consentivano di effettuare l'addestramento specialistico d'Arma e di Specialit\u00e0, ad esempio nell'artiglieria contraerei vi erano due specialit\u00e0 ovvero contraerei leggeri (in sigla c./a.l.), dotata di cannoni Breda Bofors 40 mm e missili (in sigla msl.) che ai tempi dei corsi AUC era dotata dei soli missili Hawk.\nGli AUC, correntemente definiti \"allievi\", dovevano studiare nel periodo di tempo \"fuori servizio\", tenendo presente che l'orario \"di servizio\" andava dall'alzabandiera alle 8:00, fino alle 17:00, mentre la libera uscita andava dalle 18:00 alle 22:00 ed il venerd\u00ec e sabato fino alle 23:00, la stessa era fruibile da chi non era soggetto alla punizione disciplinare definita \"consegna semplice\" o \"consegna di rigore\". La prima poteva essere intimata da un superiore, solitamente uno dei sottotenenti in servizio di prima nomina nella scuola stessa con la funzione di inquadrare gli allievi, e veniva sancita dal comandante del reparto, ovvero la compagnia o la batteria AUC d'appartenenza dell'allievo. La seconda era prevista solo per le mancanze disciplinari pi\u00f9 gravi e poteva essere sanzionata solo dal comandante di corpo ovvero il tenente colonnello comandante del battaglione/gruppo AUC ed oltre ad impedire la libera uscita aveva un significativo impatto sul curriculum dell'AUC, potendo anche causare la sua estromissione del corso o il mancato conseguimento della nomina a ufficiale al termine del corso stesso.\nPer lo studio gli allievi si avvalevano di libri di testo che nel gergo militare venivano definite \"sinossi addestrative\", anche se tutti li chiamavano con un termine tipico dell'esercito, ovvero \"librette\", termine quest'ultimo d'origine meridionale che nell'EI identificava non solo i libri di testo del corso AUC, ma anche qualsiasi pubblicazione militare sia di tipo addestrativo che operativo che avesse il formato di un libro con pi\u00f9 o meno pagine.\nPer ciascuna materia che costituiva il curriculum del corso AUC era previsto un predefinito numero di lezioni, al termine delle quali si svolgeva la cosiddetta \"prova oggettiva\" che era basata su un test che poteva essere costituito di domande sia del tipo si/no, che a scelta multipla che a testo libero, il test si svolgeva in aula ed al termine a ciascun allievo veniva attribuito un punteggio secondo una distribuzione gaussiana, cosa che garantiva sempre che ci fossero pochi primi, molti con un punteggio medio e pochi ultimi, il tutto al fine di mantenere una graduatoria del corso dotata di queste particolari caratteristiche. La graduatoria del corso AUC era aggiornata ogni settimana, sulla base delle prove oggettive ed affissa nella bacheca della compagnia o della batteria dei relativi allievi.\nL'addestramento comprendeva anche una serie di lezioni di educazione fisica che si svolgevano per tutta la durata del corso, mentre nei primi due mesi del corso vi era una forte enfasi nell'addestramento formale che serviva non solo come addestramento dell'AUC stesso, quanto aveva una fondamentale importanza nell'insegnare ai futuri ufficiali come si inquadrava e si comandava la truppa, funzione che avrebbero dovuto svolgere in via principale e prioritaria durante il loro servizio, dal momento che gli ufficiali di complemento erano quelli di gran lunga pi\u00f9 a contatto con la truppa costituita dai militari di leva.\nAttorno al terzo mese di corso un'aliquota di allievi distintisi per rendimento e attitudine militare (meno del 10%) poteva fregiarsi del distintivo di allievo scelto, una V dorata sulle spalline (sorta di ibrido tra il grado di soldato scelto e sergente). Tra gli allievi giudicati idonei al grado di Sottotenente i primi in graduatoria potevano aspirare, o venivano invitati, a prestare servizio quali istruttori presso la scuola, gli altri erano assegnati a un reparto per lo pi\u00f9 operativo. Migliore era il piazzamento in graduatoria maggiore era la probabilit\u00e0 di venire assegnati ad una destinazione indicata tra le proprie preferenze. Inoltre il pi\u00f9 alto nella graduatoria era definito capocorso, tale ruolo non rivestiva solo un ruolo onorifico, ma come tale egli era anche il rappresentante di tutti gli AUC nei confronti della gerarchia militare.\nNon tutti gli allievi venivano nominati sottotenenti a fine corso, in quanto per ogni corso gli allievi previsti erano sempre in numero maggiore rispetto al numero di sottotenenti che ciascuna scuola AUC doveva immettere nei reparti da essa alimentati. lo scopo era duplice, compensare eventuali uscite dal corso e scarti di allievi non idonei, ma vi era un'ulteriore ragione molto significativa, ovvero spronare gli allievi ad impegnarsi per non rimanere nelle ultime posizioni del corso. Cosa che per gli ultimi in graduatoria comportava che non sarebbero divenuti ufficiali ed avrebbero terminato il servizio di leva come caporalmaggiori o al massimo sergenti.\nIl corso AUC era molto impegnativo ed altrettanto selettivo, al suo termine veniva pubblicata in bacheca la graduatoria finale ed assieme al giuramento era il momento pi\u00f9 importante del corso stesso, in quanto precedeva il giorno in cui gli AUC sarebbero stati inviati in licenza straordinaria di fine corso. La graduatoria indicava non solo la posizione finale di ciascun allievo nella stessa e gli ultimi che non sarebbero divenuti sottotenenti, ma accanto a ciascun allievo che si era qualificato per la nomina a sottotenente, era anche riportato il corpo di destinazione, nella maggior parte dei casi reparti operativi nel nord e soprattutto nel nordest, dove era schierato il grosso dell'esercito durante la guerra fredda. Lo stesso giorno si concludeva con la cosiddetta \"Notte delle stelle\", in cui i prossimi sottotenenti festeggiavano il raggiungimento della tanto agognata stelletta che costituisce la relativa insegna di grado, si salutavano con i colleghi di corso che dall'indomani si sarebbero persi di vista, in quanto destinati a differenti destinazioni e si faceva oggetto gli AUC del corso pi\u00f9 giovane (al termine del loro secondo mese di corso) di scherzi goliardici ma anche di incitamenti e di sprone affinch\u00e9 anch'essi potessero raggiungere lo stesso traguardo tre mesi dopo.\nIn una prima parte della storia degli ufficiali di complemento, il grado di sottotenente veniva rivestito per la prima volta nel corso di una cerimonia collettiva in uniforme da ufficiale che si svolgeva presso la scuola dove si era svolto il corso AUC, dopo la quale si veniva inviati in licenza straordinaria di fine corso, alla fine della quale, divenuta effettiva la nomina a Sottotenenti, si raggiungeva il reparto. In una fase successiva, sicuramente in vigore dagli anni ottanta (per certo in atto dal 1986) il grado da sottotenente si poteva indossare solo a partire dal primo giorno dopo la fine della licenza straordinaria di fine corso, giorno in cui i neo ufficiali si dovevano presentare al Corpo di nuova assegnazione. Prima di tale giorno, era comunque da lungo tempo previsto di rispettare la formalit\u00e0 di farsi precedere da un telegramma con la formula di rito: \"Fiero dell'assegnazione bacio la bandiera e saluto il comandante\", mentre un secondo telegramma indirizzato al circolo ufficiali prevedeva il saluto a tutti gli ufficiali del Corpo ed alla \"Calotta\", ovvero una sorta di \"club\", interno al circolo ufficiali del Corpo, costituito da tutti gli ufficiali subalterni (ten. e s.ten.). La tradizione prevedeva, altres\u00ec, che tutti gli ufficiali di prima nomina giunti al reparto, offrissero una serie di bottiglie di liquore che venivano poste a libero servizio presso il circolo ufficiali, per \"bagnare il grado\", come era usanza dire.\nLa prima importante funzione che i neo ufficiali dovevano compiere era quello di prestare il giuramento militare come ufficiali, in quanto il primo giuramento collettivo, come per i militari di truppa, svolto dopo un mese circa dall'inizio del corso AUC, non valeva pi\u00f9 per un ufficiale. Infatti per gli ufficiali \u00e8 previsto che il giuramento militare si svolga singolarmente in forma solenne, con una duplice modalit\u00e0, verbale e scritta. Tale evento avveniva il mattino del primo giorno del servizio di prima nomina, con il quale iniziava formalmente lo stesso e solitamente avveniva in una sala del comando o del circolo ufficiali, dinnanzi alla bandiera di guerra del Corpo, del comandante dello stesso ed una rappresentanza di ufficiali del comando e dei comandanti dei reparti che lo componevano.\nLa cerimonia prevedeva che tutti i neo ufficiali, che per l'occasione indossavano la Grande Uniforme con sciarpa azzurra, sciabola e guanti di pelle, venissero a turno chiamati dall'Aiutante Maggiore del Corpo (che \u00e8 il responsabile del personale) e che ciascuno di essi, dinnanzi alla bandiera di guerra ed al comandante, estraesse la sciabola facendola scorrere fuori dal fodero, impugnandola per la lama con la mano sinistra (\u00e8 l'unico momento in cui \u00e8 previsto che la sciabola venga impugnata per la lama e non per l'impugnatura) mentre con la mano destra alzata pronuncia la formula di giuramento che \u00e8 riportata su un documento ufficiale stampato, recante il simbolo della Repubblica e l'intestazione del Corpo militare presso cui l'ufficiale giura. Subito dopo con la mano destra sempre guantata, mentre con la sinistra continua ad impugnare la lama della sua sciabola, l'ufficiale pone la sua firma, preceduta dalla sigla del grado s.ten., in calce allo stesso documento che riporta la formula del giuramento. Tale documento viene poi custodito nel fascicolo matricolare dell'ufficiale. Come \u00e8 facile comprendere si tratta di un momento di altissimo valore simbolico e morale in quanto il neo ufficiale assume un impegno solenne, giurando sulla lama della sua sciabola dinnanzi alla bandiera di guerra che rappresenta l'onore e lo spirito del reparto, del suo comandante e degli altri ufficiali.\nCondizione giuridica degli AUC.\nGli Allievi Ufficiali come status ed indennit\u00e0 erano peraltro tutti equiparati al grado militare di caporal maggiore, tanto da poter rivestire sin dai primi giorni, a turno, i ruoli specifici di sergente di giornata ma ci\u00f2 non li esimeva peraltro dall'obbedienza agli appartenenti alla categoria dei graduati di truppa a cui fossero stati affiancati nel corso di servizi di guardia o altri eventi addestrativi. E col grado di caporal maggiore proseguivano presso altri reparti la ferma prevista per coloro che per salute o rendimento non superavano il corso. Tuttavia ci\u00f2 lasciava aperta la possibilit\u00e0 di meritarsi una nomina a \"sergente di complemento\" all'atto del congedo.\nInquadramento.\nNon appartenendo al personale a tempo indeterminato dei ruoli normali (RN) o ruoli speciali (RS), definiti in servizio permanente effettivo (SPE), concorrevano al completamento degli organici delle forze armate, contraendo anche obblighi di richiamo, per aggiornamento o avanzamento, e di mobilitazione oltre i limiti d'et\u00e0 previsti per la truppa. Fanno parte di tale tipologia:\nAttivit\u00e0 ed eventuale sviluppo della carriera.\nNel corso del servizio al reparto gli ufficiali di complemento espletavano una grande quantit\u00e0 di incarichi di supporto, spesso travalicanti il ruolo di comandante di plotone, sezione ecc. Sovente, per carenza di organici in servizio, dopo un periodo in posizione subalterna ad un sottotenente di uno o due corsi pi\u00f9 \"anziano\" , al congedo del medesimo l'ufficiale gli subentrava nel ruolo di sotto-comandante in sede vacante della compagnia (o batteria o squadrone a seconda dell'Arma) con i compiti e le responsabilit\u00e0 di un Tenente in carriera. Si registrarono casi di Sottotenenti di complemento svolgenti il ruolo di comandante di compagnia (o batteria o squadrone) per la maggior parte del loro servizio di prima nomina.\nSaltuariamente l'ufficiale di complemento rivestiva il duplice ruolo di ufficiale di polizia giudiziaria e polizia militare, analogo a quello dei pari grado nell'Arma dei Carabinieri, ad esempio durante il servizio di comandante della guardia a strutture militari e civili considerate obiettivi sensibili, quali depositi munizioni, centri di telecomunicazione, impianti radar ed altro, talvolta nell'ambito di operazioni di ordine pubblico. Alla fine del servizio di prima nomina i sottotenenti ricevevano un giudizio dal Comandante del corpo (in parte ricavato dal giudizio del diretto superiore dell'ufficiale).\nAll'appressarsi del congedo tutti i Sottotenenti di complemento, indistintamente, erano invitati dal loro comando a scegliere se limitarsi a completare il servizio di prima nomina, oppure concorrere per la \"rafferma\". A questo punto la \"carriera\" militare dei quadri di complemento prendeva due strade diverse. Per i congedanti il grado poteva rimanere a vita quello di Sottotenente, oppure, se dal giudizio del Comandante di Corpo risultavano almeno di normale affidamento, rientravano tra i candidati ad un futuro avanzamento al grado di Tenente, non prima di tre anni dal congedo, e in tal caso la nomina veniva notificata dal Comando del Distretto di appartenenza, con valore retroattivo. Ci\u00f2 poteva aprire la strada a futuri richiami per aggiornamento / avanzamento, a discrezione dell'Autorit\u00e0 oppure su base volontaria, a seguito di richiesta scritta da presentarsi al Distretto con appositi moduli.\nIl massimo grado conseguibile tramite ripetuti richiami in servizio era quello di Tenente Colonnello, come del resto per la maggioranza degli ufficiali in servizio permanente effettivo provenienti dal Complemento. Con la modifica del servizio militare e la graduale sostituzione della leva con volontari a ferma breve e volontari a ferma prolungata, tali richiami si ridussero fino a scomparire, anche in considerazione del fatto che ufficiali con soli 15 mesi complessivi di esperienza (o pochi di pi\u00f9 se precedentemente gi\u00e0 richiamati), si sarebbero trovati, in caso di mobilitazione, ad inquadrare personale probabilmente pi\u00f9 aggiornato e competente di loro.\nPer i candidati alla rafferma, invece, l'accesso alla medesima mut\u00f2 nel tempo. Inizialmente si poteva essere raffermati a tempo indeterminato per i pochissimi posti, uno su 100, disponibili; oppure si poteva direttamente accedere al concorso in SPE. Successivamente, dagli anni ottanta, si poteva concorrere ad una rafferma di soli due anni, accessibile mediante concorso per titoli. Finiti i quali vi era la possibilit\u00e0 di tentare l'accesso in SPE mediante concorso.\nLa rafferma di due anni serviva, contemporaneamente, a sfruttare per pi\u00f9 tempo l'esperienza di quadri gi\u00e0 addestrati e ridurre il numero di nuovi corsisti, ma ebbe un effetto disastroso in termini di reinserimento lavorativo di quegli ufficiali che dopo quasi quattro anni di vita militare non avessero superato il concorso d'ammissione al SPE.\nTerminato il terzo anno, ormai con il grado di Tenente, per l'arruolamento definitivo nel servizio permanente effettivo era necessario superare un concorso interno per titoli ed esami, a seguito del quale per un breve periodo gli ufficiali ex complemento venivano temporaneamente retrocessi al grado inferiore, per riallinearne la carriera a quelli provenienti dall'Accademia. Da ci\u00f2 la consuetudine, per gli aspiranti al servizio permanente di non sfoggiare mai la seconda stellina prima del superamento del concorso, vuoi per scaramanzia, vuoi ad evitare che qualcuno potesse pensare ad una retrocessione sanzionatoria.\nIl cambiamento si sovrappose alla graduale abolizione della leva in genere, sostituita da professionisti, e alla costituzione della moderna Riserva di Completamento e Riserva di Completamento Qualificata (o Selezionata), e chiuse un'era: infatti mentre gli ufficiali di complemento provenienti dai durissimi corsi AUC erano visti come \"ufficiali operativi\", il ruolo di Ufficiale della moderna riserva di Completamento \u00e8 pi\u00f9 virtuale che reale, mentre quello della riserva Qualificata/Selezionata, aperta solo ai detentori di lauree o di esperienze professionali particolari, \u00e8 percepito in modo diverso, comparabile nell'ambito civile a quello di lavoro a chiamata, con contratto a progetto o a tempo determinato. La formazione prevede un brevissimo corso di addestramento formale e normativo, la nomina diretta a Tenente (o gradi superiori a seconda delle qualifiche) e brevi incarichi per esigenze contingenti, anche in scenari internazionali.\nNelle forze militari.\nAeronautica Militare.\nPer quanto riguarda l'Aeronautica Militare, il corso AUC si svolgeva, dopo un primo breve periodo presso l'Accademia Aeronautica a Pozzuoli, presso la Scuola allievi ufficiali a Firenze che essendo nella stessa sede della allora Scuola di guerra aerea, veniva identificata dalla sigla SAAM-SGA. La sede \u00e8 rimasta sempre la stessa dal 1924 fino alla sospensione in Italia del servizio militare obbligatorio (2004). La durata del corso di formazione era di 3 mesi, al termine dei quali si veniva nominati sottotenenti e inviati presso i reparti per i successivi 12 mesi di servizio di prima nomina.\nUna categoria a parte era ed \u00e8 tuttora costituita dagli Ufficiali Piloti di Complemento (UPC), citati in esordio tra le due categorie \"sopravvissute\" alla riforma. Si tratta di ufficiali che cominciando come allievi, detti in sigla AUPC, un percorso di selezione e formazione, devono conseguire il brevetto di pilota militare, pena la dimissione d'autorit\u00e0 dalla Forza Armata. Una volta conseguito il brevetto, questi ufficiali sono vincolati da una ferma obbligatoria di 12 anni, durante i quali fanno parte del \"ruolo naviganti speciale\" dell'Arma Aeronautica.\nEsercito e Carabinieri.\nPer l'esercito italiano, fino agli anni settanta il corso allievi ufficiali di complemento (AUC) contava circa 1.300 partecipanti (per l'Esercito); ogni tre mesi iniziava un corso AUC, come gi\u00e0 accennato inizialmente ripartito in fasi e sedi diverse (corso generico e specialistico, gi\u00e0 col grado di sergente), successivamente durava sei mesi (poi ridotto a cinque) e si tenne presso diverse localit\u00e0 e caserme, secondo le diverse armi, specialit\u00e0 ed epoche di svolgimento:\nAl termine del corso si veniva nominati Sottotenenti e assegnati a una nuova destinazione per la durata di 10 mesi, cio\u00e8 fino al termine del periodo di ferma di quindici mesi.\nAccedendo ai corsi AUC dell'Esercito, era possibile aspirare a svolgere il servizio di leva come ufficiale di complemento anche presso i l'Arma dei Carabinieri. Si poteva fare domanda gi\u00e0 in fase di selezione al corso AUC, elencandola nelle tre preferenze di rito, ripresentar la domanda durante il corso, affrontare un nuovo test attitudinale scritto ed un colloquio (analoghi a quelli della precedente selezione) e se selezionati, in base ai titoli con cui erano stati ammessi al corso, al loro rendimento durante la prima parte del medesimo, ai colloqui condotti dagli ufficiali selettori recatisi in visita presso le famiglie di provenienza, transitavano alla Scuola di Applicazione di Roma per terminare l'addestramento nell'Arma e ottenere la nomina a sottotenente; dopo un corso di complessivi tre mesi venivano poi inviati presso i reparti.\nMarina Militare.\nPer la Marina Militare, il corso AUC si svolgeva presso l'Accademia Navale di Livorno e gli istruttori addetti all'inquadramento militare erano gli aspiranti guardiamarina dei ruoli normali.\nLa durata del corso di formazione era di circa 3 mesi. Dopo gli esami propedeutici per i vari corpi e gli esami comuni, si era destinati ai comandi o enti per un tirocinio di almeno 90 giorni rivestendo il grado di aspirante guardiamarina. Successivamente agli esami pratici, si veniva nominati guardiamarina.\nSolitamente, se idonei, si portava a termine la ferma nello stesso comando o ente, per un totale di 18 mesi dalla chiamata alle armi.\nGuardia di Finanza.\nUna aliquota di personale di leva era prevista anche per la Guardia di Finanza, di solito venivano banditi un centinaio di posti per sottotenente di complemento riservati a laureati in Economia e Commercio, Giurisprudenza o Scienze Politiche.\nCorpo militare volontario della Croce Rossa Italiana.\ngli ufficiali della riserva di complemento del Corpo militare volontario della Croce Rossa Italiana, previa adesione alla Forza in Congedo della CRI, accedono al grado anche in et\u00e0 ben superiore a quella un tempo prevista per le altre FF.AA., o per riconoscimento di quello gi\u00e0 rivestito nelle FF.AA. oppure, avendone i requisiti fisici e morali, mediante una selezione al corso per Sottotenente. In tal caso svolgono il Servizio di prima nomina di un solo mese presso un reparto militare, talvolta a vari anni dal conseguimento del grado, per lo pi\u00f9 in ruoli di supporto e rappresentanza ai centri documentali. In base alle esigenze organiche del Corpo, \u00e8 possibile la nomina a Tenente dopo due anni dal congedo e gli eventuali richiami per l'avanzamento. Si tratta di persone che talvolta hanno gi\u00e0 all'attivo un servizio militare presso altri corpi, talvolta sono soccorritori volontari della CRI, studenti di medicina, di farmacia ecc o medici laureati. A seconda della formazione vengono assegnati a ruoli di Commissariato o a ruoli sanitari\nPer il resto la maggioranza di coloro che sono stati Ufficiali di Complemento si trovano in congedo o sono transitati nel ruolo speciale. Alcuni tra quelli in congedo, in possesso di determinati titoli di studio, hanno aderito volontariamente alla Riserva di Completamento, o alla Riserva di Completamento Selezionata (o Qualificata), previste entrambe in alcune delle FF.AA. ma senza che questo comporti addestramenti periodici."}
{"id": "1097332", "revid": "339392", "url": "https://it.wikipedia.org/wiki?curid=1097332", "title": "Oliy Liga", "text": ""}
{"id": "1097333", "revid": "339392", "url": "https://it.wikipedia.org/wiki?curid=1097333", "title": "Oliy liga", "text": ""}
{"id": "1097340", "revid": "68105", "url": "https://it.wikipedia.org/wiki?curid=1097340", "title": "Eugenio CannadaBartoli", "text": ""}
{"id": "1097345", "revid": "1458455", "url": "https://it.wikipedia.org/wiki?curid=1097345", "title": "Grifola frondosa", "text": "\"Grifola frondosa\" (Dicks.) Gray, A Natural Arrangement of British Plants (London) 1: 643 (1821)\nLa Grifola frondosa (ovvero \"Grifos frondosus\") \u00e8 un fungo non molto diffuso che cresce sotto gli alberi di castagno ed appartiene alla famiglia delle Meripilaceae. In Giappone e nel mondo \u00e8 anche conosciuto col nome di \"Maitake\".\nNon \u00e8 da confondere col Laetiporus sulphureus che all'estero \u00e8 noto con l'appellativo similare di \"Gallina dei boschi\" (\"Chicken of the Woods\", invece del sinonimico \"Hen of the Woods\" per la grifola frondosa) per via del suo carpoforo frondoso che ricorda il piumaggio del noto volatile.\nSi tratta di un fungo saprofita - parassita; saprofita, perch\u00e9 si sviluppa sui ceppi di castagni tagliati o morti di recente, parassita perch\u00e9 provocher\u00e0 la morte delle piante su cui si sviluppa.\nDescrizione della specie.\nCarpoforo.\nFino a 70\u00a0cm, ramificato a cappelli sovrapposti a forma di ventaglio di colore bruno o grigiastro, con margine ondulato. Pu\u00f2 arrivare a pesare 15\u00a0kg.\nTubuli.\nCorti, decorrenti.\nPori.\nRotondi, bianchi.\nInizialmente piccoli, diventano piuttosto grandi con l'et\u00e0.\nGambo.\nRamificato, di colore bianco, collegato lateralmente ai cappelli.\nCarne.\nBianca, immutabile, fragile. Invecchiando la carne diventa coriacea.\nSpore.\nBianche in massa.\nHabitat.\nLe sue aree di diffusione per elezione sono il Giappone e in Italia l'Appennino, le pre-Alpi marittime piemontesi e la Sila (Calabria).\nSi trova tra fine agosto, settembre e ottobre nei boschi di latifoglie. In particolare nei ceppi dei castagni tagliati dove si ripresenta, nello stesso posto, in annate alterne (ogni 2-4 anni). Risulta infatti difficile trovarlo tutti gli anni e non \u00e8 comunque un fungo \"comune\".\nCommestibilit\u00e0.\nOttima.\nSecondo recenti studi sembra possedere spiccate propriet\u00e0 officinali.\nTagliato finemente, si pu\u00f2 mangiare fritto, in salsa (con latte o vino rosso) ed anche sott'olio.\nOgni zona d\u2019Italia ha il suo nome per questo fungo: Grifo, Grifone, nell\u2019Appennino reggiano e in provincia di Lucca, Grifola, Fungo reale, Polipero frondoso, Barbagina o Barbagino in Liguria, Cavazza in Lunigiana, Quarin o Berbesin in Piemonte, Nasca in Calabria, Fungagnino nella provincia di Pistoia.\nRicerche in medicina.\nIl \"Maitake\" \u00e8 ricco di minerali (il potassio, calcio, e magnesio), varie vitamine (B2, D2 e Niacina), fibre e amminoacidi. Il costituente attivo che potenzia ed esalta l'attivit\u00e0 immunitaria \u00e8 stato identificato negli ultimi anni ottanta, si tratta di un materiale avvolto da una proteina polisaccaride beta-glucano, un composto talvolta ritrovato nei funghi dell'ordine Polyporales.\nLa prevenzione del cancro \u00e8 uno degli usi prevalentemente suggeriti per l'estratto di questo fungo.\nQuesto fungo noto terapeuticamente come Maitake \u00e8 ritenuto esplicare i suoi effetti in quanto \u00e8 attivatore di alcune protezioni, come i macrofagi, le cellule Natural Killer, le cellule T, l'interleukina-1 e l'anione superossido, tutte quante con provate attivit\u00e0 anti tumorali. Nel 2009, una sperimentazione umana \"phase I/II\" ha dimostrato che il \"Maitake\" stimola il sistema immunitario dei pazienti affetti da cancro polmonare. Alcuni relativamente ristretti esperimenti su pazienti affetti da tumori hanno rivelato che questo fungo stimola le cellule NK. Anche una ricerca \"In vitro\" ha dimostrato che il Maitake attiva le cellule NK.\nEsperimenti cellulari dimostrano che il Maitake induce l'apoptosi e inibisce la metastasi. L'apoptosi \u00e8 stata indotta in cellule di cancro alla prostata, e i ricercatori hanno supposto che il fungo pu\u00f2 essere attivo anche su umani affetti da questo genere di tumore.\nEsperimenti \"In vitro\" hanno rivelato che il Maitake inibisce la crescita di vari tipi di cellule tumorali. Ristretti esperimenti su pazienti affetti da cancro hanno anche dimostrato \"in vitro\" che l'azione antitumorale deve ritenersi rilevante sugli umani. Un esperimento \"in vivo\" ha dimostrato che questo fungo stimola il sistema immunitario innato e adattivo di normali topi.\nMolti ricercatori hanno indicato che il fungo ha l'abilit\u00e0 di regolare la pressione sanguigna, il glucosio nel sangue, l'insulina, il siero del plasma sanguigno e la concentrazione dei lipidi nel fegato, il colesterolo, i trigliceridi, ed i fosfolipidi, e che pu\u00f2 essere utile per ottenere cali ponderali o nelle situazioni di insulinoresistenza; molte ricerche dimostrano che l'uso culinario del Maitake ha un effetto ipoglicemico sullo zucchero nel sangue, dovuto al fatto che \"naturalmente\" il fungo contiene l'inibitore dell'alfa glicosidasi.\nUno studio suggerisce che il fungo da solo pu\u00f2 indurre l'ovulazione nelle pazienti con policistosi ovarica e pu\u00f2 essere utile come terapia aggiuntiva per i pazienti che hanno fallito il trattamento di prima linea con il clomifene.\nNella Medicina tradizionale cinese e giapponese viene utilizzato per stimolare il sistema immunitario."}
{"id": "1097346", "revid": "123704607", "url": "https://it.wikipedia.org/wiki?curid=1097346", "title": "Football Club Internazionale Milano 1989-1990", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1989-1990.\nStagione.\nPrincipale tassello a mutare nello scacchiere nerazzurro fu il centravanti, col tedesco Klinsmann scelto in luogo di Ram\u00f3n D\u00edaz. Pur a fronte di spiccate qualit\u00e0 sottorete, il teutonico form\u00f2 con Serena una coppia dal profilo tattico eccessivamente similare: le punte assommarono 28 gol complessivi, con Matth\u00e4us distintosi a sua volta sul piano realizzativo per effetto di 13 marcature.\nAggiudicatasi il 29 novembre 1989 la prima Supercoppa italiana della sua storia \u2014 battendo la Sampdoria con reti di Cucchi e Serena \u2014 l'Inter non and\u00f2 oltre i sedicesimi di finale in Coppa Campioni, arrendendosi allo svedese Malm\u00f6: dopo una sconfitta di misura sul terreno scandinavo, nel \"retour match\" la squadra impatt\u00f2 con Elqvist (favorito dall'errore di Zenga) a replicare al vantaggio firmato Serena. Deludente anche la partecipazione alla Coppa Italia, coi milanesi estromessi al secondo turno per mezzo di un sorteggio di cui benefici\u00f2 la Roma.\nForiero di rimpianti risult\u00f2 infine il campionato, col testimone ceduto dalla \"Beneamata\" a Napoli e Milan: una crisi invernale vanific\u00f2 le opportunit\u00e0 di rimonta, con appena 3 punti racimolati dalla 22\u00aa alla 25\u00aa giornata. Colta una soddisfazione a scapito dei rossoneri con la vittoria nel derby del 18 marzo 1990, gli uomini di Trapattoni si posizionarono a pari merito con la Juventus: il criterio della differenza-gol assegn\u00f2 il terzo posto ai lombardi, con accesso alla UEFA.\nMaglie e sponsor.\nIl fornitore tecnico per la stagione 1989-1990 fu Uhlsport, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\n\"Statistiche aggiornate al 29 aprile 1990\".\nStatistiche dei giocatori.\nDi seguito le statistiche relative ai giocatori."}
{"id": "1097347", "revid": "729019", "url": "https://it.wikipedia.org/wiki?curid=1097347", "title": "Battaglia di Sellasia", "text": "La battaglia di Sellasia, avvenuta nel luglio del 222 a.C., \u00e8 l'episodio conclusivo della cosiddetta guerra cleomenea combattuta nel Peloponneso tra Sparta e la Lega achea dal 229 a.C. fino appunto al 222 a.C. risoltasi con la vittoria degli Achei grazie all'aiuto risolutivo del Regno di Macedonia, retto allora da Antigono III Dosone.\nSvolgimento.\nLo scontro avvenne non lontano da Sparta sulla strada che da questa portava a Corinto tra l'esercito spartano di Cleomene III (circa 20.000 uomini di cui 6.000 Spartiati) e l'armata macedone di Antigono Dosone supportata da vari contingenti alleati (circa 28.000 fanti di cui 10.000 falangiti Macedoni e 1.200 cavalieri).\nCleomene attestatosi in posizione difensiva su due colli (l'Euas e l'Olimpo) ai lati della strada per Sparta, divise le forze in tre contingenti: il primo, composto dai Perieci e dagli alleati sotto il comando del fratello Euclida fu posto sull'Euas, il secondo, composto da cavalieri e mercenari, centralmente sul territorio pianeggiante, ed il terzo contingente composto dagli Spartiati armati alla Macedone sotto il suo stesso comando sull'Olimpo.\nAntigono dopo un'iniziale fase di studio in cui rimase accampato nei pressi del nemico decise di schierare le sue forze. Contro Euclida sotto il comando di Alessandro di Acmeto e Demetrio di Faro pose gli opliti Macedoni e gli Illiri con alle spalle gli Acarnani, gli Epiroti e parte degli Achei. Al centro dispose tutta la cavalleria con circa 2.000 fanti tra Achei e Megalopolitani. Lui stesso si dispose contro Cleomene con i mercenari in avanguardia e l'intera falange dietro disposta su due file per la ristrettezza dei luoghi.\nL'esito dei combattimenti vide gli Spartani sconfitti nettamente in tutti e tre i settori. Secondo la testimonianza di Plutarco, dei seimila Spartiati ne sopravvissero solo duecento ed anche i mercenari furono decimati. Lo stesso Euclida mor\u00ec in battaglia, e Cleomene ripar\u00f2 con pochi cavalieri a Sparta e di l\u00ec ad Alessandria d'Egitto lasciando la sua citt\u00e0 priva di difese in balia di Antigono e delle truppe alleate."}
{"id": "1097349", "revid": "2139294", "url": "https://it.wikipedia.org/wiki?curid=1097349", "title": "Rally 1000 Miglia", "text": "Il Rally 1000 Miglia \u00e8 un evento rallystico che si disputa dal 1977, organizzato dall'Automobile Club di Brescia. Esso si disputa sulle tortuose strade asfaltate tra le montagne della provincia di Brescia.\n\u00c8 una prova valida per il Campionato Italiano Rally (CIR), mentre in passato \u00e8 stata valida per il Campionato Italiano Rally WRC e per il Campionato Europeo Rally FIA. \nLa manifestazione bresciana rimane una delle pi\u00f9 longeve d\u2019Italia, con una tradizione che unisce il valore tecnico e l\u2019affetto del pubblico.\nStoria.\nNel 1977, per celebrare il cinquantenario della Coppa delle 1000 Miglia, l'Automobile Club di Brescia organizz\u00f2 il Rally 1000 Miglia sulle strade della provincia, riprendendo la formula della manifestazione di regolarit\u00e0 con prove di classifica di velocit\u00e0.\nEra proprio quell'anno, il 1 maggio 1977, quando la Fiat 131 Abarth di Mario Pasetti tagliava per prima il traguardo della prima edizione della gara bresciana, con alle note un giovane Gigi Pirollo poco pi\u00f9 che ventenne nella sua prima (di tante) apparizioni sul podio del 1000 Miglia. Da quell\u2019inizio sono successe tante cose, dalle vittorie di Colbrelli, Cola, Casarotto e Nicola Busseni, per citarne alcuni, fino alle entusiasmanti sfide Cunico-Dallavilla nel Campionato Italiano Rally di fine anni Novanta, quando il pilota di casa, che ad oggi vanta il maggior numero di partecipazioni (21), riusc\u00ec finalmente a sfatare il mito e a conquistare l\u2019unica vittoria. Per molti anni \u00e8 stata una delle prime gare della stagione, infatti il 1000 Miglia si \u00e8 sempre praticamente svolto nel mese di aprile.Il Rally 1000 Miglia ha sempre visto elenchi partenti di tutto rispetto che hanno annoverato i nomi pi\u00f9 famosi del rallysmo italiano ed internazionale, anche se solo una volta \u00e8 stato un pilota straniero a vincere, Miguel Campos, nel 2003.\nIl rally numero uno di Brescia ha lanciato campioni, ha visto vincere piloti tuttora nel cuore degli appassionati e, in definitiva, non ha mai tradito le aspettative, rispettando la pi\u00f9 classica tradizione rallystica di spettacolo, velocit\u00e0 e abilit\u00e0 di guida. Dalle Lancia Rally 037 alle Porsche 911 RS, dalle Subaru Impreza WRX alle Ford Escort Cosworth fino alle vetture WRC, le S2000, le S1600 e le attuali R5. Quante vetture fantastiche si sono sfidate sui tornanti tra Brescia, la Val Sabbia, la Val Trompia e il Lago di Garda, quanto entusiasmo accompagna ancora questo evento.\nNel 2010 la gara bresciana ha ricevuto dalla Federazione Internazionale dell\u2019Automobile (FIA) il riconoscimento quale \u201cBest European Rally Championship Organizer 2010\u201d, quindi di migliore gara in assoluto del Campionato continentale nell'anno 2010. \nUna gara rude, vera, per piloti tutti d\u2019un pezzo che ha legato la sua tradizione al Campionato Italiano Rally, al Campionato Europeo Rally e che dal 2014 al 2019 ha proseguito il suo percorso con il Campionato Italiano Rally WRC, una serie che ha portato sulle strade del Rally 1000 Miglia delle grandi vittorie per i piloti di casa, Stefano Albertini e Luca Pedersoli, entrambi bresciani, i quali hanno vinto complessivamente 5 edizioni su 6 nelle edizioni del Campionato Italiano WRC.\nDall'anno 2020 il Rally 1000 Miglia torna a fare parte del massimo campionato italiano, il CIR, per\u00f2 l'edizione 2020 del 1000 Miglia non si \u00e8 svolta per via della pandemia da COVID-19.\nL'edizione 2021, ancora parte del calendario CIR, avr\u00e0 qualcosa di unico, come la nuova data, in settembre, una novit\u00e0 assoluta per il 1000 Miglia che mai si era disputato nella seconda parte dell\u2019anno. \nIl ritorno nel CIR, dopo 8 anni di attesa, ha regalato una bellissima lotta al vertice sul filo dei secondi, tra Stefano Albertini e Andrea Crugnola, a spuntarla alla fine \u00e8 stato il pilota di casa Albertini, che con un vantaggio di +5.3 secondi sul varesino, decisiva per la vittoria sono stati i due passaggi sulla PS regina del rally, le \"Pertiche\".\nIl territorio.\nIl Rally 1000 Miglia \u00e8 uno dei pi\u00f9 quotati rally a livello nazionale, oltre ad essere uno dei pi\u00f9 longevi. Sono moltissimi i campioni nazionali e internazionali che hanno dato battaglia su queste strade, le quali sono immerse in un territorio meraviglioso, l'alta provincia di Brescia. In parte proprio queste strade hanno reso il 1000 miglia ci\u00f2 che \u00e8 attualmente. Questo rally presenta una peculiarit\u00e0 che pochi altri hanno, ovvero il fatto di unire prove speciali in luoghi tanto diversi tra di loro; passando dalle colline del Lago di Garda, alle montagne della Val Sabbia e della Val Trompia e alle colline dell'alto Lago d'Iseo (in bassa Val Camonica), territori tanto diversi tra di loro, ma che uniti formano questa unica manifestazione sportiva.\nCaratteristiche quindi uniche, sono quelle che identificano il Rally 1000 miglia, il quale ha una versatilit\u00e0 tale da passare, nei trasferimenti e nelle prove speciali, in luoghi turistici molto conosciuti come Gardone Riviera (con la storica PS San Michele/conventino) o Tremosine (con la bellissima PS Tremosine) sul Lago di Garda o a Pisogne (con la PS Colle San Zeno) sul Lago d'Iseo. Forse \u00e8 proprio questa la prova speciale che pi\u00f9 rappresenta l'estrema versatilit\u00e0 di questo rally, un grande classico da 32,51\u00a0km (il tratto cronometrato pi\u00f9 lungo del rally), dove non c\u2019\u00e8 spazio per riflettere; una prova speciale che unisce due territori diversissimi come il lago d'Iseo e il territorio di montagna del Colle San Zeno (quasi 1500\u00a0m), una prova da mondiale. \nPassando poi ai paesini di montagna in val Trompia e Val Sabbia nettamente meno conosciuti, come Marmentino, Irma, Provaglio Val Sabbia o Valvestino, nell'omonima valle. \nTeatri di mille battaglie sono certamente i piccoli comuni valsabbini, Pertica Bassa e Pertica Alta (PS le \"Pertiche\"), vera icona dell\u2019evento e autentico ago della bilancia per via di un manto stradale molto particolare e difficile da interpretare anche per i piloti pi\u00f9 esperti. Davvero suggestiva la quantit\u00e0 di pubblico radunato in prossimit\u00e0 dei tornanti ampi, molto rumorosi nell\u2019acclamare i propri beniamini e severi analisti in ogni singolo passaggio degli equipaggi.\nEdizione 2007.\nLa 31\u00aa edizione del Rally 1000 Miglia si \u00e8 svolta tra il 19 e il 21 aprile 2007. La manifestazione sportiva era valida come terza prova del Campionato Italiano Rally, nonch\u00e9 come primo atto di quello europeo.\nIl percorso di gara era strutturato in due tappe pi\u00f9 la Prova Super Speciale tenutasi all'Autodromo di Franciacorta, per un totale di 979\u00a0km, dei quali 273 cronometrati.\nEdizione 2011.\nDal 14 al 16 aprile si \u00e8 svolto il 35\u00b0 Rally 1000 Miglia, prima prova del Campionato Europeo Rally e seconda del tricolore.\nNon sono mancate le novit\u00e0 lungo il percorso, infatti, oltre alla Prova Spettacolo che dopo due anni \u00e8 tornata all'Autodromo di Franciacorta, i piloti hanno dovuto affrontare per la prima volta nella storia del 1000 Miglia la PS \"Acquebone\" nella bassa Val Camonica.\nA completare per primo i 247\u00a0km di Prove Speciali \u00e8 stato Paolo Andreucci che porta cos\u00ec a 5 i suoi successi a Brescia. \nEdizione 2012.\n36\u00aa edizione che ha visto al via solo 57 equipaggi, ma lo spettacolo non \u00e8 mancato. \nLungo i 256\u00a0km di PS si sono sfidati i migliori piloti italiani ma non solo, essendo valido oltre che per il CIR, anche per l'ERC.\nA giungere per primo a Brescia \u00e8 stato Giandomenico Basso navigato da Mitia Dotta, su un'inedita Ford Fiesta RRC, staccando il campione italiano in carica Paolo Andreucci e il veronese di Skoda Italia Umberto Scandola.\nFuori dal podio per soli 20 secondi, il debuttante al 1000 Miglia, Juho H\u00e4nninen su \u0160koda Fabia S2000, quinta posizione per il bergamasco Matteo Gamba, che precede il giovane pilota di casa Stefano Albertini, al suo debutto con una S2000 ed autore di una gara in crescendo.\nA completare la top ten ci sono Luca Betti (7\u00b0) seguito da Marco Signor, dal bulgaro Gyosher e dal ceco Jan Cerny.\nNulla da fare per Alessandro Perico, vincitore della prova spettacolo, costretto al ritiro dopo aver capottato, stessa sorte al giovane e velocissimo driver siciliano della Vieffecorse Andrea Nucita.\nEdizione 2021.\n44\u00b0 edizione del Rally 1000 miglia, che ha visto alla partenza ben 174 iscritti, un numero davvero elevato che non si vedeva dalla lontana edizione del 1983. Questa edizione rappresenta anche un importante ritorno del 1000 Miglia nella massima serie tricolore, il CIR. Il 3 e il 4 settembre su circa 94\u00a0km di prove speciali, hanno consacrato come vincitore Stefano Albertini, profeta in patria, alla sua terza vittoria nella gara di casa vincendo 3 prove speciali su 7, staccando di 5,3 secondi un ottimo Andrea Crugnola e di 27,9 secondi Giandomenico Basso.\nDecisivi per la vittoria di Albertini sono stati i due passaggi sulla prova regina del rally, le \"Pertiche\", entrambi conquistati dal pilota bresciano. \nQuarta posizione per un brillante Fabio Andolfi, su \u0160koda Fabia R5, quinta posizione per Damiano De Tommaso su Citroen C3 Rally2 e sesta posizione assoluta per l'altro pilota di casa Luca Pedersoli su Volkswagen Polo GTI R5.|\nAlbo d'oro.\nFranco Cunico detiene ad oggi il record di sei vittorie (1987, 1991, 1995, 1996, 1998, 1999) davanti a Paolo Andreucci a quota cinque (2000, 2006, 2008, 2010, 2011) che risulta per\u00f2 il pilota ad aver conquistato pi\u00f9 podi, 12 per l\u2019esattezza. Giandomenico Basso, vincitore per quattro volte a Brescia (2004, 2007, 2009, 2012), \u00e8 ancora davanti a tutti nella classifica delle prove speciali vinte, con 36 scratch, mentre Nicola Busseni, con le quattro affermazioni del 1980, 1981, 1983, 1984) \u00e8 il primo bresciano del ranking, seguito da Luca Pedersoli con 3 vittorie (2014, 2016, 2019) e Stefano Albertini con tre vittorie anche lui (2017, 2018, 2021).\nCome navigatori detengono il record di vittorie: Mitia Dotta, Anna Andreussi e Danilo Fappani, tutti e tre a 4 vittorie.\nERC (FIA European Rally Championship) : Campionato Europeo rally FIA\nCIR: Campionato Italiano Rally"}
{"id": "1097350", "revid": "767487", "url": "https://it.wikipedia.org/wiki?curid=1097350", "title": "Arrivederci amore, ciao", "text": "Arrivederci amore, ciao \u00e8 un film del 2006, diretto da Michele Soavi, tratto dall'omonimo romanzo di Massimo Carlotto.\nPrima del film il romanzo era stato trasposto anche in un fumetto. Il film segn\u00f2 il ritorno sul grande schermo di Michele Soavi, dopo tante fiction; il regista non dirigeva pi\u00f9 film per il cinema dal 1994, anno in cui diresse \"Dellamorte Dellamore\".\nTrama.\nGiorgio Pellegrini \u00e8 un ex terrorista fuggito dall'Italia dopo un ordine di cattura per appartenenza ad associazione sovversiva. Rifugiatosi in Sudamerica uccide un suo amico e torna in Italia.\nIncalzato dalla Digos, fa i nomi dei suoi ex collaboratori e, dopo un breve periodo di carcerazione, rientra nel mondo civile. Scopre per\u00f2 che per riscattare la sua reputazione non gli resta che entrare nel giro di affari sporchi, dove \u00e8 anche coinvolto il vicequestore della Digos Ferruccio Anedda.\nGiorgio Pellegrini torna a vestire i panni dell'uomo borghese e si vuole sposare, ma scopre ben presto che i fantasmi del passato ancora lo tormentano.\nColonna sonora.\nLa colonna sonora del film contiene i seguenti brani:\nSoprattutto ritorna pi\u00f9 volte nel corso del film \"Insieme a te non ci sto pi\u00f9\" (il titolo del film proviene da un verso della canzone), che ha un'importanza decisiva in quanto ricorda al protagonista frammenti del suo passato da terrorista. Per questa canzone il film ha vinto il David di Donatello nella specifica categoria."}
{"id": "1097355", "revid": "7077", "url": "https://it.wikipedia.org/wiki?curid=1097355", "title": "Uccelli 2", "text": ""}
{"id": "1097359", "revid": "659417", "url": "https://it.wikipedia.org/wiki?curid=1097359", "title": "Stadio della Vittoria (Bari)", "text": "Lo stadio della Vittoria (anche Arena della Vittoria) \u00e8 uno storico impianto sportivo della citt\u00e0 di Bari, sito nel quartiere Marconi (zona Fiera del Levante).\nStoria e caratteristiche.\nUn monumento alla Vittoria per la citt\u00e0.\nFin dalla promozione della squadra locale nella Divisione Nazionale nel 1928, Bari sentiva la necessit\u00e0 di uno stadio degno di poter ospitare le pi\u00f9 blasonate squadre del calcio italiano: il \"Campo degli Sports\", seppur di recente costruzione, era ritenuto insufficiente per le crescenti ambizioni calcistiche dei baresi.\nIl 28 luglio 1928 il quotidiano \"La Gazzetta del Mezzogiorno\" dedicava mezza pagina del giornale alla tanto attesa notizia: l'allora podest\u00e0 della citt\u00e0 di Bari Araldo di Crollalanza aveva presieduto una riunione nella quale si era stabilita la costruzione dello stadio della Vittoria che sarebbe sorto nella zona di Marisabella su un'area di . Nell'articolo si evinceva la motivazione alla scelta del nome: \"...per ricordare alle future generazioni non solamente il sacrifizio dei Caduti, ma altres\u00ec la grandezza della Vittoria conseguita dalle nostre Armi e valorizzata dal Fascismo\". Elemento peculiare della struttura sarebbe dovuta essere la parte monumentale, dedicata ai caduti di guerra.\nAl bando di concorso ufficiale, pubblicato il 15 settembre 1928, venivano presentati nel 1929 quattro progetti (denominati \"\"Romanus\", \"San Nicola\", \"Indeficienter\" e \"Stadium\"), ma vennero tutti scartati. Tuttavia nel giugno 1932, a seguito del ritorno della Bari nella massima serie, si rese nuovamente urgente la realizzazione dell'impianto. Venne cos\u00ec sposato il progetto presentato dall'ingegnere Angelo Guazzaroni e dall'architetto Vincenzo Fasolo, mentre la gara d'appalto, svoltasi il 15 gennaio 1933 (esattamente 25 anni dopo la fondazione del Football Club Bari), veniva vinta dall'impresa di costruzioni Romolo Vaselli di Roma, alla quale si affianc\u00f2 la Ferrobeton. I lavori, guidati dall'ing. Uva, videro coinvolti circa 600 operai e, partendo durante l'estate del 1933, ebbero una durata complessiva di 14 mesi. Il costo dell'opera fu di quasi di lire, di cui versate volontariamente dai cittadini baresi.\n\"Il nuovo tempio della giovinezza e della forza\".\nFiore all'occhiello del calcio del mezzogiorno per l'imponenza e la modernit\u00e0 del progetto, nelle settimane precedenti la sua inaugurazione le testate giornalistiche locali e nazionali davano risalto al nuovo stadio barese, definendolo \"Nuovo tempio della giovinezza e della forza\" e \"Un miracolo di architettura e di tecnica\" per le sue caratteristiche: una struttura ad anello unico in pianta ellittica lievemente schiacciata, la copertura della tribuna centrale (tra i primi stadi al mondo ad avere una pensilina non sostenuta da colonne) e la \"torre di Maratona\", composta da una torre mediana alta 42 metri affiancata da altre quattro torri laterali, di cui due di 26 metri e due di 21, nella quale sarebbe stata creata la \"Sala della Vittoria\" con all'interno due stele commemorative per i caduti di guerra. Le gradinate avrebbero avvolto la struttura senza interruzioni, neanche nella parte monumentale. All'interno della struttura vi avrebbero trovato spazio due palestre (entrambe delle dimensioni di ) e sale dedicate al medico sportivo, ai massaggiatori, alle docce, alla ristorazione, alle riunioni e ad altri sport individuali (scherma, lotta, pesi, pugilato...). Attorno al terreno di gioco, collegato agli spogliatoi mediante un tunnel sotterraneo, sarebbe stata collocata anche una pista d'atletica a 6 corsie, la quale avrebbe permesso allo stadio di poter essere utilizzato gi\u00e0 in occasione dei Campionati Nazionali dei Giovani Fascisti, che si sarebbero tenuti a Bari dal 2 al 6 settembre 1934. Per permettere il drenaggio del campo sarebbero state ricavate delle condutture a spina di pesce che avrebbero fatto scorrere l'acqua fino a quattro pozzi assorbenti, sistemati ai quattro angoli del campo.\nGioved\u00ec 6 settembre 1934, alla presenza del duce Benito Mussolini, veniva ufficialmente inaugurato il nuovo impianto sportivo, nonostante la sua edificazione non fosse ancora stata del tutto completata per mancanza di fondi (in modo particolare svettava sull'ingresso monumentale quello che in realt\u00e0 era solo lo scheletro della \"torre di Maratona\"). Il debutto della Bari nel suo tanto agognato nuovo stadio avvenne il 16 dicembre 1934, in occasione della partita di campionato -Comense, terminata con il risultato di 3-1 per i padroni di casa.\nLo stadio devastato dalla guerra.\nNei primi anni di vita il \"della Vittoria\" era costantemente teatro, oltre che di varie stagioni in Serie A del Bari, anche di numerosi eventi sportivi per balilla, avanguardisti e giovani fascisti. Inoltre la capienza notevolmente maggiore rispetto al Campo degli Sports permise alla societ\u00e0 di poter ridurre il prezzo dei biglietti, evento che favoriva la costante presenza di un gran numero di tifosi sugli spalti. Tuttavia gli anni della seconda guerra mondiale ebbero ripercussioni negative anche sull'impianto barese: nel 1940 molti tifosi dovettero partire per il fronte, lasciando lo stadio spesso vuoto per oltre la met\u00e0; nello stesso periodo un reggimento di fanteria dotato di numerosi muli vi alloggi\u00f2 all'interno in attesa di essere imbarcato per la Grecia. Una notte la paglia utilizzata per i muli prese fuoco: l'incendio divampato distrusse tutti i locali all'interno della struttura, le porte e lo steccato in legno utilizzato come recinzione provvisoria dal 1934. Ma era solo l'inizio: durante il tragico bombardamento di Bari del 2 dicembre 1943 due bombe caddero sullo stadio, una colp\u00ec la pensilina della tribuna, forandola, l'altra cadde sul terreno di gioco. Requisito dai militari delle truppe alleate fino al termine del conflitto bellico, venne adibito agli usi pi\u00f9 impensati: il terreno di gioco veniva utilizzato come parcheggio di automezzi e carri armati; tutta l'attrezzatura all'interno dello stadio venne distrutta, i locali interni tramutati in cucine e gli spalti in accampamenti, perfino il tunnel degli spogliatoi venne murato e riempito di cemento. Durante gli anni dell'occupazione vennero disputati al suo interno alcuni eventi sportivi organizzati dai soldati, tra i quali il 23 novembre 1944 il \"Bambino Bowl,\" considerato il primo incontro di football americano-touch football in territorio italiano di cui si abbia notizia (la Technical School s'impose sui Playboys con il risultato di 13-0). Concessone finalmente l'utilizzo da parte dei soldati, la Bari torn\u00f2 nel suo stadio (ridotto a un rudere) il 4 marzo 1945, battendo il Lecce per 2-1.\nNel 1946, per merito del comm. Tommaso Annoscia, lo stadio torn\u00f2 in sesto dopo la guerra: fece riparare a sue spese la pensilina squarciata dalla bomba, rimettere le poltrone in tribuna, risistemare il prato e ornare di gerani e rampicanti le reti di recinzione attorno al campo. Ulteriori interventi furono fatti in occasione del debutto della Nazionale a Bari il 14 dicembre 1947: le porte d'ingresso, le attrezzature, gli impianti e i servizi furono tutti rifatti, anche il retro della tribuna coperta venne murato (era rimasto scoperto, come buona parte dei muri perimetrali, fin dall'inaugurazione). Negli ultimi anni quaranta il Giro d'Italia fece pi\u00f9 volte tappa all'interno dello stadio.\nL'abbattimento della \"torre di Maratona\" e gli interventi di manutenzione.\nNonostante fosse uno degli stadi principali del sud Italia, il \"della Vittoria\" pat\u00ec pi\u00f9 volte gravi mancanze in termini di manutenzione. Durante l'estate del 1955 la \"torre di Maratona\", mai ultimata e divenuta col tempo pericolante, venne murata; successivamente, nell'autunno 1963, fu definitivamente abbattuta. Nell'estate del 1966 venne installato il primo impianto d'illuminazione artificiale per permettere lo svolgimento di eventi in notturna, costato circa 80.000.000 di Lire e inaugurato il 14 settembre dello stesso anno in un'amichevole contro l'Austria Klagenfurt.\nNel 1978 la famiglia Matarrese, divenuta da poco proprietaria del Bari, effettu\u00f2 lavori di ripristino della struttura per un valore di oltre 300.000.000 di Lire: i lavori riguardarono il rifacimento del terreno di gioco e degli spogliatoi, la ristrutturazione e la suddivisione in settori degli spalti, con l'installazione di nuove poltroncine nella tribuna numerata, l'apertura di nuove porte d'ingresso alla struttura (portandone cos\u00ec il totale a 26), lo spostamento della tribuna stampa e la fornitura di nuove apparecchiature mediche. L'impianto d'illuminazione, fuori uso dalla met\u00e0 degli anni settanta e successivamente smantellato, venne sostituito nel corso della stagione 1981/82 dalla ditta Dispoto di Bari. La sua inaugurazione avvenne il 22 agosto 1982 in occasione di un derby contro il Foggia valevole per la Coppa Italia: si tratta dell'impianto ancor oggi presente e funzionante.\nDurante la met\u00e0 degli anni ottanta lo stadio ricevette gli ultimi interventi di ristrutturazione della sua attivit\u00e0 ufficiale. Nel 1983 venne considerata l'ipotesi di un ampliamento della struttura, usufruendo di un progetto ideato nel 1963 dall'architetto Domenico Di Bari e dagli ingegneri Fano e Baldassarre, ma non se ne fece niente. Durante l'estate 1984, in vista anche della possibilit\u00e0 che Bari fosse scelta come sede per i mondiali di Italia '90, i settori laterali posti ai fianchi della tribuna coperta vennero dotati di panche di legno, furono create le \"poltrone\" (circa 400 sediolini di colore giallo-ocra posti al centro della tribuna coperta, serviti da bar e bagni riservati), sistemati gli spazi dedicati a radio e televisioni, montate nuove inferriate per delimitare i settori e installato un nuovo impianto d'irrigazione computerizzato per il terreno di gioco. Nel 1985, complice il ritorno della Bari in Serie A dopo 15 anni di assenza, il \"della Vittoria\"\" venne ritenuto insufficiente in termini di capienza e struttura dai tifosi, spesso costretti a dover rinunciare a seguire la squadra per mancanza di posti e sicurezza sugli spalti. Nell'estate 1986 numerosi interventi improntati alla sicurezza (nuovi ingressi e nuove scale, nuove reti e ringhiere di protezione e nuovi servizi igienici, anche per portatori di handicap), permisero all'impianto di ottenere un'omologazione per spettatori. Infine, nel settembre 1989 lo stadio venne dotato di un impianto di videosorveglianza.\nDopo la dismissione: l'\"Arena della Vittoria\".\nDopo 56 anni di attivit\u00e0 lo stadio venne dismesso nell'estate 1990 quando, in occasione dei mondiali di calcio di Italia '90, venne inaugurato in citt\u00e0 il nuovo stadio San Nicola. Inizialmente utilizzato per amichevoli di calcio dilettantistico, eventi sportivi e concerti, nell'agosto 1991 fu teatro di uno dei momenti pi\u00f9 drammatici della storia delle immigrazioni in Italia, quando gli oltre profughi albanesi giunti a bordo della nave Vlora vennero provvisoriamente sistemati per una settimana al suo interno; i danni delle distruzioni furono tali che lo stadio venne dichiarato inagibile e abbandonato negli anni successivi. Un finanziamento di 11 miliardi di Lire in occasione dei XIII Giochi del Mediterraneo di Bari del 1997 assicur\u00f2 alla struttura la ridefinizione e intonacamento della facciata secondo il progetto dell'ing. Elio Sannicandro, la riedificazione degli interni, l'adeguamento agli standard di sicurezza vigenti, il restauro dei danni subiti durante il periodo di occupazione dei profughi albanesi, e infine il completamento delle parti rimaste incompiute negli anni trenta. I lavori per la nuova \"Arena della Vittoria\" cominciarono il 24 luglio 1996 e video impegnati 200 operai che portarono a termine i lavori in meno di un anno.\nOggi lo stadio ospita le partite casalinghe delle squadre locali di rugby (la Tigri Rugby Bari 1980) e football americano (i Navy Seals Bari, ex Patriots Bari), \u00e8 sede di tornei speciali e concerti ed \u00e8 anche adibito ad uso teatrale, museale ed espositivo, ospita l'istituto di Medicina dello Sport, la sede regionale del CONI e una biblioteca per ragazzi.\nTrasporti.\nCome raggiungere lo Stadio della Vittoria:\nIl Bari al della Vittoria.\nDal momento in cui lasciarono il Campo degli Sports nel 1934 e fino all'inaugurazione del San Nicola nel 1990, in 56 anni i galletti vi hanno disputato 945 partite ufficiali (fra Serie A, Serie B, Serie C e IV Serie) divise in 528 vittorie, 272 pareggi e 145 sconfitte, con 1316 reti fatte e 656 subite. Sommate alle partite di coppa e alle numerosissime amichevoli ivi disputate si arriva ad un totale di circa 1200 gare. L'ultimo incontro ufficiale disputatosi nell'impianto \u00e8 datato 21 maggio 1990, finale di Mitropa Cup tra e Genoa vinta dai padroni di casa per 1-0. Curiosamente si tratta dell'unico trofeo internazionale vinto dal .\nIncontri internazionali di calcio.\nNazionale di calcio italiana.\nL'impianto ha ospitato quattro gare amichevoli della Nazionale italiana, con un bilancio di altrettante vittorie.\nMitropa Cup 1990.\nDesignato come sede principale dell'edizione 1990, lo stadio ospit\u00f2 3 partite della manifestazione tra cui la finalissima.\nIncontri internazionali di rugby.\nIn occasione del torneo Sei Nazioni Under-20 2018 lo stadio \u00e8 stato teatro del debutto nel sud Italia per la nazionale italiana di rugby Under-20. \nFinali di football americano.\nNel giugno 2006 lo Stadio della Vittoria ha ospitato il II C Bowl (finale di quarto livello), vinto dai Trucks Bari sugli Eagles Salerno per 22 a 10.\nRecord.\nMancando riferimenti alle stagioni antecedenti il campionato 1967-68 (anno in cui i quotidiani cominciarono a riportare con maggior precisione i dati riguardanti il numero di spettatori paganti e gli incassi), non \u00e8 possibile stabilire con certezza il record storico di pubblico presente sugli spalti del della Vittoria. I dati seguenti riguardano pertanto solo gli ultimi 23 anni d'attivit\u00e0 dell'impianto."}
{"id": "1097370", "revid": "60395", "url": "https://it.wikipedia.org/wiki?curid=1097370", "title": "Maitake", "text": ""}
{"id": "1097373", "revid": "1437331", "url": "https://it.wikipedia.org/wiki?curid=1097373", "title": "Regola d'oro di Fermi", "text": "In fisica, e in particolare in meccanica quantistica, la regola d'oro di Fermi \u00e8 una formula per calcolare la probabilit\u00e0 per unit\u00e0 di tempo che avvenga una transizione da un autostato ad energia definita in un continuo di autostati di energia, in seguito ad una perturbazione dell'Hamiltoniana costante nell'intervallo di tempo che si considera.\nSi consideri un sistema inizialmente in un autostato formula_1 per una certa hamiltoniana imperturbata formula_2. Se la perturbazione formula_3 a tale hamiltoniana non dipende dal tempo, il sistema compie transizioni verso stati che hanno la medesima energia dello stato iniziale se si considerano tempi sufficientemente grandi, ovvero il sistema subir\u00e0 una transizione che conserva l'energia. \nSe l'hamiltoniana dipende dal tempo, pi\u00f9 precisamente se \u00e8 una funzione oscillante con frequenza angolare formula_4, la transizione porta in autostati le cui energie differiscono per la quantit\u00e0 formula_5 dall'energia dello stato iniziale. In entrambi i casi la probabilit\u00e0 nell'unit\u00e0 di tempo che la transizione dallo stato iniziale formula_6 allo stato finale formula_7 avvenga \u00e8 data, al primo ordine della perturbazione, da\ndove formula_9 \u00e8 la densit\u00e0 dello stato finale e formula_10 \u00e8 l'elemento di matrice della perturbazione formula_3 tra i due stati.\nOltre a Fermi, alla stesura della regola contribu\u00ec Dirac, che formul\u00f2 un'equazione identica. Il nome deriva dal fatto che Fermi stesso la chiam\u00f2 \"regola d'oro No. 2\"."}
{"id": "1097374", "revid": "32698", "url": "https://it.wikipedia.org/wiki?curid=1097374", "title": "Perturbazione dipendente dal tempo", "text": ""}
{"id": "1097376", "revid": "439868", "url": "https://it.wikipedia.org/wiki?curid=1097376", "title": "Kandi", "text": "Kandi \u00e8 una citt\u00e0 situata nel dipartimento di Alibori nello Stato del Benin con 113.256 abitanti (stima 2006).\nIn origine era sede di scambi commerciali, dato che sorge sulla principale via di comunicazione Nord-Sud del paese. Oggi \u00e8 caratterizzata anche dalla presenza di iniziative agricole. La citt\u00e0 \u00e8 considerata il capoluogo del dipartimento di Alibori, bench\u00e9 non sia ancora stata dichiarata formalmente tale da parte delle autorit\u00e0.\nGeografia fisica.\nLa citt\u00e0 confina a nord con Malanville, a sud con Gogounou, ad est con S\u00e9gbana e ad ovest con Banikoara.\nAmministrazione.\nIl comune \u00e8 formato dai seguenti 10 arrondissement composti a loro volta da 48 villaggi pi\u00f9 i quartieri di Kandi:\nSociet\u00e0.\nReligione.\nLa maggioranza della popolazione \u00e8 di religione musulmana (72,5%), seguita dal cattolicesimo (12,2%) e da religioni locali (4,6%) e)..\nEconomia.\nPrevalentemente agricola con coltivazioni di cotone, miglio, sorgo e anacardi, sono inoltre presenti giacimenti di sabbia e ghiaia. Poco rilevante la pesca.\nTurismo.\nDiversi parchi regionali e nazionali costituiscono la principale risorsa turistica della citt\u00e0, tra i quali il parco nazionale \"W\". Presenti inoltre le grotte e le cascate di Kandifo oltre a diversi festival di tradizione locale.\nInfrastrutture e trasporti.\nLa citt\u00e0 \u00e8 situata lungo la strada nazionale 2 che la collega al sud del paese ed \u00e8 inoltre presente un aeroporto."}
{"id": "1097378", "revid": "6923", "url": "https://it.wikipedia.org/wiki?curid=1097378", "title": "Nido", "text": "Il nido \u00e8 un luogo di rifugio costruito da molti animali per proteggere le proprie uova dai predatori. In genere \u00e8 costituito da erba, ramoscelli o foglie.\n\u00c8 possibile trovare nidi in diversi habitat, prevalentemente costruiti dagli uccelli.\nEsistono anche rettili, insetti, mammiferi o pesci che provvedono a costruirsi un nido."}
{"id": "1097385", "revid": "1442080", "url": "https://it.wikipedia.org/wiki?curid=1097385", "title": "Umberto Marzocchi", "text": "Biografia.\nUmberto Marzocchi \u00e8 stato un militante anarchico, combattente negli Arditi del Popolo, militante antifascista nella guerra di Spagna, soldato della legione straniera francese nel 1940 (per poter avere documenti validi in Francia), partigiano nella lotta di Resistenza francese, uno fra i massimi dirigenti anarchici in Italia dal 1945 contribuendo in modo significativo al Congresso di Carrara della Federazione anarchica italiana, e uno dei rifondatori dell'Internazionale Anarchica.\nUmberto Marzocchi giovanissimo \u00e8 assunto come operaio alle officine Vickers alla Spezia, dopo la prima guerra mondiale, dato il suo carattere temerario si dedica all'agitazione e propaganda politica nel biennio rosso, lavorando per la costituzione dell'Unione anarchica italiana, mentre in fabbrica il suo lavoro sindacale \u00e8 nell'Unione Sindacale Italiana. Le sue capacit\u00e0 di intervento e di temerariet\u00e0 gli fruttano il soprannome di Lenin e durante i fatti di Sarzana \u00e8 fra gli Arditi del Popolo che impartiscono una durissima lezione agli squadristi fascisti.\nLa Spezia, Livorno, Piombino, Pisa, Livorno, sono zone in cui lo squadrismo fascista imperversa e la risposta delle organizzazioni paramilitari antifasciste \u00e8 proporzionata agli attacchi.\nIn particolare alla Spezia e in Lunigiana vi \u00e8 un gran fermento per lo sviluppo industriale avuto alla creazione dell'arsenale militare spezzino. La necessit\u00e0 di manodopera per l'edificazione ha come conseguenza una formazione di classe operaia di importazione per diversi aspetti simile a quella di Oltretorrente di Parma: non per niente la risposta allo squadrismo fascista sar\u00e0 dello stesso tipo: dura e organizzata. Alla Spezia in quel momento sono presenti personaggi di combattenti del movimento operaio della caratura di Pasquale Binazzi e rappresentanti del futurismo di sinistra del calibro di Renzo Novatore ed Auro d'Arcola nonch\u00e9 dell'anarchismo come Dante Carnesecchi.\nL'avvento del fascismo costringe Marzocchi, onde evitare vendette, a riparare prima a Nizza poi a Lilla, dove Marzocchi \u00e8 coinvolto nelle attivit\u00e0 della gran massa di anarchici presenti nel fuoriuscitismo italiano, ne conseguono arresti e fermi di polizia.\nA Sartrouville, Parigi, fa parte del \"Comitato Libertario segreto\" per la lotta antifascista, nel 1935, organo esecutivo ristretto e clandestino, sorto dal \"Convegno d'Intesa\" degli emigrati italiani di matrice anarchica. Allo scoppio della guerra di Spagna \u00e8 immediatamente a combattere contro i fascisti. Sar\u00e0 lui che riconoscer\u00e0 i cadaveri di Camillo Berneri e di Francisco Barbieri trucidati dagli emissari di Stalin.\nNel 1937, alla sconfitta dei repubblicani spagnoli e dopo le lotte fratricire che fecero scorrere non poco sangue fra spezzoni stalinisti delle Brigate Internazionali, da una parte, e POUM e formazioni anarchiche dall'altra, Marzocchi ripara nuovamente in Francia come molti combattenti antifranchisti: la polizia lo sorveglia e gli impedisce quindi l'azione per cui Marzocchi decide di arruolarsi nella Legione Straniera per poter successivamente aver documentazione \"pulita\".\nNella situazione confusa creata anche dalla repentina sconfitta militare della Francia e della sua invasione da parte dell'esercito tedesco Marzocchi pu\u00f2 entrare a far parte della Resistenza francese, nelle cui file combatte fino al termine del conflitto per rientrare in Italia nel 1945.\nA quel punto si dedica alla riorganizzazione della Federazione Anarchica Italiana (FAI). \nNel seguito la vita di Marzocchi scorre assieme a quella della FAI, che si scinde, prima negli anni 1950 formando i GAAP, poi nel congresso del 1965 con la nascita dei Gruppi di iniziativa anarchica.\nMarzocchi non assume posizioni settarie ma rimane all'interno della FAI, per la ricostruzione di tale organizzazione assieme a Alfonso Failla, Mario Mantovani e Ugo Mazzucchelli, gi\u00e0 comandante del Battaglione Lucetti.Scopo suo e dei compagni \u00e8 far risorgere l'Internazionale Anarchica:lo scopo perseguito durante il Congresso Internazionale di Carrara del 1968.Grazie alla determinazione e alla concretezza di questi vecchi militanti anarchici si riesce a superare lo spinoso periodo successivo alla strage di Piazza Fontana, ottenendo il risultato di far ribaltare la situazione e limitare le persecuzioni in atto verso gli anarchici, pervenedo, se non alla verit\u00e0 in ambito giuridico, quantomeno alla matrice storica della strage che non era per nulla anarchica.\nLa militanza di Umberto Marzocchi prosegue senza soste e l'ultimo arresto lo subisce in Spagna all'et\u00e0 di 77 anni, viene preso in una riunione clandestina di ristrutturazione dell'anarchismo spagnolo. La sua attivit\u00e0 nel contempo si indirizza verso l'ala pacifista dando vita assieme allo scrittore Carlo Cassola la Lega per il Disarmo Unilaterale dell'Italia.\nScompare nel 1986 all'et\u00e0 di 86 anni."}
{"id": "1097386", "revid": "131011", "url": "https://it.wikipedia.org/wiki?curid=1097386", "title": "Le prime apparizioni dei personaggi (Timely Comics)", "text": ""}
{"id": "1097387", "revid": "1543377", "url": "https://it.wikipedia.org/wiki?curid=1097387", "title": "Brachininae", "text": "Brachininae \u00e8 una sottofamiglia di insetti della famiglia dei Carabidae (ordine Coleoptera Adephaga), comunemente noti come coleotteri bombardieri. Il nome comune si deve al loro particolare meccanismo di difesa: infatti se disturbati espellono in modo esplosivo un miscuglio di sostanze irritanti, prodotte da speciali ghiandole addominali.\nMeccanismo di difesa.\nAlcune cellule secernono idrochinone e perossido di idrogeno (e forse altre sostanze, a seconda delle specie), che vengono immagazzinate in un bacino. Questo comunica attraverso una valva controllata da un muscolo con la camera di reazione, le cui pareti sono particolarmente spesse. Tali pareti sono foderate di cellule che producono catalasi e perossidasi.\nQuando il contenuto del bacino \u00e8 riversato nella camera di reazione, le catalasi e le perossidasi degradano rapidamente il perossido di idrogeno e catalizzano l'ossidazione degli idrochinoni in p-chinoni. Tali reazioni producono ossigeno libero e genera abbastanza calore per portare la soluzione al punto di ebollizione ed a vaporizzare circa un quinto di essa. Sotto la pressione dei gas rilasciati, la valva si apre e le sostanze vengono espulse in modo esplosivo attraverso delle fessure nell'addome. Ciascuno spruzzo consiste in 70 pulsazioni molto rapide, causando un suono simile ad un palloncino bucato.\nLo spruzzo pu\u00f2 essere puntato con precisione in ogni direzione, anche in avanti sopra la schiena: questo \u00e8 possibile facendo rimbalzare lo spray su un paio di deflettori scheletrici uscenti dall'estremit\u00e0 dell'addome al momento dell'eiezione. Questo sistema allontana efficacemente i predatori, causando spesso cecit\u00e0 o morte, e pu\u00f2 essere doloroso per la pelle umana.\nQuesto sistema di eiezione \u00e8 stato paragonato a quello della propulsione a getto delle V-1 tedesche della II guerra mondiale. Inoltre, il fenomeno \u00e8 indicativo dell'effetto Coand\u0103, ampiamente verificato in ingegneria e responsabile della tendenza dei liquidi nel percorrere un percorso curvilineo, seguendo la parte anteriore del contenitore, quando viene versato.\nAlcuni ragni riescono a superare questo meccanismo di difesa dell'insetto.\nTassonomia.\nLa sottofamiglia comprende i seguenti generi:\nL'esperienza di Darwin.\nDurante la sua formazione alla Universit\u00e0 di Cambridge, Charles Darwin partecip\u00f2 ad una competizione nazionale di raccolta di coleotteri. Una volta, nel 1828 strapp\u00f2 la corteccia da un albero morto e prese un raro coleottero in ciascuna mano, quindi ne vide un altro appartenente ad una nuova specie. Secondo il costume di un raccoglitore di uova, pass\u00f2 il coleottero dalla sua mano destra alla bocca e afferr\u00f2 l'altro con la mano libera. Il coleottero che aveva portato alla bocca, probabilmente un coleottero bombardiere, \"emise un fluido intensamente acre, che bruci\u00f2 la [sua] lingua\", obbligandolo a sputarlo; perse il coleottero come pure il terzo.\nControversia: \"Disegno intelligente\".\nI coleotteri bombardieri si sono recentemente imposti all'attenzione pubblica a causa di varie argomentazioni esplicitate da sostenitori del creazionismo, in particolare nel libro per bambini \"Bomby the Bombardier Beetle\". In esso si sostiene che il progetto interno dei coleotteri \u00e8 un esempio di complessit\u00e0 irriducibile, affermando che i vari componenti necessari a formare il sistema non sembrano produrre benefici in se stessi e che l'intero complesso deve essere stato creato in una volta. Il testo adduce quindi il coleottero come prodotto di un disegno intelligente.\nIn risposta, il TalkOrigins Archive e il National Center for Science Education hanno affermato che le varie rivendicazioni dei creazionisti erano basate su cattiva comprensione e interpretazione della ricerca e che l'arma chimica avrebbe potuto rapidamente evolversi da numerosi possibili sequenze di alterazioni minori da organismi precedenti, e meno nocivi. Essi considerano pertanto che questo coleottero si sia sviluppato da altre specie come prodotto dell'evoluzione attraverso la selezione naturale.\nLa medesima posizione \u00e8 espressa da Richard Dawkins, il quale descrive dettagliatamente i meccanismi dell'Evoluzione secondo il modello neodarwinista: tra i numerosi esempi a sostegno delle sue tesi cita proprio il Brachino bombardiere, descrivendone una possibile evoluzione graduale."}
{"id": "1097388", "revid": "767487", "url": "https://it.wikipedia.org/wiki?curid=1097388", "title": "OK Go", "text": "Gli OK Go sono un gruppo alternative rock statunitense nato nel 1998 a Chicago, fortemente influenzato da band come Fugazi, Clash, Buzzcocks e Ramones. Sono noti soprattutto per i loro bizzarri e curatissimi videoclip.\nStoria del gruppo.\nLa band si forma nel 1998 a Chicago: all'inizio ci sono il chitarrista Andrew Duncan, il bassista Tim Nordwind e il batterista Dan Konopka. Poi Damian Kulash (voce e chitarra) si trasferisce da Washington a Chicago e qui incontra i tre futuri compagni di band. Alla fine dell'anno nascono gli OK Go. Nonostante avessero inciso solo poche demo, la band riscuote successo in piccoli concerti e canzoni e in breve tempo, grandi major iniziano a disputarsi la band.\nAgli inizi del 2002, la band realizza due EP che riscuotono successo tra il pubblico e nell'estate dell'anno stesso esce il loro disco omonimo d'esordio, edito dalla Capitol, e il singolo \"Get Over It\" scala le classifiche statunitensi ed europee. Ma il loro successo in Europa, dilagher\u00e0 con l'uscita di \"Oh No\" nell'agosto del 2005 (in Italia nel marzo 2006), e la loro fama pure con una serie di concerti in tutta Europa e videoclip stravaganti, capolavori di semplicit\u00e0 realizzati con pochissimo denaro (\"A Million Ways\" dove loro semplicemente ballano una coreografia a tempo di musica, \u00e8 stato realizzato nel cortiletto dietro casa del leader della band Damian Kulash con appena 10 dollari). L'uscita di \"Oh No\" ha sancito l'uscita dalla band del chitarrista Andrew Duncan, sostituito da Andy Ross.\nA gennaio 2010 \u00e8 uscito \"Of The Blue Colour Of The Sky\" prodotto da Dave Fridmann. Il primo singolo estratto da tale album porta il titolo di \"WTF?\".\nA fine 2013 viene annunciato il nuovo disco, intitolato \"Hungry Ghost, \"uscito il 17 ottobre 2014. Il primo singolo estratto \u00e8 \"The Writing's on the Wall\", il cui video musicale \u00e8 interamente realizzato utilizzando illusioni ottiche."}
{"id": "1097399", "revid": "22475", "url": "https://it.wikipedia.org/wiki?curid=1097399", "title": "Police Quest", "text": "Police Quest \u00e8 una serie di avventure grafiche prodotte e sviluppate da Sierra On-Line tra il 1987 e il 1993. La serie originale \u00e8 formata da tre avventure grafiche sviluppate dal poliziotto Jim Walles, il quarto titolo \u00e8 stato sviluppato da Daryl F. Gates. In seguito vennero sviluppati due titoli che per usando il titolo \"Police Quest\" utilizzano anche il titolo \"SWAT\". Questi sono due videogiochi strategici in tempo reale e vengono inseriti anche nella serie \"SWAT\" dato che sono considerati il punto di congiunzione tra le due serie."}
{"id": "1097403", "revid": "155634", "url": "https://it.wikipedia.org/wiki?curid=1097403", "title": "Football Club Internazionale Milano 1988-1989", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1988-1989.\nStagione.\nL'insorgere di attriti tra Giovanni Trapattoni e Alessandro Altobelli provoc\u00f2 il passaggio del centravanti alla Juventus, dopo oltre un decennio in nerazzurro. Con i gradi di capitano rilevati da Giuseppe Baresi, l'organico si arricch\u00ec tramite i tedeschi Brehme e Matth\u00e4us: vennero invece ceduti Passarella e Scifo. Con Berti e Bianchi aggiuntisi al centrocampo, per l'attacco fu ingaggiato l'algerino Rabah Madjer: un infortunio pregresso ne ostacol\u00f2 tuttavia il tesseramento, con l'argentino Ram\u00f3n D\u00edaz chiamato in sostituzione.\nA difesa dei pali era schierato Zenga, con Bergomi e Brehme terzini: lo \u00abZio\u00bb collaborava con il centrale difensivo Ferri in marcatura, mentre l'apporto del tedesco risult\u00f2 fondamentale all'azione offensiva. Nel ruolo di libero agiva Mandorlini, con la retroguardia che poteva inoltre contare su Baresi; al regista Matteoli erano affiancati Berti e Matth\u00e4us, con l'ala Bianchi in appoggio alle punte Serena e D\u00edaz. Tra i rincalzi figuravano Malgioglio, Verdelli, Rivolta, Fanna e Morello.\nIn Coppa Italia i nerazzurri accedettero al secondo turno, venendo per\u00f2 eliminati dalla Fiorentina. A scongiurare una possibile rottura tra tecnico e spogliatoio, ascrivibile ai deludenti risultati, furono tuttavia i consigli di Matth\u00e4us al presidente Pellegrini; sul versante agonistico l'Inter conobbe immediato riscatto portandosi in vetta al campionato sin dai primi turni, pur a fronte di un contesto tragico che vide la morte del tifoso ascolano Nazzareno Filippini a seguito di un'aggressione dei supporter meneghini. In ambito sportivo, da segnalare invece una vittoria contro il Cesena firmata dalla rete di Matteoli dopo appena 9\". La squadra partecip\u00f2 inoltre alla Coppa UEFA, arrendendosi al Bayern Monaco negli ottavi di finale: dopo una storica affermazione in Germania \u2014 cui concorse peraltro un celebre gol di Berti \u2014 i nerazzurri caddero a San Siro in 7' abbandonando il torneo.\nLa \"Beneamata\" consolid\u00f2 il primato in campionato grazie anche al successo nella stracittadina dell'11 dicembre 1988, con un gol realizzato da Serena in tuffo. Bench\u00e9 sconfitta a Firenze nell'ultimo turno del girone di andata, la compagine lombarda incamer\u00f2 il titolo d'inverno con un punto di margine sul Napoli di Maradona. A tingere definitivamente di nerazzurro la stagione contribu\u00ec l'avvio della fase di ritorno, con Trapattoni che inanell\u00f2 una serie di 8 vittorie consecutive eguagliando i record stabiliti da Cargnelli e Herrera nei tornei 1939-40 e 1964-65. A fruttare un vantaggio di 7 punti nei confronti dei campani concorse anche il 6-0 sul campo del Bologna, circostanza corrispondente alla pi\u00f9 ampia affermazione esterna del club (statistica poi migliorata nel 2013).\nA conferire matematicamente il titolo ai nerazzurri risult\u00f2 proprio lo scontro diretto con i partenopei, battuti per 2-1 a Milano il 28 maggio 1989. Assicuratasi il tricolore con 4 giornate di anticipo, la squadra sub\u00ec la seconda sconfitta del campionato in casa del Torino, terminando alla quota di 58 punti in classifica sui 68 disponibili: il ritardo accumulato dal Napoli secondo in classifica, fu pari a 11 lunghezze. In aggiunta al punteggio \u2014 record assoluto per tornei con 18 partecipanti e 2 punti a vittoria \u2014 l'Inter risult\u00f2 primatista anche in fatto di gol realizzati e sub\u00ecti, posizionando peraltro Serena in vetta ai marcatori con 22 centri. Il primo successo colto da Trapattoni in panchina corrispose al 13\u00ba titolo nazionale della \"Beneamata\", giunto a 9 anni dal precedente di Bersellini.\nMaglie e sponsor.\nLo sponsor tecnico per la stagione 1988-1989 fu Uhlsport, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\nStatistiche di squadra.\n\"Statistiche aggiornate al 25 giugno 1989\".\nStatistiche dei giocatori.\nDi seguito le statistiche relative ai giocatori."}
{"id": "1097408", "revid": "22416", "url": "https://it.wikipedia.org/wiki?curid=1097408", "title": "Sadali", "text": "Sadali (\"S\u00e0dili\" in sardo) \u00e8 un comune italiano di 918 abitanti della provincia del Sud Sardegna, nella subregione storica della Barbagia di Se\u00f9lo.\nIl comune fa parte della XIII Comunit\u00e0 Montana Sarcidano-Barbagia di Se\u00f9lo.\nGeografia fisica.\nTerritorio.\nIl territorio di Sadali ha un'estensione di 4988 ettari, confina a nord con il comune di Seulo, a ovest con Villanovatulo, a est con Seui e sud con Esterzili e Nurri. Il nucleo centrale del territorio \u00e8 costituito da un vasto altopiano dolomitico-carbonatico in cui \u00e8 presente un intenso carsismo. \nL'altopiano ha una quota media di circa 750\u2013800\u00a0m.s.l.m., serbatoio naturale delle falde acquifere che alimentano numerose sorgenti e le suggestive cascate del territorio. L'altopiano presenta un aspetto brullo e povero di vegetazione esclusi alcuni tratti in cui sono presenti i resti di un'antica foresta secolare che prima ricopriva l'intero \u201ctacco\u201d e che oggi \u00e8 presente solo lungo le valli che lo contornano. Le essenze arboree che costituiscono le foreste sono principalmente lecci, sughere, roverelle e sporadici esemplari di tasso, agrifoglio e acero, mentre il sottobosco \u00e8 costituito da ginepro, corbezzolo, lentisco, fillirea, erica, rosmarino, cisto che nel loro insieme costituiscono la tipica macchia mediterranea. Oltre alle numerose sorgenti e ai torrenti il territorio di Sadali \u00e8 ricco di grotte che durante la primavera e l'estate sono meta di numerose comitive di turisti.\nInoltre nel territorio sono presenti numerose testimonianze archeologiche della cultura del neolitico superiore della civilt\u00e0 nuragica fino alle testimonianze della civilt\u00e0 punica e romana.\nConformazione geologica.\nLa geologia del territorio di Sadali \u00e8 caratterizzata principalmente dai potenti depositi carbonatico dolomitici del Mesozoico che poggiano sulle metamorfiti di basso grado del paleozoico. L'evoluzione geologica e la successione stratigrafica, dal basso verso l'alto \u00e8 la seguente:\nBasamento paleozoico.\nCostituito da metamorfiti di basso grado, piegate durante l'orogenesi ercinica, in cui si riconoscono localmente parti delle successioni stratigrafiche paleozoiche. In particolare si osservano alternanze di livelli irregolari da metrici a decimetrici di metarenarie, quarzose, micacee, filladi e metavulcaniti, inoltre sono presenti livelli carbonatici e liditici riferibili al Siluro-Devonico. A causa della complessa deformazione ercinica e dell'impilamento tettonico lo spessore della successione non \u00e8 valutabile, in alcuni tratti presumibilmente poteva essere dell'ordine di 1000\u20132000\u00a0m. L'et\u00e0 di questa successione \u00e8 attribuita per affinit\u00e0 al Cambriano-Ordoviciano superiore e subordinatamente al Devoniano-Carbonifero inferiore. Il piegamento di questi depositi \u00e8 riferibile all'orogenesi Ercinica (Carbonifero inferiore). Il paleozoico affiorante nel territorio di Sadali fa parte della zona a falde esterne e interne dell'impilamento orogenetico Varisico in cui sono presenti numerose faglie e pieghe. Spesso sopra il basamento \u00e8 presente un crostone limonitico derivato dall'alterazione di un paleosuolo lateritico formatosi probabilmente nel Permiano. Questa superficie rappresenta una superficie di peneplanazione dell'orogene.\nSuccessione mesozoica.\nImmediatamente sopra la superficie suborizzontale di peneplanazione post-Ercinica, giace la successione mesozoica costituita dai conglomerati iniziali di una trasgressione marina attribuibile al Giurassico (Dogger) di spessore variabile, seguiti con giacitura pressoch\u00e9 orizzontale da arenarie e conglomerati associati a lenti lacustri di argille carboniose depositatisi in ambiente sia deltizio che continentale, con spessori anche decametrici. La sovrastante copertura calcareo-dolomitica \u00e8 costituita da sedimenti di piattaforma che presenta spessori variabili che vanno dai 30 ai 100 metri. La parte sommitale \u00e8 attribuita al Malm inferiore, la quale \u00e8 costituita principalmente da dolomie sterili, prive di fossili, mentre quella inferiore consta di calcari fossiliferi contenenti resti di Brachiopodi, Bivalvi, Lamellibranchi, Echinidi, Gasteropodi e Ostracodi. La successione carbonatica mesozoica \u00e8 ampiamente fratturata e interessata da un diffuso carsismo che d\u00e0 luogo a grotte, inghiottitoi e doline. La successione \u00e8 riferibile al periodo corrispondente al Dogger-Malm e in particolare al Bathoniano (164-160 Ma) e all'Oxfordiano-Kimmeridgiano (154-141 Ma).\nOrografia.\nIl territorio di Sadali \u00e8 caratterizzato da molteplici agenti morfogenetici e da condizionamenti geologico-strutturali che hanno modellato il paesaggio nel corso del tempo. La natura litologica e giacitura delle successioni presenti hanno influenzato le forme attuali, come la loro erosione differenziale come le morfostrutture dei \u201ctacchi\u201d, che \u00e8 l'aspetto principale del paesaggio sadalese. Pi\u00f9 in dettaglio si tratta di una successione dolomitico-carbonatica di spessore variabile intorno ai 100 metri che si eleva ad una quota media di circa 750\u2013800\u00a0m.s.l.m. con punti nella parte nord-orientale che sfiorano 850\u00a0m.l.s. I margini dei tacchi mostrano pareti rocciose subverticali alte intorno ai 50 metri, lungo i margini del tacco scorrono numerosi fiumi e torrenti che hanno eroso la successione paleozoica litologicamente meno permeabile dei calcari. Infatti i tacchi si comportano come dei corpi rigidi difficilmente deformabili dalla tettonica, solitamente tendono a fratturarsi ove l'acqua s'infiltra con facilit\u00e0, mentre le metamorfiti silicoclastiche sono soggette all'erosione lineare dei corsi d'acqua. A Est del territorio di Sadali si osserva una faglia presumibilmente alpina, che abbassa il tacco di 200 metri circa rispetto al blocco dei Tonneri che si ergono al di sopra del tacco di Sadali. Numerose sono le sorgenti che si trovano alla base dei tacchi al contatto con i depositi paleozoici e le cascate come le foreste che rivestono i versanti delle valli del basamento che nel loro insieme costituiscono un patrimonio di rara bellezza.\nIdrografia.\nIl tacco di Sadali essendo di origine calcarea \u00e8 interessato dal fenomeno del carsismo. La successione carbonatica \u00e8 fortemente caratterizzata da una serie di fratture e diaclasi all'interno delle quali si infiltra l'acqua piovana che alimenta le falde acquifere sottostanti. Spesso il basamento ercinico ove poggia la successione carbonatica \u00e8 impermeabile, questo delimita l'accumulo dell'acqua nel bacino idrogeologico che alimenta numerose sorgenti perenni. Nel fondovalle scorre il \"rio de Sadali\" che poi si trasforma nel rio Noluttu, entrambi alimentati dalle numerosi sorgenti presenti nel territorio. Il rio Noluttu si immette nel lago Basso del Flumendosa.\nStoria.\nAbitato sin dal periodo prenuragico e nuragico per la presenza nel territorio di alcune domus de janas e di alcuni nuraghi, il territorio di Sadali registra la successiva presenza della civilt\u00e0 romana. Nel medioevo appartenne fino al 1258 al giudicato di Cagliari e fece parte della curatoria di Seulo. Alla caduta del giudicato pass\u00f2 per breve tempo al giudicato di Gallura e in seguito sotto il diretto controllo della repubblica di Pisa.\nConquistata dagli aragonesi nel 1324, Sadali fu affidata a diverse famiglie di feudatari tra cui i Carroz.\nNel 1604 fu incorporato nel ducato di Mandas, feudo prima dei Maza e poi dei Tellez-Giron di Alcantara, ai quali fu riscattato nel 1839 con la soppressione del sistema feudale.\nCon Legge Regionale n. 10 del 13 ottobre 2003 il comune pass\u00f2 dalla provincia di Nuoro a quella di Cagliari, di cui fece parte fino alla successiva riforma del 2016.\nSimboli.\nLo stemma del Comune di Sadali \u00e8 stato concesso con decreto del presidente della Repubblica del 25 maggio 2005.\nSociet\u00e0.\nLingue e dialetti.\nLa variante del sardo parlata a Sadali \u00e8 il campidanese barbaricino meridionale.\nCultura.\nEventi.\nIl paese ha un'importante sagra che si svolge ogni prima settimana di agosto ed \u00e8 dedicata uno dei suoi piatti tipici ovvero i Culurgionis. Si tratta di una pasta fatta in casa, una sorta di agnolotto con ripieno di patate, mentuccia, cas'e vita, pecorino. La sagra dei Culurgionis di Sadali celebra l'annata agraria ma anche l'estate. Ogni anno la sagra dei Culurgionis si propone con un programma sempre pi\u00f9 ricco con due momenti di degustazione, non solo della pasta, e con balli e musiche tipici della Sardegna.\nInfrastrutture e trasporti.\nFerrovie.\nIl paese \u00e8 attraversato dalla ferrovia Mandas-Arbatax dell'ARST, che tuttavia \u00e8 in uso dal 1997 per soli scopi turistici legati al servizio Trenino Verde. Nel territorio comunale sono presenti due stazioni: la prima \u00e8 quella di Sadali-Seulo, posta alla periferia ovest dell'abitato; ad essa si aggiunge la stazione di Esterzili, realizzata per servire l'omonimo comune ma compresa all'interno dei confini di quello sadalese. Entrambi gli scali sono attivi principalmente d'estate e nei mesi ad essa immediatamente antecedenti e successivi.\nSport.\nCalcio.\nLa principale squadra di calcio del paese \u00e8 l'\"A.S.D. Sadali 1975\" che milita nel girone B sardo di promozione \u00c8 nata nel 1975. I colori sociali sono il blu ed il bianco."}
{"id": "1097409", "revid": "339392", "url": "https://it.wikipedia.org/wiki?curid=1097409", "title": "M101 howitzer", "text": ""}
{"id": "1097414", "revid": "6923", "url": "https://it.wikipedia.org/wiki?curid=1097414", "title": "Treppiede", "text": "Un treppiede (o tripode) \u00e8 un supporto o stativo costituito da tre aste unite per un vertice a formare il profilo di un tetraedro, realizzato in materiale metallico, plastico, o composito, che consente di dare stabilit\u00e0 e controllo del posizionamento in situazioni diverse e su piani anche sconnessi ad un determinato oggetto; tipico \u00e8 l'utilizzo in cinematografia e fotografia dove, per dare maggior stabilit\u00e0 alla macchina da presa o all'apparecchio fotografico, lo stesso viene fissato su un treppiede; in questo modo vengono evitate vibrazioni e scossoni che produrrebbero effetti indesiderati.\nStoria.\nIntorno al 1903, grazie ad un'intuizione dell'artista scenografo Mariano Fortuny, il treppiede della macchina fotografica venne riconvertito come supporto per la realizzazione della lampada Fortuny. Questa riconversione consent\u00ec una maggiore orientabilit\u00e0 della luce.\nNell'ambito delle armi da fuoco, il treppiede, per ragioni di peso e stabilit\u00e0 dell'arma svolge la stessa funzione.\nEsistono anche supporti a un'asta (monopiedi spesso usati in foto e cinematografia), a due aste, (bipiedi, spesso usati nelle armi da fuoco individuali) e altri stativi a pi\u00f9 gambe (spesso quattro).\nAltri treppiedi vengono usati in svariati campi, ad esempio nella stabilizzazione di strumenti scientifici e strumenti di rilevamento (tra cui telescopi amatoriali e teodoliti).\nPrincipio.\nIl principio fisico su cui si basa il treppiede \u00e8 legato alla statica di un corpo tridimensionale: la stabilit\u00e0 viene garantita all'interno di un intervallo di forze esterne agenti definite, quando il baricentro dell'oggetto in questione cade all'interno della propria proiezione ortogonale sul piano su cui poggia. In particolare, aumentando l'area di proiezione il margine entro cui l'oggetto risulta essere stabile \u00e8 incrementato.\nComponenti.\nIl treppiede, deve permettere, se sostenente un'apparecchiatura che necessita il puntamento, dei movimenti su uno o pi\u00f9 assi, e per questo scopo deve essere dotato di una testa. I movimenti, brandeggio, basculamento ed elevazione per quello che riguarda un movimento altazimutale, o altri (esempi sono i movimenti equatoriali di alcuni telescopi), vengono appunto svolti dalla testa, in campo di tecniche telescopiche denominata montatura. Oltre ai movimenti sugli assi, le teste possono possedere possibilit\u00e0 di altri movimenti, per esempio di traslazione, o funzioni ammortizzanti, ed altre ancora."}
{"id": "1097418", "revid": "125887486", "url": "https://it.wikipedia.org/wiki?curid=1097418", "title": "Alicarnasso", "text": "Alicarnasso (in greco antico: \"\u1f09\u03bb\u03b9\u03ba\u03b1\u03c1\u03bd\u1fb1\u03c3\u03c3\u03cc\u03c2\") era una citt\u00e0-stato greca situata nel territorio in cui oggi sorge il distretto di Bodrum (Turchia); su una collina al suo interno si trovava il mausoleo di Alicarnasso, considerato una delle sette meraviglie del mondo. \nAlicarnasso era situata sulla costa sud-occidentale della Caria, in Asia Minore, in un luogo pittoresco e strategico del golfo di Coo; originariamente occupava solo la piccola isola di Zefiria vicina alla spiaggia, ora dominata dal grande castello di San Pietro, ma successivamente si estese fino ad incorporare Salmace.\nPatria del filosofo Dionigi e dello storico Erodoto, Alicarnasso fu una colonia della citt\u00e0 di Trezene e nel VI secolo a.C. fece parte dell'esapoli dorica, da cui venne espulsa quando un suo cittadino, Agasicle, port\u00f2 via un tripode raffigurante Apollo Tropio; dopo essere stata saccheggiata da Alessandro Magno rest\u00f2 sotto l'orbita tolemaica, ma in seguito alla pace di Apamea divenne una citt\u00e0-stato libera da ogni egemonia straniera.\nTra i pochi monumenti recuperati dagli archeologi moderni spicca la porta di Myndos, mentre non sono stati ancora localizzati i templi dedicati ad Ares e Afrodite."}
{"id": "1097423", "revid": "767487", "url": "https://it.wikipedia.org/wiki?curid=1097423", "title": "Wilson Phillips", "text": "Le Wilson Phillips sono un gruppo musicale femminile californiano formato dalle sorelle Carnie (Bel Air (California), 29 aprile 1968) e Wendy Wilson (Los Angeles, 16 ottobre 1969) con Chynna Phillips (Los Angeles, 12 febbraio 1968). Con il solo album di debutto, \"Wilson Phillips\" (1990), sono immediatamente diventate un trio d'interpreti apprezzato da pubblico e critica, con nomination ai Grammy e agli American Music Awards. Tutte le ragazze provengono da famiglie d'arte, le sorelle Wilson sono le figlie di Brian Wilson dei Beach Boys, mentre Chynna \u00e8 figlia di John e Michelle Phillips dei Mamas and Papas.\nCarriera.\nGli inizi.\nCarnie e Wendy, amiche d'infanzia di Chynna, cresciute nella musica hanno da prestissimo imparato a comporre melodie e a scrivere testi musicali. Crescendo cominciano ad appassionarsi alla loro musica che crea ben presto un'armonia vocalmente originale. Nel 1989 il produttore Glen Ballard s'interessa al trio e riesce a far firmare alle ragazze un contratto discografico con la SBK Records, una divisione della EMI Music.\nLa prima canzone che viene prodotta per il disco di debutto \u00e8 \"Release Me\", dove la parte principale cantata \u00e8 di Carnie ma viene in seguito valutato di non usare come primo singolo una ballata. A questo punto la scelta cade su \"Hold On\", una canzone interpretata da Chynna decisamente pop che viene accolta con successo dal pubblico per la sua freschezza arrivando al numero 1 della classifica statunitense. Sempre nel 1990 esce anche il disco d'esordio, \"Wilson Phillips\" che vender\u00e0 circa 10 milioni di copie grazie anche ai quattro singoli successivi: \"Release Me\" scelta come secondo singolo e altra numero 1, \"Impulsive\" interpretata principalmente da Wendy, l'ennesima numero 1 \"You're In Love\" e \"The Dream is Still Alive\" che viene pubblicata nel 1991. Il gruppo, che debutta con successo anche in Europa e Giappone, intraprende un tour promozionale che diventa un successo.\n\"Shadows and Light\".\nNella primavera del 1992 arriva alle radio americane il singolo \"You Won't See Me Cry\", che segna una svolta nel gruppo femminile. Con il video, girato da un giovanissimo Michael Bay, \u00e8 pi\u00f9 evidente l'evoluzione delle ragazze che vogliono prendere le distanze dalla loro immagine \"west coast acqua e sapone\" dell'esordio diventando sexy e pi\u00f9 mature. Ancora con Glen Ballard pubblicano poche settimane dopo il secondo album intitolato \"Shadows and Light\". Il disco seppur pi\u00f9 elaborato e completo non convince i fan del trio e anche dopo la pubblicazione del secondo singolo \"Give It Up\", pi\u00f9 vicino alla musicalit\u00e0 del primo album, non diventa un successo. Alla fine dell'anno Chynna annuncia il desiderio di dedicarsi ad un progetto solista e il gruppo si scioglie. Il loro ultimo singolo \u00e8 la struggente ballata \"Flesh and Blood\", dedicata al padre di Carnie e Wendy.\nProgetti solisti.\nSe alla fine del 1993 Carnie e Wendy Wilson realizzano \"Hey Santa!\", un album di canzoni natalizie, nel 1995 Chynna Phillips pubblica il disco \"Naked and Sacred\" sempre con la collaborazione di Glen Ballard. Sempre Chynna successivamente si sposa con l'attore William Baldwin, mentre Carnie e Wendy mandano alle stampe l'album \"The Wilsons\" nel 1997. Tutti questi progetti escono solo per il mercato americano e con minor fortuna dei dischi precedenti. Carnie affianca a quella di cantante anche la carriera di conduttrice televisiva presentando un talk show e in seguito sottoponendosi ad un'operazione per perdere peso. L'intervento andr\u00e0 a buon fine trasformando completamente il suo fisico. Racconter\u00e0 il percorso anche in un libro, best seller in America, intitolato \"Gut Feelings: From Fear And Despair To Health And Hope\".\n\"Greatest Hits\" e riunione.\nNel 2000 viene pubblicato a 10 anni di distanza dal debutto una raccolta celebrativa intitolata semplicemente \"Greatest Hits\" che comprende la canzone \"Daniel\", cover di Elton John tratta dal disco tributo \"Two Rooms\", uscito nel 1991 per la Polydor Records. Il 29 marzo 2001 tutte e tre si riuniscono nel Radio City Music Hall di New York per cantare la canzone dei Beach Boys \"You're So Good To Me\" nello spettacolo di tributo a Brian Wilson. Nel 2004 il gruppo si riunisce e pubblica il disco di cover \"California\", preceduto dal singolo \"Go Your Own Way\" originariamente dei Fleetwood Mac. Il disco non si avvale di un'adeguata promozione e non viene stampato fuori dagli Stati Uniti. Nel 2006, in seguito alla sua gravidanza, Carnie pubblica un disco per i beb\u00e8 dal titolo \"A Mother's Gift: Lullabies from the Heart\", mentre alla fine del 2007 manda alle stampe un nuovo album natalizio dal titolo \"Christmas with Carnie\". Nel 2010, dopo un tour estivo per celebrare i 20 anni dalla pubblicazione del primo album, il trio si riunisce per pubblicare un disco natalizio dal titolo \"Christmas in Harmony\"."}
{"id": "1097427", "revid": "339392", "url": "https://it.wikipedia.org/wiki?curid=1097427", "title": "M3 antitank gun", "text": ""}
{"id": "1097437", "revid": "71155", "url": "https://it.wikipedia.org/wiki?curid=1097437", "title": "Wilson phillips", "text": ""}
{"id": "1097439", "revid": "125860342", "url": "https://it.wikipedia.org/wiki?curid=1097439", "title": "Blue Sky Studios", "text": " \nBlue Sky Studios \u00e8 stata una casa di produzione cinematografica statunitense, specializzata nella realizzazione di film e cortometraggi d'animazione in grafica computerizzata (CGI). Era una filiale della 20th Century Animation, a sua volta una divisione di The Walt Disney Studios.\nFondata nel 1987 da Chris Wedge, Michale Ferraro, Carl Ludwig, Allison Brown, David Brown e Eugene Troubeztkoy a Greenwich (Connecticut), era famosa per aver prodotto film come \"L'era glaciale\" e \"Rio\". \nOccasionalmente, si occupava anche di integrare effetti speciali digitali nei film live-action.\nNel 2019, viene acquisita (tramite la 21st Century Fox) dalla The Walt Disney Company, che effettua un cambio di gestione finanziario/creativo. \nIl 9 febbraio 2021, a causa di insostenibilit\u00e0 finanziaria, la Disney ha annunciato la chiusura definitiva nell'aprile dello stesso anno.\nStoria.\nI \"Blue Sky Studios\" furono fondati nel febbraio 1987 da Chris Wedge, Michael Ferraro, Carl Ludwig, Alison Brown, David Brown ed Eugene Troubetzkoy dopo che la societ\u00e0 tecnologia per cui lavoravano chiuse i battenti. I primi clienti di Blue Sky includevano Bell Atlantic, Rayovac, Gillette e Braun, e la casa ha creato gli insetti animati per il film \"Joe's Apartment\" di MTV del 1996. \nNell'agosto 1997, la societ\u00e0 VFX della 20th Century Fox, VIFX, acquis\u00ec una quota di maggioranza in Blue Sky e lo studio animato inizi\u00f2 a lavorare sui personaggi, tra gli altri, di Alien Resurrection, Fight Club e . \nNel 1998 produsse un primo cortometraggio animato chiamato Bunny, diretto da Wedge, che gli fece vincere l'Oscar al miglior cortometraggio d'animazione; questo fece entrare Blue Sky nel mondo della produzione di lungometraggi di animazione.\nNel 2002 usc\u00ec il primo lungometraggio d'animazione della Blue Sky: L'era glaciale, che ricevette un ottimo riscontro da parte della critica e dal pubblico, e una nomination al miglior film d'animazione alla 75\u00b0 cerimonia degli Oscar.\nNel 2017, il film \"Ferdinand\", diretto da Carlos Saldanha, ha ricevuto una nomination per l'Oscar al miglior film d'animazione.\nIl 20 marzo 2019 la The Walt Disney Company ha acquisito lo studio attraverso l'acquisto della 21st Century Fox.\nIl 9 febbraio 2021 Disney annuncia la chiusura, a partire dall'aprile successivo, di Blue Sky Studios. La biblioteca cinematografica e le propriet\u00e0 intellettuali dello studio saranno mantenute dalla Disney. L'adattamento cinematografico del webcomic \"Nimona\", originariamente previsto per il 14 gennaio 2022, \u00e8 stato cancellato a seguito della chiusura dello studio."}
{"id": "1097441", "revid": "767487", "url": "https://it.wikipedia.org/wiki?curid=1097441", "title": "Inflammable Material", "text": "Inflammable Material \u00e8 il primo album del gruppo punk rock Stiff Little Fingers, pubblicato nel 1979 da Rough Trade.\nTracce.\nEd anche un'intervista a Jake Burns di Alan Parker"}
{"id": "1097442", "revid": "767487", "url": "https://it.wikipedia.org/wiki?curid=1097442", "title": "Fear (gruppo musicale)", "text": "I Fear sono un gruppo punk rock statunitense formato nel 1977 a Los Angeles, California e capitanato da Lee Ving.\nStoria.\nPur venendo annoverati nella scena hardcore punk locale (nel 1981 compaiono difatti nel documentario \"cult \"di Penelope Spheeris, The Decline of Western Civilization), i Fear meritano un discorso a parte. Se infatti \u00e8 innegabile la matrice punk di base, il loro stile \u00e8 meglio comprensibile immaginando un aggiornamento del blues-rock sudista degli anni 70: i Fear ripresero quell'atteggiamento \"reazionario\" innestandolo su ritmi sincopati, chitarre sferraglianti e divagazioni free, anticipando generi come noise e crossover.\nQuesta immagine \"sporca\" fu amplificata da testi decisamente \"scorretti\", affrontati tuttavia in maniera ironica: il leader Lee Ving ha infatti confessato che non c'\u00e8 mai stato un attimo della sua vita in cui abbia coltivato ideologie di destra, e che l'unico fine delle sue canzoni era quello di \"provocare tutto e tutti\".\nLa loro fama \"violenta\" fu consacrata quando, dopo l'uscita del documentario della Spheeris e grazie alla sponsorizzazione dell'amico John Belushi, nel 1981 fecero una clamorosa apparizione al Saturday Night Live, accompagnati dal mosh di una ventina di membri della scena hardcore statunitense (tra cui Ian MacKaye dei Minor Threat, Harley Flanagan e John Joseph dei Cro-Mags e John Brannon dei Negative Approach) e dello stesso Belushi, che devastarono lo studio causando l'interruzione dello show e migliaia di dollari di danni.\nNonostante abbiano iniziato a suonare alla fine degli anni '70, dovranno aspettare il 1982 per veder pubblicato il loro primo, devastante disco: \"The Record\". Il 3 luglio 1983, si esibirono al concerto di protesta \"Rock Against Reagan\" al Lincoln Memorial di Washington, D.C. insieme a Dead Kennedys, MDC, Toxic Reasons, Crucifucks e altri.\nNel 1985 uscir\u00e0 un secondo lavoro, \"More Beer\", sorta di primo atto di un'improbabile trilogia dedicata alla loro bevanda preferita, proseguita poi nel 1995 con \"Have another Beer\" e nel 2001 con \"American Beer: \"tutti album che risentono dell'instabilit\u00e0 della formazione (per un breve periodo nella band milit\u00f2 anche un giovane Flea) e non riusciranno mai a ripetere la forza innovativa e dissacrante del folgorante esordio."}
{"id": "1097443", "revid": "119797104", "url": "https://it.wikipedia.org/wiki?curid=1097443", "title": "Parco naturale dell'Alta Val Sesia e dell'Alta Val Strona", "text": "Il parco naturale dell'Alta Val Sesia e dell'Alta Val Strona \u00e8 un'area naturale protetta che fu istituita nel 1979 ed \u00e8 situata in Valsesia, interessando le testate della Val Grande, della Val Sermenza, della Val d'Egua e della Val Mastallone. Questo parco naturale \u00e8 l'area naturale protetta pi\u00f9 alta d'Europa ed alcune sue localit\u00e0 sono sedi dell'Ecomuseo della Valsesia.\nStoria.\nIl parco \u00e8 stato istituito nel 1979 e successivamente ampliato nel 1985 con l'aggiunta dei territori della Val Mastallone, nei comuni di Fobello e Rimella.\nTerritorio.\nIl territorio del parco si estende su 6500 ettari, dalla quota di 900 m s.l.m. circa del fondovalle, fino ai 4559 m s.l.m. della punta Gnifetti, una delle pi\u00f9 alte vette del Monte Rosa.\nComprende:\nIl parco \u00e8 caratterizzato da una morfologia di tipo glaciale; infatti i ghiacciai, che hanno costituito per secoli l'elemento predominante della Valsesia, formano tutt'oggi uno straordinario e spettacolare fondale nel territorio di Alagna, influenzando, con la loro presenza, l'intero ecosistema del parco.\nFlora.\nPer la sua particolare estensione in alta quota, causa della presenza di aree microclimatiche assai differenti tra loro, il parco ospita una notevole variet\u00e0 di specie.\nNelle aree a pi\u00f9 alta quota, caratterizzate da un microclima prettamente alpino, si trovano popolamenti vegetali pionieri tipici delle aree rocciose (artemisia, genziana, sassifraghe, ecc.), delle aree moreniche e detritiche (androsace alpina, sassifraga solfina, ranuncolo dei ghiacciai, ecc.) e delle zone vallive nivali (veronica alpina, soldanella alpina, tussilagine delle Alpi, ecc.).\nA quota inferiore si incontrano aree con la tipica vegetazione del pascolo alpino (festuca varia e festuca di Haller, carice curva, ecc.), alternate a zone con vegetazione arbustiva (ontano verde, cespuglieti di rododendro e azalea nana).\nAncora pi\u00f9 in basso si trovano lariceti e boschi (larice), sempre pi\u00f9 fitti con il diminuire dell'altitudine, intervallati da ampi pascoli subalpini (avena dorata, bistorta, alchemilla, acetosa, trifoglio, ecc.).\nPunti d'interesse.\nIl territorio del parco \u00e8 collocato in un'area di colonizzazione walser, una popolazione di origine alemanna migrata in queste valli nel XIII secolo; i segni del popolamento walser sono evidenti nella caratteristica architettura in legno delle case, nei dialetti alto tedeschi, nelle antiche usanze e nei costumi tradizionali."}
{"id": "1097447", "revid": "869733", "url": "https://it.wikipedia.org/wiki?curid=1097447", "title": "Aardman Animations", "text": "La Aardman Animations, Ltd., conosciuta anche come Aardman Studios, \u00e8 uno studio di animazione britannico vincitore di pi\u00f9 premi Oscar con sede a Bristol, in Inghilterra. \u00c8 famosa per la sua animazione \"stop-motion\" denominata \"claymation\", in particolare per il suo duo di plastilina Wallace e Gromit.\nStoria.\n1972-1996.\nGli Aardman Studios sono stati fondati nel 1972 come un progetto a basso budget da Peter Lord e David Sproxton, dato che i due volevano produrre un film d'animazione. Lavorarono alla serie Vision On, realizzata dalla BBC per un pubblico formato da bambini sordi, fornendo delle sequenze animate. Crearono anche una sequenza animata chiamata \"Greeblies\" (1975) usando la claymation che li porto alla creazione di Morph, un semplice personaggio d'argilla. Nello stesso periodo Lord e Sproxton hanno il loro primo incontro con l'animazione adulta con i cortometraggi \"Down and Out\" e \"Confession of a Foyer Girl\". Le voci presenti nella serie Animated Conversations, serie BBC, erano vere conversazioni. L'Aardman ha anche fornito l'animazione per il video della pluripremiata canzone di Peter Gabriel \"Sledgehammer\". Ha prodotto pure il video musicale per la canzone \"My Baby Just Cares For Me\" di Nina Simone nel 1987.\nPi\u00f9 tardi producono una serie di cortometraggi per Channel 4 tra cui la serie \"Conversation Pieces\". Questi cinque corti furono creati con lo stesso metodo delle \"Animated Conversation\", ma in maniera pi\u00f9 sofisticata. Lord e Sproxton cominciarono ad assumere sempre pi\u00f9 animatori a questo punto. Tre dei nuovi arrivati fecero il loro debutto alla Aardman stando alla regia della serie Lip Synch. Tra i cinque cortometraggi in questione due sono stati diretti da Peter Lord, uno da Barry Purves, uno da Richard Goleszowski e uno da Nick Park. Il corto di Park, Creature Comforts, fu la prima produzione Aardam a vincere un Oscar. Park ha anche lavorato a numerosi corti del duo Wallace e Gromit, quali \"Una fantastica gita\" (1989), \"I pantaloni sbagliati\" (1993) e \"Una tosatura perfetta\" (1995), con questi ultimi due vincitori di un Academy Award.\n1997-2006.\nNel dicembre del 1997, la Aardman e la DreamWorks annunciarono la loro collaborazione per produrre e distribuire \"Galline in fuga\", il primo lungometraggio degli Aardman Studios, gi\u00e0 da un anno in pre-produzione. Il 27 ottobre 1999 Aardman e DreamWorks firmano un contratto di 250 milioni di dollari per realizzare altri quattro film le cui uscite si stimavano avvenire nei seguenti 12 anni. Assieme all'accordo venne annunciato anche il primo progetto intitolato \"La lepre e la tartaruga\". L'intento era quello di basarsi sull'omonima favola di Esopo e sarebbe stato diretto da Richard Goleszowski, il progetto fu interrotto due anni dopo a causa di problemi nel copione. Il 23 giugno del 2000, Galline in Fuga venne rilasciato e fu un grande successo sia di critica che di pubblico ricevendo un incasso mondiale di 224.8 milioni di dollari. Nel 2005, dopo dieci anni di assenza, Wallace e Gromit tornano in \"Wallace &amp; Gromit - La maledizione del coniglio mannaro\". A distanza di un anno esce \"Gi\u00f9 per il tubo\", il primo film targato Aardman a far uso totale di computer grafica.\n2007-Presente.\nNell'aprile del 2007 l'Aardman ha firmato con Sony Pictures Entertaiment un accordo di tre anni, rinnovato nel 2010, per finanziare, co-produrre e distribuire film. L'anno successivo, l'Aardman ha pubblicato un nuovo cortometraggio con Wallace e Gromit, chiamato \"Il mistero dei 12 fornai assassinati\". Il primo film realizzato in collaborazione con Sony \u00e8 stato un film in CGI intitolato \"Il figlio di Babbo Natale\", il primo lungometraggio Aardman in 3D. Nel 2012 esce \"Pirati! Briganti da strapazzo\", film che vede il ritorno della stop-motion e di Peter Lord alla regia dopo Galline in Fuga.\nNel 2008 Aardman si \u00e8 unita a Channel 4 e Lupus Film per creare un portale d'animazione chiamato 4mations. Nell'aprile del 2008 l'Aardman ha creato il suo canale ufficiale su YouTube nel quale \u00e8 presente la serie Interviste Mai Viste, la serie di Morph, Cracking Contraptions ed alcune clip dei film e dei corti del duo Wallace e Gromit. Dal dicembre 2008 ha anche iniziato a pubblicare vari giochi in Flash su Newgrounds, la maggior parte basati su \"Wallace &amp; Gromit\" e \"Shaun, vita da pecora\".\nNel 2015 la societ\u00e0 ha acquistato una grande quota dello studio d'animazione Nathan Love di New York, annunciando la fusione con un cortometraggio \"Introducing: Aardman Nathan Love\" il 25 settembre dello stesso anno. Prima del quarantesimo anniversario della Aardman, BBC One ha trasmesso un documentario televisivo di un'ora intitolato \"A Grand Night In: The Story of Aardman\", trasmesso per la prima volta nel dicembre 2015. Narrato da Julie Walters, questa retrospettiva include commenti dei fondatori, del personale dell'azienda e di numerosi amici, fan e colleghi tra cui Terry Gilliam, John Lasseter e Matt Groening.\nDal 29 giugno al 29 ottobre 2017 una mostra dal titolo \"Wallace &amp; Gromit and Friends\" \u00e8 presente all'Australian Centre for the Moving Image (ACMI). Un servizio su questa mostra \u00e8 stato realizzato dall'Australian ABC News Breakfast mercoled\u00ec 28 giugno, con un'intervista di 8 minuti con i produttori Peter Lord e David Sproxton. Un interessante dettaglio che \u00e8 stato scoperto \u00e8 il fatto che, nelle prime versioni, Gromit era stato ideato come un gatto ma in seguito Nick Park cambi\u00f2 il suo design in un cane che era chiaramente pi\u00f9 adatto come animale/compagno per Wallace. All'interno dell'articolo ABC New \u00e8 presente un'intervista video con Lord e Sproxton, che fornisce informazioni non solo su Wallace e Gromit, ma anche su \"Shaun, vita da pecora\" ed altre novit\u00e0.\nOrigine del nome.\nIl nome della societ\u00e0 \u00e8 tratto da uno dei suoi primi personaggi, un supereroe creato per Vision On nel 1972. A differenza delle famose produzione in claymation della societ\u00e0, quest'ultimo era realizzato in tecnica tradizionale. Il nome deriva dall'espressione olandese \"Aard man\", che significa \"uomo naturale\". Quando le due parole vengono unite, e diventano \"Aardman\", hanno un'assonanza con il termine inglese \"Earthman\". Tuttavia, il cofondatore David Sproxton ha affermato che il nome \u00e8 il risultato di non essere stati in grado di \"Trovare un'altra parola con pi\u00f9 di una A oltre a \"aardvark\"."}
{"id": "1097449", "revid": "38120", "url": "https://it.wikipedia.org/wiki?curid=1097449", "title": "Aardman Animation", "text": ""}
{"id": "1097453", "revid": "38120", "url": "https://it.wikipedia.org/wiki?curid=1097453", "title": "Aardman", "text": ""}
{"id": "1097454", "revid": "38120", "url": "https://it.wikipedia.org/wiki?curid=1097454", "title": "Blue Sky studios", "text": ""}
{"id": "1097456", "revid": "38120", "url": "https://it.wikipedia.org/wiki?curid=1097456", "title": "Blue sky studios", "text": ""}
{"id": "1097458", "revid": "287204", "url": "https://it.wikipedia.org/wiki?curid=1097458", "title": "Blue Sky", "text": ""}
{"id": "1097460", "revid": "1745361", "url": "https://it.wikipedia.org/wiki?curid=1097460", "title": "Crisotemi", "text": ""}
{"id": "1097464", "revid": "599013", "url": "https://it.wikipedia.org/wiki?curid=1097464", "title": "Jen\u00edlson \u00c2ngelo de Souza", "text": "Carriera.\nClub.\nIn carriera ha giocato con il e il prima di arrivare in Italia per giocare con (acquistato nel gennaio 2000 per 5 milioni di euro) e dal 2000 al 2004.\nIl 10 maggio 2002 ha realizzato il gol vittoria contro la che ha regalato al suo Parma la Coppa Italia.\nSuccessivamente \u00e8 tornato in Brasile, dove ha giocato con: , e .\nNazionale.\nConta 19 presenze e una rete con la nazionale brasiliana. Ha vinto il , nel corso del quale ha segnato un gol nel successo per 5-2 contro la .\nStatistiche.\nPresenze e reti nei club.\n\"Statistiche aggiornate al 16 ottobre 2010.\""}
{"id": "1097467", "revid": "767487", "url": "https://it.wikipedia.org/wiki?curid=1097467", "title": "Nobody's Heroes", "text": "Nobody's Heroes \u00e8 un album del gruppo punk rock Stiff Little Fingers, pubblicato nel 1980 da Chrysalis Records."}
{"id": "1097469", "revid": "11190", "url": "https://it.wikipedia.org/wiki?curid=1097469", "title": "Pelle d'oca", "text": ""}
{"id": "1097472", "revid": "117981608", "url": "https://it.wikipedia.org/wiki?curid=1097472", "title": "RTL9", "text": "RTL9 \u00e8 un'emittente televisiva lussemburghese di tipo generalista, che trasmette film, telefilm, intrattenimento ed altri programmi di vario tipo ai telespettatori lussemburghesi, francesi e agli svizzeri romandi. Essa \u00e8 ricevibile a pagamento in tutta Europa tramite il bouquet ABSat.\nIl 21 luglio 2017, la societ\u00e0 francese Mediawan annunci\u00f2 di aver concluso l\u2019acquisizione del canale televisivo RTL9 da CLT-UFA (della lussemburghese RTL Group), tramite AB Group (acquisita a sua volta nel marzo 2017 tramite la controllata Mediawan Thematics). Con l'acquisizione del 35% del capitale rimanente (il restante 65% era gi\u00e0 di AB Group dal 1998), la societ\u00e0 francese detiene il 100% del canale tv generalista."}
{"id": "1097475", "revid": "104265", "url": "https://it.wikipedia.org/wiki?curid=1097475", "title": "Da Casavecchia", "text": "I Da Casavecchia, poi Cattani Da Casavecchia, erano una famiglia della nobilt\u00e0 fiorentina. \nLa famiglia prende il nome dalla localit\u00e0 Casavecchia posta a pochi chilometri da San Casciano Val di Pesa.\nStoria.\nLa famiglia risulta gi\u00e0 esistente nel 1093. \nIn quel periodo probabilmente esercitava diritti feudali su Casavecchia tanto da impedire al pievano di Santa Cecilia a Decimo di nominare il titolare della chiesa di Santa Maria. Questo fu uno dei motivi che li portarono a scontrarsi con il Vescovo di Firenze che possedeva diritti feudali sul territorio di San Casciano Val di Pesa. Lo scontro dur\u00f2 fino al 1241 quando Cione di Grullo Da Casavecchia riconobbe il podest\u00e0 mandato dalla cattedra fiorentina. \nPer la loro potenza territoriale e anche perch\u00e9 considerati ghibellini non poterono accedere al governo di Firenze fino al 1384. In quell'anno Chiaro di Francesco cambi\u00f2 il suo cognome in Cattani e come si diceva si fece \"di popolo\", grazie a ci\u00f2 fu eletto Gonfaloniere di Giustizia, la sua carica dur\u00f2 dal 1\u00ba luglio al 30 agosto 1384.\nPer avere un Da Casavecchia nominato a capo di qualche organismo comunale bisogn\u00f2 attendere il 1459 quando Banco di Francesco per via della sua fama di letterato fu eletto Priore. \nNel complesso la famiglia dette a Firenze cinque Priori e un Gonfalonieri di Giustizia. La famiglia si estinse nel 1659 con Dionisio che fattosi monaco nell'ordine degli Olivetani morendo lasci\u00f2 il suo patrimonio all'ordine."}
{"id": "1097477", "revid": "73560", "url": "https://it.wikipedia.org/wiki?curid=1097477", "title": "RTL 9", "text": ""}
{"id": "1097495", "revid": "767487", "url": "https://it.wikipedia.org/wiki?curid=1097495", "title": "Go for It", "text": "Go for It \u00e8 un album del gruppo punk rock Stiff Little Fingers, pubblicato nel 1981 da Chrysalis Records."}
{"id": "1097496", "revid": "17654", "url": "https://it.wikipedia.org/wiki?curid=1097496", "title": "Coleottero bombardiere", "text": ""}
{"id": "1097501", "revid": "433605", "url": "https://it.wikipedia.org/wiki?curid=1097501", "title": "Varano (Castellammare di Stabia)", "text": "Varano \u00e8 una frazione di circa 150 abitanti dei comuni di Castellammare di Stabia e Gragnano in citt\u00e0 metropolitana di Napoli. In zona si trovano resti archeologici e molti alberghi e ristoranti.\nGeografia fisica.\nSituata in collina, su un pianoro, Varano domina la citt\u00e0 di Castellammare di Stabia. Prima dell'eruzione del Vesuvio del 79, il costone che oggi \u00e8 visibile dalle ville romane, era a picco sul mare, dove vi era il porto di Stabiae: oggi la costa si trova qualche chilometro pi\u00f9 avanti. Varano inoltre \u00e8 il confine tra la citt\u00e0 di Castellammare di Stabia e di Gragnano.\nStoria.\nSullo stesso territorio dove oggi sorge Varano, nell'antichit\u00e0 sorgeva l'antica citt\u00e0 romana di Stabiae, distrutta dall'eruzione del Vesuvio nel 79 d.C., insieme a Pompei ed Ercolano. Dopo tale evento la vita si \u00e8 andata sviluppando lungo la costa, mentre a Varano sorgevano prevalentemente case rurali dedicate all'agricoltura e alla pastorizia. Dalla fine degli anni settanta la zona \u00e8 stata interessata da un forte incremento di ristoranti ed alberghi.\nInfrastrutture e trasporti.\nVarano \u00e8 attraversata da un'unica strada, la \"Passeggiata Archeologica\", recentemente rinominata in \"Strada Provinciale Varano Scavi di Stabia\" al confine tra i comuni di Castellammare di Stabia e di Gragnano. Inoltre all'inizio di Varano vi \u00e8 anche lo svincolo di Gragnano della statale Sorrentina. La localit\u00e0 \u00e8 servita da un unico autobus urbano (\"1 rosso\")."}
{"id": "1097503", "revid": "149485", "url": "https://it.wikipedia.org/wiki?curid=1097503", "title": "XV Giochi del Mediterraneo", "text": "I XV Giochi del Mediterraneo si sono svolti ad Almer\u00eda, Spagna, dal 24 giugno al 3 luglio 2005. Atleti provenienti da 21 nazioni hanno gareggiato in 25 sport differenti.\nLe cerimonie di apertura e chiusura si sono svolte allo \"Estadio Mediterraneo\" di Almeria, che ha ospitato anche le gare di atletica, calcio e atletica per disabili. Lo stadio pu\u00f2 ospitare fino a 15000 spettatori, ma durante i giochi fu ampliato con installazioni speciali fino ai 20000. La sua costruzione ha richiesto due anni, dal luglio 2002 allo stesso mese del 2004.\nLo stadio comprende una pista di riscaldamento interna, sala vip, sala stampa, laboratori per i controlli antidoping e altre.\nSviluppo e preparazione.\nLogo.\nIl logo dei XV Giochi del Mediterraneo concentra in s\u00e9 sia l'idea di sport che il riferimento alla citt\u00e0 organizzatrice.\nLa forma concatenata della stella e i colori olimpici della stessa riflettono la fratellanza fra i popoli del Mediterraneo, e la stella stessa risulta essere simbolo di eccellenza e vittoria nelle competizioni. \nAlmer\u00eda \u00e8 invece rappresentata dalla forma arabeggiante del logo, che ricorda quindi le origini arabe della citt\u00e0.\nMascotte.\nLa mascotte dei Giochi di Almeria 2005 si chiama \"Indalete\", una versione moderna e multicolore di Indalo, un disegno ancestrale risalente al Neolitico che si trova nella \"Cueva de los Letreros\" nel paese di V\u00e9lez-Blanco, situato a circa 160\u00a0km da Almer\u00eda. Tale figura rappresenta un uomo con le braccia aperte, che tiene fra le mani un arco che passa sopra la propria testa e si ipotizza che possa essere un arciere che punta il proprio arco verso il cielo.\nIl personaggio \u00e8 stato disegnato dal designer sivigliano Antonio Esquivias e venne scelto tra 26 possibili mascotte tramite votazione pubblica da parte degli abitanti di Almer\u00eda. Anche il nome usc\u00ec da un processo di selezione e votazione popolare.\nI Giochi.\nPaesi partecipanti.\nIn elenco, i paesi partecipanti in base all'ordine alfabetico:\nSport.\nIl programma della XV edizione dei Giochi del Mediterraneo prevedeva competizioni nei seguenti sport:\nCalendario.\nDurante i XV Giochi del Mediterraneo si sono svolte competizioni in 25 discipline sportive nell'arco di 10 giorni dal 24 giugno al 3 luglio 2005. Tre partite di calcio si sono per\u00f2 svolte il 23 giugno prima dell'apertura ufficiale dei Giochi.\nLa tabella seguente presenta il calendario delle competizioni, indicando anche il numero di specialit\u00e0 sportive per ogni disciplina (e quindi il numero di medaglie d'oro totali per ciascun sport):"}
{"id": "1097504", "revid": "187", "url": "https://it.wikipedia.org/wiki?curid=1097504", "title": "Villa Ada Savoia", "text": ""}
{"id": "1097506", "revid": "1543377", "url": "https://it.wikipedia.org/wiki?curid=1097506", "title": "Force", "text": "Force (\"Force\" in dialetto locale) \u00e8 un comune italiano di abitanti della provincia di Ascoli Piceno nelle Marche.\nGeografia fisica.\nComune facente parte della comunit\u00e0 Montana dei Sibillini.\nStoria.\nIl nome di \"Force\" lo si vuole far derivare da \"forca\" per la sua particolare posizione tra le valli dei fiumi Aso, Tesino e Tronto. I primi insediamenti risalgono al V secolo d.C., periodo delle invasioni barbariche, ove viene indicato come luogo sicuro per la sua posizione strategica in cima ad un alto colle e anche rifugio per le popolazioni limitrofe.\nMolto importante \u00e8 stata un tempo la lavorazione del rame, che sembra essere stata radicata localmente dai monaci Farfensi o da trib\u00f9 zingare, insediatesi nel territorio forcese, che venne colonizzato per un breve periodo da popolazioni albanesi. Il linguaggio che questi artigiani hanno sviluppato \u00e8 il \"Baccaiamento Forcese\", lingua oggi non pi\u00f9 parlata, non esistendo praticamente pi\u00f9 da tempo i ramai, ovvero gli artigiani del rame.\nSociet\u00e0.\nEvoluzione demografica.\nSecondo i dati ISTAT al 31 dicembre 2015 la popolazione straniera residente era di persone (6,50%).\nDialetto.\nIl dialetto forcese \u00e8 una variet\u00e0 di transizione tra i dialetti piceni meridionali parlati in Provincia di Ascoli Piceno e i dialetti della Provincia di Fermo. Infatti presenta sia caratteristiche dei dialetti della zona ascolana-sambenedettese, sia dei dialetti del fermano. In particolare possiede molte somiglianze con i dialetti della costa, come il sambenedettese, ma le vocali finali sono di tipo fermano (\"-u\", \"-i\", \"-a\", \"-e\"). Infatti Force \u00e8 stato da sempre un paese di confine tra Ascoli e Fermo.\nIn passato i ramai di Force avevano sviluppato un particolare linguaggio, o meglio un gergo, parlato solo tra chi commerciava il rame. Oggi tale linguaggio, chiamato \"baccagliamento forcese\", non \u00e8 pi\u00f9 parlato. Le etimologie dei termini del baccagliamento sono spesso incerte ed oscure, si pensa forse che siano addirittura di derivazione zingara, poich\u00e9 i primi ramai erano appunto di origine zingara. Alcuni esempi di parole in baccagliamento forcese sono: \"li fancose\" (\"le scarpe\"), \"lu frizzu\" (\"il vino\"), \"lu martelliscu\" (\"il cane\"), \"lu moccu\" (\"il naso\"), \"la morfa\" (\"la bocca\"), \"la muscetta\" (\"la pecora\"), \"n\u00ecff\u00eb\" (\"bello\"), \"lu r\u00e9f\u00eb\" (\"il pane\"), \"lu scorzo\" (\"il vestito\"), \"lu str\u00e0bbu\" (\"il piede\"), \"lu straburtu\" (\"il cavallo\"), \"li vrancose\" (\"le mani\").\nAnche se in molti termini del \"baccagliamento\" (lett.: far baccano, strillare, parlare a voce alta) di Force, \u00e8 comunque riconoscibile chiaramente l'etimo latino ed italiano, come nelle parole \"li fancose = le fangose\" (cio\u00e8 le scarpe coperte o sporche di fango), \"lu moccu = il moccio\" (vale a dire \"il naso moccioso di bambini e vecchi\"), \"lu frizzu = il frizzo\" (cio\u00e8 il vino frizzante), \"li vrancose = le mani che abbrancano\", o per trasposizione di significato od allitterazione come nei termini quali \"lu r\u00e9f\u00eb = il refe\" (vale a dire il \"filo per tessere la tela della vita\", del tutto analogo all'antico termine scherzoso dialettale dei contadini di Fermo e del Fermano \"lo refo\", equivalente in antico al valore del pane, che era l'alimento prevalente, specie dei poveri, il cui \"filo\" permetteva di sopravvivere), e \"lu scorzu = la scorza\" (cio\u00e8 il rivestimento naturale delle piante), o per assonanza onomatopeica come nella parola \"lu martelliscu = il cane che martella abbaiando in continuazione\"), ecc.\nSport.\nLa squadra del paese, la Forcese calcio, milita in Terza Categoria.\nCiclismo-Mtb Forcebikers"}
{"id": "1097508", "revid": "196390", "url": "https://it.wikipedia.org/wiki?curid=1097508", "title": "Skinhead original", "text": ""}
{"id": "1097511", "revid": "12582", "url": "https://it.wikipedia.org/wiki?curid=1097511", "title": "Ceraxus", "text": ""}
{"id": "1097519", "revid": "93556", "url": "https://it.wikipedia.org/wiki?curid=1097519", "title": "Battaglia di Spicheren", "text": "La battaglia di Spicheren, nota anche come battaglia di Forbach, fu una battaglia combattuta il 6 agosto 1870 durante la guerra franco-prussiana. Essa si svolse presso la citt\u00e0 di Spicheren, dove le forze francesi del generale Charles Auguste Frossard dovettero affrontare ripetuti assalti nemici tesi a forzare le proprie posizioni difensive.\nAntefatti.\nLa battaglia non fu voluta da von Moltke, il quale desiderava invece trattenere l'armata di Frossard e Bazaine sulla riva sinistra della Saar con la sua forza migliore, ovvero l'armata di Federico Carlo di Prussia, per poi cogliere nel sacco i francesi con i 40.000 uomini di Steinmetz che avrebbero passato il fiume a Saarlouis e colpito i due corpi d'armata sul fianco e alle spalle. Von Moltke era alla ricerca di uno scontro decisivo e lo avrebbe trovato, qualora Steinmetz non avesse agito di propria iniziativa. Il comandante prussiano avrebbe voluto impiegare l'intera propria forza, costituita da tre armate e spingerla contro l'armata del Reno comandata da Napoleone III al fine di distruggerla. Il suo piano apparve simile a quello del 1866 e consist\u00e9 nel \"cercare le principali forze del nemico e attaccarle, dovunque esse si fossero trovate\".\nDopo il successo di Saarbr\u00fccken, Napoleone e Leboeuf avevano progettato un'avanzata e la presa di possesso di Saarlouis da parte del IV corpo d'armata. Ma per Ladmirault questo movimento appariva impossibile, in considerazione dei pericolosi movimenti prussiani nella regione. L'occupazione di Saarlouis fu annullata e il IV corpo si rec\u00f2 alle spalle di Saarbr\u00fccken sotto il comando di Bazaine. I generali Lebrun Ladmirault, Failly e Frossard assieme alle proprie truppe avevano avviato una serie di manovre tese a concentrare gli uomini su posizioni difensive. Ma la strategia di attesa dei francesi fu subito messa da parte quando giunsero notizie dell'iniziativa tedesca scattata sulla Lauter il 4 agosto: il quartier generale francese rivoluzion\u00f2 i propri piani e opt\u00f2 celermente per un atteggiamento offensivo, puntando ad anticipare il completamento delle operazioni di organizzazione e concentrazione delle truppe del Principe ereditario, ma ogni intenzione di prevenire le mosse prussiane dovette andare accantonata a favore di una definitiva teoria di difesa lungo la frontiera.\nIl 5 agosto accadde per\u00f2 l'imprevisto: Steinmetz, al comando della prima armata prussiana, decise di dirigersi sulla nuova posizione di Frossard presso Spicheren, compromettendo i \"bei piani\" di Moltke e mettendo a rischio la stessa integrit\u00e0 del proprio schieramento. Il pi\u00f9 piccolo degli eserciti prussiani, composto da 60.000 uomini, si trov\u00f2 a bloccare la strada dell'armata principale e ad affrontare un'armata francese forte di 120.000 soldati.\nLa battaglia.\nMentre l'armata francese agli ordini di Patrice de MacMahon affrontava la terza Armata tedesca alla battaglia di W\u0153rth, la prima Armata tedesca di Steinmetz avanz\u00f2 verso ovest da Saarbr\u00fccken, e attacc\u00f2 il II Corpo d'armata francese di Frossard, attestato su posizioni fortificate tra Spicheren e Forbach.\nA mezzogiorno del 6 agosto quando due brigate del generale von Kameke, appartenenti alla prima armata, dettero inizio al fuoco dei cannoni sulla posizione francese a Spicheren, la battaglia pot\u00e9 dirsi cominciata. I prussiani non avevano idea di avere attaccato un intero corpo d'armata. Bazaine intanto attendeva che l'attacco nemico su Saarbr\u00fccken si facesse serio per inviare rinforzi e in un primo momento non giunsero comunicazioni di pericolo da parte di Frossard. Verso le 17:30 Frossard annunci\u00f2 a Bazaine di essere gravemente compromesso sul fronte delle alture alla destra del proprio schieramento e richiese manforte. Il maresciallo di Francia Bazaine avrebbe sostenuto negando la richiesta di Frossard: \"\"Il professore \u00e8 nei pasticci, e ci rimanga\". La mattina successiva pass\u00f2 senza grossi scontri tra le due formazioni, fino a mezzogiorno quando Kameke riprese l'assalto contro le forze francesi sui fianchi e al centro, venendo agevolmente respinto dagli uomini di Laveaucoupet. Quest'ultimo tent\u00f2 un'avanzata nel bosco di Gifert, ma dopo avere avanzato di poco dovette arrestarsi e rimanere sulle proprie posizioni.\nQuando notizie rassicuranti raggiunsero i quartier generali tedeschi di Steinmetz e di Federico Carlo, questi diedero ordine di avanzare in massa verso Saarbr\u00fccken. Mentre le forze della prima armata convergevano sulla citt\u00e0 da nord, quelle della seconda armata si apprestarono a farlo da nord-est. I tedeschi tentarono di penetrare attraverso la difesa naturale del bosco di Gifert e la zona di Rotherberg, poco prima di Spicheren, e di infrangere le posizioni francesi e ci riuscirono parzialmente prendendo possesso di ambo i luoghi verso le 17:00. Il contrattacco francese tuttavia vanific\u00f2 gli sforzi tedeschi e verso le 6,00 l'ala destra tedesca appariva \"in uno stato di collasso\". Dopo gli ultimi tentativi, infruttuosi, di spingere fuori definitivamente i prussiani da Rotherberg e dalla selva di Giferts, Laveaucoupet decise il ripiegamento intorno a Spicheren per dare riposo agli uomini e approvvigionarli in condizioni di maggiore sicurezza. Alle 7,30 Frossard decise lo sgombero di Forbach e la sua unica alternativa di ritiro si mostr\u00f2 quella di prendere la direzione sud, verso Sarreguemines e le colline intorno Cadenbronn. Pur non essendosi piegato agli attacchi prussiani, Frossard abbandonando le proprie posizioni anche per il timore di un attacco che si sarebbe potuto verificare alle sue spalle, consegn\u00f2 nelle mani del nemico il possesso di una solida linea di difesa e decret\u00f2 il generale arretramento delle forze francesi, con tutte le conseguenze di perdite in rifornimenti e salmerie dei soldati che questo comportava.\nLe perdite tedesche furono relativamente alte (circa 4.000), dovute alla mancanza di pianificazione, all'efficacia dei fucili Chassepot francesi e alla forte esposizione al tiro nemico."}
{"id": "1097520", "revid": "599013", "url": "https://it.wikipedia.org/wiki?curid=1097520", "title": "Villa San Marco", "text": ""}
{"id": "1097521", "revid": "149485", "url": "https://it.wikipedia.org/wiki?curid=1097521", "title": "Cavalcando con il diavolo", "text": ""}
{"id": "1097522", "revid": "287204", "url": "https://it.wikipedia.org/wiki?curid=1097522", "title": "Jenilson Angelo de Souza", "text": ""}
{"id": "1097526", "revid": "36426", "url": "https://it.wikipedia.org/wiki?curid=1097526", "title": "Giuseppe Castellucci", "text": "Biografia.\nSi form\u00f2 all'Accademia di Belle Arti fiorentina e in seguito venne assunto presso l'Ufficio Regionale per la conservazione dei Monumenti Nazionali. In quella carica cur\u00f2 numerosissimi restauri su tutto il territorio regionale.\nLa sensibilit\u00e0 ottocentesca e dei primi anni del Novecento riguardo al restauro era ben diversa da quella odierna, e il Castellucci fu forse il protagonista di quella maniera di intervenire, caratterizzata da azioni invasive, arbitrarie e irreversibili, che oggi vengono tanto deprecate. Gli interventi non di rado si trasformavano in una drastica selezione degli elementi da mantenere e da demolire, azzerando talvolta la stratificazione secolare negli edifici. Altre volte si procedeva a una vera e propria ricostruzione ex novo, con elementi pi\u00f9 \"immaginati\" che filologicamente coerenti.\nIn ogni caso l'attivit\u00e0 del Castellucci e dei suoi collaboratori, se letta nel quadro generale dell'epoca in questione, come espressione artistica a s\u00e9 stante piuttosto che come intervento di \"restauro\", restituisce un pi\u00f9 giusto peso alle qualit\u00e0 estetiche del suo operato, che tanto caratterizzano l'aspetto delle citt\u00e0, dei borghi e dei castelli toscani anche oggi."}
{"id": "1097527", "revid": "181699", "url": "https://it.wikipedia.org/wiki?curid=1097527", "title": "Resipiscenza", "text": "Il termine resipiscenza indica l'atto del ravvedersi, riconoscendo espressamente il proprio errore.\nUso.\nNel linguaggio giuridico penale \u00e8 usata come sinonimo di ravvedimento operoso: \u00e8 il caso, ad esempio, dell'art. 630 c.p. (sequestro di persona a scopo di estorsione) commi 4\u00b0 e 5\u00b0, inseriti nell'articolo in questione proprio per favorire il ravvedimento operoso o la resipiscenza, appunto, dell'autore o di taluno dei compartecipi del reato. Ha acquisito un indubbio valore di voce dotta, spesso usata in ambito giuridico.\nEtimologia.\nDeriva dal latino \"resipiscentia\", dal verbo \"resipiscere\" \u201cravvedersi\u201d, o pi\u00f9 propriamente \u201criprendere i sensi\u201d."}
{"id": "1097528", "revid": "484362", "url": "https://it.wikipedia.org/wiki?curid=1097528", "title": "Chiesetta al Tempio", "text": "La chiesetta al Tempio \u00e8 stata un edificio sacro di Firenze, eretto dalla Compagnia di Santa Maria della Croce al Tempio nei pressi dei patiboli fuori Porta San Francesco (attuale piazza Piave) come luogo per l'ultima preghiera dei condannati a morte dotato di cimitero per le loro spoglie mortali. Fu interrata per la costruzione di un bastione al tempo di Alessandro de' Medici e, sebbene riscoperta durante i lavori per la creazione dei viali di Circonvallazione nell'Ottocento, i suoi resti vennero impietosamente abbattuti. Tuttavia da quella domolizione, a cui assistette il giovane Guido Carocci, nacque una nuova sensibilit\u00e0 verso la conservazione del patrimonio storico-artistico della citt\u00e0 in un'epoca di grandi trasformazioni, che port\u00f2 poi alla nascita della raccolta lapidaria del Museo di San Marco. \nStoria.\nLa Compagnia di Santa Maria della Croce al Tempio, fondata il 25 marzo del 1347, ebbe la sua sede nell'allora via de' Malcontenti (oggi via San Giuseppe), ma sin dalla sua fondazione \u00e8 stato suo obiettivo il conforto dei condannati a morte. Per questa ragione si tassavano di 4 denari ogni settimana e le donazioni arrivate nel tempo venivano accumulate per edificare una chiesetta presso i patiboli, dove i condannati potessero recitare la loro ultima preghiera e, dopo l'esecuzione, venire inumati.\nIl 30 settembre 1361 Migliore di Vanni, fornaio del popolo di Sant'Ambrogio e Sindaco eletto della Compagnia, ottenne dalla Repubblica fiorentina un terreno (braccia 30 di terreno) fuori dalle mura presso \"Porta San Francesco\" o \"Porta della Giustizia\" dove erigere una cappella e un cimitero, su un sito che forse aveva ospitato un ospedale dei Templari e che avrebbe finito per dare il nome \"del Tempio\" alla Compagnia. La chiesetta fu terminata nel 1366 e decorata da importanti opere d'arte.\nDal 1531 a seguito dell'assedio di Firenze che dur\u00f2 l'arco di due anni dal 1528-1530 fu duca Alessandro de' Medici che ordin\u00f2 la chiusura di Porta San Francesco e l'interramento della chiesetta al Tempio per costruire un bastione all'estremit\u00e0 est della citt\u00e0. Il luogo delle esecuzioni fu spostato al prato fuori Porta alla Croce nell'attuale Piazza Beccaria.\nAbbandonata poco prima dell'assedio di Firenze, fu saccheggiata ma non demolita. Qualche anno dopo, nel 1531-1532, Alessandro de' Medici la fece interrare assieme ad altre case attigue per realizzare il terrapieno di un bastione orientale in difesa della citt\u00e0, che andava a completare il nuovo sistema alla moderna con la fortezza da Basso e il forte San Giovanni.\nLa Compagnia allora ottenne una nuova sede distaccata in Borgo La Croce, l'ex-ospedale di San Niccol\u00f2 degli Aliotti, posto vicino ai nuovi patiboli fuori Porta alla Croce, e uno spazio di sepoltura fuori le mura.\nCon la demolizione delle mura al tempo di Giuseppe Poggi per Firenze Capitale (1865), il bastione venne sbancato, e la chiesa torn\u00f2 brevemente alla luce. Il quattordicenne Guido Carocci la vide e ricord\u00f2 che sulla facciata erano ancora visibili tracce degli affreschi di Spinello Aretino, ma assistette impotente anche alla sua impietosa demolizione, dalla quale non venne salvato niente. Questo episodio traumatico, ricordato dallo storico fiorentino nelle sue memorie, risvegli\u00f2 in lui la volont\u00e0 inderogabile di salvare quelle memorie della Firenze del passato, che da un alto venivano esaltate dagli stranieri e dal gusto romantico neomedievale, dall'altra erano vittime del piccone \"risanatore\", che voleva dare alle citt\u00e0 storiche un'impostazione moderna sul modello dei viali parigini creati dal barone Haussmann. Se nell'immediato non fu possibile porre freno alle demolizioni, almeno Carocci riusc\u00ec, quale direttore del Museo di San Marco, a raccogliere in un lapidario tutte le testimonianze antiche che pot\u00e9, sottraendole anche a un mercato antiquario che si faceva pochi scrupoli. \nDescrizione.\nGuido Carrocci la descrisse come \"piccola ma graziosa e caratteristica\" con sulla facciata degli affreschi di Spinello Aretino.\nLa chiesa era inoltre nota per un ciclo di affreschi con \"Storie di san Jacopo\", che il Vasari attribu\u00ec a un ipotetico soggiorno fiorentino del giovane Pisanello. In generale la critica moderna esclude la possibilit\u00e0 di un'opera del pittore veronese a Firenze, accettando piuttosto un'annotazione del Codice Gaddiano che vuole quegli affreschi di Bicci di Lorenzo, ma non mancano voci fuori dal coro (come Chiarelli), che raccolse vari indizi \"fiorentini\" nelle opere di Pisanello, come la cooperazione nel 1424 con Nanni di Bartolo a Verona o la presenza degli impiccati del celebre affresco di \"San Giorgio e la principessa\", che l'artista aveva potuto ben studiare dalla chiesa del Tempio, situata proprio davanti alla piazza dei patiboli.\nDa qui provengono anche il \"Compianto della Croce al Tempio\" di Beato Angelico, oggi nel Museo nazionale di San Marco, e una \"Decollazione del Battista\" di Ridolfo del Ghirlandaio."}
{"id": "1097530", "revid": "36426", "url": "https://it.wikipedia.org/wiki?curid=1097530", "title": "Chiesa di Santa Margherita (Firenze)", "text": ""}
{"id": "1097531", "revid": "1442080", "url": "https://it.wikipedia.org/wiki?curid=1097531", "title": "Gens Anicia", "text": "La \"gens\" Anicia fu una \"gens\" romana attiva sulla scena politica sin dalla fine del IV secolo a.C., ma particolarmente fiorente tra il IV e il VI secolo quando raggiunse l'apogeo delle sue fortune. Il primo membro illustre della \"gens\" fu Lucio Anicio Gallo, console nel 160 a.C. Questa \"gens\" annovera tra i suoi membri anche tre pontefici, Felice III (II), Agapito I e Gregorio I.\nI \"tria nomina\" usati dalla gens.\nGli Anicii usarono regolarmente i \"praenomina\" \u00abLucius\u00bb, \u00abAmnius\u00bb, \u00abQuintus\u00bb, \u00abSextus\u00bb, \u00abMarcus\u00bb, \u00abGnaeus\u00bb, \u00abTitus\u00bb, \u00abGaius\u00bb, \u00abAurelius\u00bb, \u00abPetronius\u00bb e \u00abFlavius\u00bb per gli uomini e \u00abTyrrenia\u00bb e \u00abDemetrias\u00bb per le donne. I \"cognomina\" utilizzati dalla gens Anicia furono \u00abPraenestinus\u00bb, \u00abGallus\u00bb, \u00abFaustus\u00bb, \u00abPaulinus\u00bb, \u00abAuchenius\u00bb, \u00abBassus\u00bb, \u00abProba\u00bb, \u00abFaltonia\u00bb, \u00abIulianus\u00bb, \u00abHermogenianus\u00bb, \u00abOlybrius\u00bb, \u00abMaximus\u00bb, \u00abBo\u00ebthius\u00bb e \u00abAlbinus\u00bb."}
{"id": "1097532", "revid": "1869172", "url": "https://it.wikipedia.org/wiki?curid=1097532", "title": "Leovegildo Lins da Gama J\u00fanior", "text": ""}
{"id": "1097533", "revid": "729019", "url": "https://it.wikipedia.org/wiki?curid=1097533", "title": "Mystic Records", "text": "Mystic Records \u00e8 un'etichetta discografica indipendente fondata ad Oceanside (California), USA. La Mystic non fa parte dell'associazione delle case discografiche RIAA, ed \u00e8 specializzata in produzioni di culto nell'ambiente \"underground\" oltre ad aver realizzato anche alcuni album punk rock di famose band californiane come i NOFX."}
{"id": "1097534", "revid": "1305772", "url": "https://it.wikipedia.org/wiki?curid=1097534", "title": "Anicio", "text": ""}
{"id": "1097550", "revid": "155634", "url": "https://it.wikipedia.org/wiki?curid=1097550", "title": "Football Club Internazionale Milano 1987-1988", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1987-1988.\nStagione.\nNell'estate 1987 Trapattoni mantenne la conduzione tecnica, nonostante le tensioni insorte con Zenga e Altobelli: la societ\u00e0 punt\u00f2 su Nobile in difesa e Scifo a centrocampo, mentre in avanti \u2014 confermato \"Spillo\" \u2014 si registr\u00f2 l'addio di Rummenigge, sostituito dal rientrante Serena. A scapito dei pronostici l'Inter conobbe una stagione fallimentare, col proprio domicilio espugnato tra le altre dal Pescara in campionato \u2014 circostanza che rappresent\u00f2 la prima vittoria esterna di sempre degli abruzzesi in A \u2014 e dal Turun in Coppa UEFA: il successo dei finlandesi rec\u00f2 il nome di Aaltonen, con la clamorosa disfatta che non pregiudic\u00f2 tuttavia il passaggio del turno per i meneghini. \nTra i risultati degni di nota da segnalare il derby d'Italia del 25 ottobre 1987, con la Juventus sconfitta da una doppietta dell'ex Serena; il cammino europeo s'arrest\u00f2 gi\u00e0 negli ottavi di finale contro l'Espanyol, in precedenza fautore dell'eliminazione del Milan, con l'anno solare archiviato dalla stracittadina persa a causa dell'autorete di Ferri. In Coppa Italia, dopo una sofferta prima fase, la squadra si riscatt\u00f2 eliminando in successione Bologna e Empoli, raggiungendo le semifinali. Il traguardo del campionato fu invece ridefinito dalla qualificazione all'Europa, obiettivo cui concorse una vittoria per 4-2 contro la Roma: nella \"goleada\" sui capitolini spicc\u00f2 una celebre rete di Bergomi nonch\u00e9 la doppietta del giovane Ciocci.\nBattuta in coppa nazionale da una Sampdoria che avrebbe poi sollevato il trofeo, l'Inter cadde anche nel derby di ritorno \u2014 risultato cui fecero seguito le scuse di Zenga alla tifoseria \u2014 terminando al quinto posto in classifica con 13 lunghezze di ritardo dai concittadini campioni d'Italia: pur a fronte della qualificazione in Coppa UEFA, l'esito del torneo ingener\u00f2 malumori nei confronti del \"Trap\".\nMaglie e sponsor.\nLo sponsor tecnico per la stagione 1987-1988 fu Le Coq Sportif, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 15 maggio 1988\".\nStatistiche dei giocatori.\n\"Presenze e reti riferite al campionato\".\nG.Baresi (29/1); Altobelli (28/9); Bergomi (28/1); Fanna (28/1); Scifo (28/4); Mandorlini (27/2); Zenga (26/\u221231); R.Ferri (25/2); Piraccini (23/1); Ciocci (22/4); A.Serena (22/6); Matteoli (21/1); Passarella (21/6); Nobile (19); Minaudo (15/2); Calcaterra (12); Malgioglio (4/\u22124); Civeriati (2); Morello (1); Rivolta (1)."}
{"id": "1097552", "revid": "26891", "url": "https://it.wikipedia.org/wiki?curid=1097552", "title": "Mina (navale)", "text": ""}
{"id": "1097554", "revid": "93556", "url": "https://it.wikipedia.org/wiki?curid=1097554", "title": "Teatro di figura", "text": "Teatro di figura \u00e8 quella particolare arte teatrale che utilizza burattini, marionette, pupazzi, ombre, oggetti, come protagonisti dello spettacolo teatrale e segni di un linguaggio fortemente visivo e sensoriale.\nIl termine \"teatro di figura\" si \u00e8 affermato in Italia alla fine degli anni '70, come termine generico e riassuntivo, sostituendo \"teatro di animazione\", spesso confuso semanticamente con l'animazione teatrale e sociale. Nel termine \"teatro di figura\", analogamente a molte altre lingue e culture si riassume cos\u00ec il concetto di un'azione teatrale specifica e quello, corposo, dei manufatti ad essa necessari, appunto le \"figure\" (nel significato di derivazione latina di oggetto modellato).\nIn buona parte del mondo, l'animazione (o la manipolazione, a seconda della cultura) del teatro di figura rimane solo parzialmente conosciuta. Tra le tecniche pi\u00f9 famose ci sono i burattini a guanto, o a bastone (marotte), le marionette a fili o a bastone (pupi), i fantocci e i pupazzi, gli oggetti, le ombre e le silhouette, il teatro nero e il \"bunraku\".\nDrammaturgia del teatro di figura.\nLa drammaturgia del teatro di figura deve le sue caratteristiche peculiari, nella sua forma, all'originalissimo linguaggio di base (con una sua grammatica precisa di segni e movimenti) derivante dal suo supporto materiale: la mano e le dita. A partire da queste radici comuni (ribadite anche sperimentalmente) si sono sviluppate forme molto simili di burattini in diverse parti del mondo, con drammaturgie elementari e strutturalmente identiche.\nLe \"teste di legno\" e i loro compagni d'ombre, nelle loro forme \"radicali\" e primordiali sono esistiti da sempre (da quando l'evoluzione dei movimenti della mano li ha generati). Hanno preso in prestito caratteri, maschere e tipologie narrative da altri aspetti \"pi\u00f9 forti\" del teatro, della religione e della cultura a loro contemporanei.\nStoria.\nLe origini.\nLa rappresentazione e l'animazione di figure antropomorfe \u00e8 un fenomeno universale, probabilmente di origine religiosa, le cui origini si perdono nella notte dei tempi e si confondono con la nascita del teatro: negli ancestrali culti di statue di dei mosse da corde e fili, passando per la maschera e legando la storia della marionetta a quella dell'attore in carne ed ossa e quindi dell'uomo.\nStoricamente l'origine delle figure animate pu\u00f2 essere attribuita all'India (Chesnais), dove si trovano tracce di spettacoli con marionette religiose risalenti all'XI secolo a.C. Il teatro di figura sembra aver preceduto il teatro con attori in carne e ossa, perch\u00e9 la rappresentazione degli dei era una pratica vietata agli uomini. In questo senso, i marionettisti detti \"sutradhara\" (colui che narra, che tira i fili) erano figure sociali prese in grande considerazione. \nSi narra addirittura che il primo marionettista nacque dalla bocca di Brahm\u0101. Gli spettacoli erano allestiti soprattutto la sera su un palco di bamb\u00f9 provvisto di sipario. La rappresentazione era accompagnata da un'orchestra e i movimenti delle marionette seguivano il suono del fischietto del \"sutradhara\".\nI personaggi principali sono proprio Sutradhara, letteralmente \"colui che tira i fili\" e Vidouchaka. Quest'ultimo \u00e8 \"nano e gobbo, con degli enormi denti e gli occhi gialli e completamente calvo\"; ridicolo nelle espressioni e nel costume, concupiscente e lubrico, ciarlone e volgare, picchiatore inesorabile, \u00e8 il prototipo dei Pulcinella di tutto il mondo. Altri personaggi sono eroi ed eroine, nobili e dei tra i quali Krishna.\nNel suo passaggio ad occidente Vidouchaka prende, in Turchia, il nome di Karag\u00f6z, letteralmente \"occhio nero\". In origine questo \u00e8 costituito da una figurina di pelle colorata, mostrata al pubblico da dietro uno schermo di stoffa semi-trasparente. Molte sono le leggende legate a questo personaggio: la pi\u00f9 interessante \u00e8 quella che lo vuole bottegaio davanti alla moschea del sultano. Karag\u00f6z e l'inseparabile amico Hadjivad sono due commercianti che hanno le loro botteghe vicino alla moschea in costruzione. Le loro chiacchiere e le loro storie divertenti distraggono per\u00f2 gli operai che procedono a rilento con i lavori alla moschea. Messo a conoscenza del fatto, lo stesso sultano si mette ad ascoltare dal palazzo le chiacchiere dei due. Se pur divertenti, le loro storie sono per\u00f2 irriverenti nei confronti delle autorit\u00e0 e in pi\u00f9 disturbano gli operai. Il sultano decide cos\u00ec di far tagliare la testa ai due manigoldi in modo da riportare la calma e far riprendere i lavori. Dopo un po' di tempo, annoiato e nostalgico delle divertenti storielle dei due, il potente signore decide di farli rivivere creando delle marionette a loro immagine.\nLa fama e la fortuna di Karag\u00f6z lo fanno conoscere anche in Grecia, sebbene in una versione molto pi\u00f9 simile a Pulcinella, e in Nord Africa, dove prende il nome di Karacouche. Pur conservando le caratteristiche primordiali (calvizie, pancione, gobba) e il carattere dominato dall'appagamento degli istinti animali, con il tempo il nostro personaggio perde l'enorme attributo che, in nome della morale, viene sostituito da un bastone. La \"silhouette\" colorata diviene un'ombra nera.\nL'antichit\u00e0.\nAnche se non esistono prove documentali, sembra che in Egitto ci fossero delle statue animate che venivano utilizzate nei riti ieratici in favore del dio Osiride. Cronache di questi riti si ritrovano in molti autori greci, soprattutto in Erodoto.\nE proprio la Grecia classica riporta i primi testi scritti per marionette, insieme a un vasto repertorio di statue animate (\"Neurospastos\"). Anche in questo caso si tratta di testi sacri per il culto del dio Bacco.\nSecondo lo studioso Magnin, gli antichi muovevano le marionette dall'alto, almeno fino all'arrivo dei \"castelli\" per burattini. Con il passaggio dal teatro greco a quello latino, le bambole articolate perdono il loro carattere religioso a favore di un utilizzo ludico e ricreativo, divenendo rapidamente un gioco popolare.\nGli stessi costumi, in un primo periodo sacri, divengono in seguito quelli grotteschi del dramma satirico, legato a Pan e ai Sileni in Grecia e alle farse atellane a Roma. Riportano testimonianze di spettacoli di marionette Platone, Aristotele, Orazio, Marco Aurelio, Petronio, Galliano, Apuleio, Tertulliano.\nI personaggi descritti, oltre che per la pancia prominente e la gobba, sono caratterizzati da un fallo enorme, a ricordo degli antichi culti in favore di Osiris descritti da Erodoto. Presso i romani ritroviamo pupazzi animati di tutti i tipi (\"pupae, homunculi, ligneolae hominum figurae...\") a volte simili a burattini, altre a marionette.\nL'evoluzione romana degli spettacoli porta alla pantomima, espressa nel \"canticum\", traduzione lirica o epica dell'azione, resa dall'attore. I soggetti sono perlopi\u00f9 storie bibliche, leggende di santi, ma anche racconti profani dove emergono le figure di Pappus e Maccus, il primo progenitore europeo di Pulcinella.\nIl Medioevo.\n\u00c8 durante il medioevo che nascono le tecniche tuttora in uso in Europa e i burattini vedono il loro diffondersi negli ambiti popolari, fuori dei fasti della Chiesa, che utilizzava delle statue animate per incentivare la fede dei cristiani. \"In Italia il burattinaio ha un'origine modesta, \u00e8 perlopi\u00f9 analfabeta ed il suo pubblico \u00e8 il popolo della campagna o il non colto della citt\u00e0.\" (Bagno). Le rappresentazioni venivano portate nei villaggi, alle fiere e nei mercati. \u00c8 intorno al XVII secolo che i burattini hanno il loro massimo splendore, quando la loro storia si mescola e si confonde con quella delle maschere della Commedia dell'arte. E cos'\u00e8 in effetti il burattino se non la proiezione della maschera, che si allontana dal volto e dalla testa dell'uomo/attore per giungere, pi\u00f9 autonoma, alle mani del burattinaio? Il braccio diviene cos\u00ec corpo e anima del burattino.\nDi tutti i personaggi della Commedia, \u00e8 la figura di Pulcinella - burattino quella che riscuote il maggior successo, rigenerando le tradizioni locali dei burattinai precedenti, in diverse occasioni assorbendoli e trasformandosi. Numerosi sono nei secoli i personaggi \"trasformazioni\" di Pulcinella, protagonisti di nuove tradizioni del teatro dei burattini in tutta Europa. Soprattutto in Francia dove nacque \"Polichinelle\" e in Inghilterra dove si afferm\u00f2 Punch con un repertorio originale e fortemente legato alla tradizione medioevale inglese e metropolitana. Tra gli altri vanno citati, inoltre, Petru\u0161ka in Russia, Don Cristobal in Spagna, Dom Roberto in Portogallo, Vasilache in Romania, Hanswurst in Germania, Kasperl in Austria.\nPulcinella &amp; C..\nAl di l\u00e0 della Commedia dell'Arte il personaggio di Pulcinella si \u00e8 sviluppato autonomamente nel teatro dei burattini, di cui \u00e8 ormai l'emblema. Il Pulcinella burattino non \u00e8 pi\u00f9 servo e servitore, ma un archetipo di vitalit\u00e0, un anti-eroe ribelle e irriverente, alle prese con le contrariet\u00e0 del quotidiano e i nemici pi\u00f9 improbabili. Il Pulcinella delle guarattelle \u00e8 un protagonista assoluto, che affronta di volta in volta i personaggi pi\u00f9 diversi, umani, animali o demoni. Vi \u00e8 nello spettacolo delle guarattelle (e di tipi di burattini primordiali di altri paesi) uno schema di straordinaria efficacia teatrale. L'uso del bastone e della pivetta (sorta di ancia che si pone al palato creando la tipica voce metallica di Pulcinella) danno all'azione un aspetto surreale, comico-drammatico di grande attrazione.\nFonti tradizionali considerano Pulcinella come personaggio all'origine delle tradizioni europee. L'esistenza di tradizioni precedenti di burattini simili (in Iran, Cina, e cos\u00ec via) contrasta per\u00f2 con un'interpretazione estensiva dell'influenza del Pulcinella napoletano. La meraviglia delle guarattelle sta proprio in questo: di essere una forma e un linguaggio teatrale semplice, universale e antichissimo; e nello stesso tempo di essere permeate degli umori della cultura partenopea (condividendo in parte i caratteri del Pulcinella attore o maschera del carnevale).\nNel XIX secolo nasce, per iniziativa della famiglia Kemeny nel Parco di Budapest Vitez Lazlo, con caratteristiche molto simili ai predecessori, a dimostrazione della vitalit\u00e0 di questa forma teatrale e della sua capacit\u00e0, mantenendo i tratti basilari, di reinventarsi continuamente. Gli ultimi nati nella famiglia delle maschere europee del teatro dei burattini sono opera di due burattinai italiani: rispettivamente V\u00e4in\u00f6 in Finlandia, ad opera del napoletano Roberto Vernetti, e P\u00f3\u0142puszka in Polonia, ad opera del ravennate Massimiliano Venturi.\nLa tradizione dei burattini napoletani, le guarattelle, \u00e8 recentemente rifiorita a livello locale e nazionale, portando in scena Pulcinella come personaggio principale."}
{"id": "1097556", "revid": "1573940", "url": "https://it.wikipedia.org/wiki?curid=1097556", "title": "Be Free!", "text": " \u00e8 un manga di Tatsuya Egawa, pubblicato in Giappone nel 1984 da K\u014ddansha. Nel 2002 \u00e8 stato pubblicato in Italia (seconda edizione) da Dynamic Italia all'interno della collana \"Manga Pop\", in 12 volumi. \"Be Free!\" rappresenta l'opera di debutto di Egawa, e si incentra sulla storia di un insegnante dai modi poco ortodossi che lotta per far fronte ad una scuola altamente irregimentata.\nNel 1995 l'autore realizz\u00f2 \"Be Free! Returns\", esperimento che univa fumetto e fotoromanzo. In quell'episodio speciale, il prof. Sasanishiki veniva corteggiato da una studentessa interpretata da una modella in carne ed ossa. Fu pubblicato anche in Italia, sul primo numero di \"Erotikappa\" (datato settembre 1997).\nTrama.\nAkira Sasanishiki \u00e8 un giovane e bizzarro insegnante di matematica in un liceo giapponese, innamorato della sua timida collega Keiko Shimamoto. Akira viene continuamente coinvolto in numerose avventure per risolvere i problemi, sentimentali e non, dei suoi studenti. I suoi metodi didattici poco ortodossi, infatti, lo rendono molto popolare fra gli alunni."}
{"id": "1097557", "revid": "306856", "url": "https://it.wikipedia.org/wiki?curid=1097557", "title": "Max von Stephanitz", "text": "Fu un esperto cinologo, che idealizz\u00f2 e contribu\u00ec attivamente al riconoscimento ufficiale della razza del cane da pastore tedesco (1899) \"cane da pastore tedesco\".\nBiografia.\nAl termine degli studi a 19 anni, si arruol\u00f2 nell'esercito prussiano per intraprendere la carriera d'ufficiale.\nFu inizialmente dislocato presso l'Istituto di medicina veterinaria di Berlino, dove apprese le conoscenze di biologia che in seguito gli furono preziose per la riproduzione e la selezione su base scientifica della futura razza di cane da pastore. Si racconta che durante una pausa in occasione di alcune manovre militari lungo il fiume Reno, scorse un pastore che stazionava con il proprio gregge in prossimit\u00e0 d'una foresta. Vide due cani che correvano e controllavano le pecore, secondo gli appositi comandi impartiti dal pastore. Rimase colpito da questa scena a tal punto che sent\u00ec il bisogno d'acquistare almeno uno dei due cani. Avvicin\u00f2 il pastore a tal proposito e gli propose dei soldi, ma questi non volle scendere a contrattazione, negandogli questa soddisfazione. Tale avvenimento, fu un segno del destino.\nNel 1883 intraprese la carriera d'ufficiale nell'esercito prussiano, e in seguito, nel 1890 fu nominato Capitano di Cavalleria, onore riservato, in specie, a ufficiali di giovane et\u00e0 provenienti da ceti altolocati. L'appartenenza al rango di ufficiale di cavalleria gli confer\u00ec un ruolo di prestigio all'interno della societ\u00e0 nella quale viveva. Ci\u00f2 nonostante, immediatamente dopo la nomina al grado di Capitano di Cavalleria, a dispetto delle regole d'etica comportamentale imposte dal proprio ceto d'appartenenza, egli prese in sposa una giovane donna, attrice di teatro.\nQuesta scelta sentimentale tuttavia lo espose alle critiche dei suoi commilitoni e in genere del suo ambiente sociale. A seguito di ci\u00f2, intese congedarsi dall'esercito.\nDopo alcuni anni dal matrimonio ebbe due figli, Otto ed Hertha.\nAll'et\u00e0 di 34 anni, ebbe cos\u00ec tutto il tempo necessario da dedicare alla sua vera passione: la creazione di una razza canina che rappresentasse il proprio ideale e al contempo rappresentare un vanto per la Germania.\nNel 1890 quindi si conged\u00f2 dall'esercito per realizzare finalmente il proprio sogno: dedicarsi interamente alla realizzazione della sua razza canina ideale.\nPrecursore della nascente razza di cane da pastore \u201ctedesco\u201d.\nIl 22 aprile 1899, fu fondata la \"Deutsche Sch\u00e4ferhunde Verein (S.V.)\" - ovvero \"Die Deutsche S.V.\" \u2013 a seguito dell'acquisto del cane da pastore \"Hektor von Linksrhein\" ritenuto dal capitano l'ideale precursore della costituenda razza del cane da pastore tedesco.\nOccorre precisare che von Stephanitz non fu il selezionatore di Hektor (primo esemplare di cane da pastore tedesco della storia - sz 001) e questo fu il suo grande rammarico. Infatti ebbe modo di acquistarlo dall'allevatore del distretto di Francoforte, Herr Sparwasser, per la rilevante somma di 220 marchi reali (comprese le spese di trasporto).\nIl cane Hektor fu rinominato Horand von Grafath, acquisendo quindi il nome dell'affisso cinofilo del capitano.\nAssieme al suo amico Arthur Meyer (gi\u00e0 socio VDH), tre allevatori di bovini, due imprenditori, un architetto, un sindaco, un albergatore e un magistrato, iniziarono una splendida avventura cinofila che si riproponeva di portare avanti su basi cinotecniche una razza di cane da pastore che integrasse una serie di caratteristiche morfologiche e caratteriali relative ai vari ceppi di cane da pastore presenti sul territorio germanico.\nDivenne il presidente e Arthur Meyer il segretario generale con specifiche mansioni in merito all'aspetto organizzativo dell'associazione che per motivi di salute dovette condurre dalla propria dimora sita in Stoccarda.\nQuesto manipolo di intrepidi pionieri della cinofilia tedesca dettero vita a un organismo che di l\u00ec a pochi decenni divent\u00f2 il club canino pi\u00f9 numeroso e importante al mondo.\nSotto la sua dirigenza, la S.V. (\"Sch\u00e4ferhunde Verein\") contava gi\u00e0 nel 1924 oltre 57.000 soci.\nUn risultato a dir poco straordinario per i tempi ponendo il club cinofilo tedesco e la razza del pastore tedesco come la prima nel mondo, in modo indiscusso.\nMolte furono le associazioni nazionali che seguirono dopo la fondazione della Sch\u00e4ferhunde Verein nel 1899.\nNel 1935 venne deposto dalla sua carica a seguito delle imposizioni coercitive del partito nazionalsocialista, allora incontrastato in Germania.\nMor\u00ec nel 37\u00ba anniversario dalla fondazione della sua societ\u00e0 cinofila, il 22 aprile 1936."}
{"id": "1097560", "revid": "499020", "url": "https://it.wikipedia.org/wiki?curid=1097560", "title": "Chiesa di Santa Maria Assunta (Calendasco)", "text": "La chiesa di Santa Maria Assunta \u00e8 la parrocchiale del comune italiano di Calendasco, in provincia di Piacenza e diocesi di Piacenza-Bobbio; fa parte del vicariato della Bassa Val Trebbia e della Val Luretta.\nStoria.\nUn primo edificio religioso a Calendasco viene citato all'interno di alcuni documenti di epoca longobarde, tra i quali \u00e8 presente un documento riportante la data del 18 aprile 784 all'interno del quale viene descritto che la chiesa gode del diritto di decima. L'edificio \u00e8 consacrato a Santa Maria e viene chiamato di \"Santa Maria in monticello\", a causa della sua localizzazione in cima ad una piccola altura in modo da essere protetta in caso di inondazioni del vicino fiume Po.\nLa chiesa originale viene sostituita in epoca medievale da un nuovo edificio, che viene costruito nella stessa posizione del precedente, del quale non rimangono resti. \nCon un atto del 1461 viene concesso al presbitero della chiesa di Calendasco il diritto di cimitero. \nA causa della posizione di Calendasco lungo il tracciato della via Francigena, la chiesa \u00e8 storicamente toccata dal passaggio dei pellegrini.\nDurante il XVII secolo la chiesa \u00e8 citata in alcuni documenti come \"plebs\", cio\u00e8 pieve, ed \u00e8 sede di un'arcipretura.\nNel 1735 la chiesa subisce dei radicali lavori di ampliamento e restauro, citati nei registri parrocchiali dell'epoca. Il campanile viene elevato successivamente, nel 1910.\nLa consacrazione della chiesa all'assunzione di Maria risale al 1950, in seguito alla costituzione dogmatica Munificentissimus Deus con cui papa Pio XII decreta il dogma dell'Assunzione in anima e corpo di Maria Santissima al Cielo.\nStruttura.\nEsterno.\nLa chiesa sorge nel centro di Calendasco, nei pressi del castello. Si accede ad essa tramite una scalinata di forma poligonale che svolge anche la funzione di sagrato. La facciata a vento \u00e8 realizzata in stile neoclassico e presenta un frontone dalla forma triangolare interrotto e spezzato. Un orologio rotondo \u00e8 presente nel mezzo del timpano.\nLa facciata si presenta tripartita, mentre agli angoli la rinserrano due ordini sovrapposti di lesene a fascio: quelle inferiori sono caratterizzate dallo stile dorico, mentre quelle superiori seguono lo stile ionico. A dividere i due ordini di lesene si trova una trabeazione spezzata in aggetto.\nSulla facciata si apre un unico portone rettangolare, posto in posizione centrale che permette di accedere all'interno dell'edificio. Al di sopra del portone si trovano una nicchia a tutto sesto al cui interno \u00e8 posta una statua della vergine Maria e un finestrone dalla forma rettangolare decorato con una cornice modanata e dotato di una balaustra con piccoli pilastri.\nInterno.\nL'interno dell'edificio si presenta a navata unica con pianta basilicale decorata da lesene di ordine dorico su tre campate. Sui lati sono presenti due cappelle laterali dalla pianta circolari poste in corrispondenza della seconda campata: la cappella posta sulla destra \u00e8 dedicata alla Beata Vergine del Sacro Cuore, mentre quella posta sul lato opposto \u00e8 dedicata a San Corrado Confalonieri, nativo di Calendasco.\nIl presbiterio \u00e8 posto su un piano pi\u00f9 alto rispetto al resto dell'edificio ed \u00e8 accessibile tramite una coppia di gradini realizzati in marmo. Esso si apre rispetto alla navata tramite un arco a tutto sesto strombato ed \u00e8 caratterizzato da una struttura rettangolare con due campate e volta a botte. Nelle sue pareti laterali si trovano due arcate a tutto sesto, all'interno delle quali si trovano il coro e lo spazio per l'organo.\nSulle pareti sono presenti alcune tele risalenti al XVI e al XVII secolo provenienti dalla chiesa preesistente, dalla quale, invece, non furono recuperati gli affreschi. Tra i dipinti cinquecenteschi \u00e8 presente una pala risalente alla fine del cinquecento, rappresentante san Corrado Confalonieri in posizione di meditazione assistito da un angelo e posta alle spalle dell'altare della cappella a lui dedicata.\nPi\u00f9 recenti sono i dipinti opera del conte Faustino Perletti, nativo di Calendasco, realizzati nel corso del XIX secolo, e l'abside, affrescato nel 1971 da parte del pittore piacentino Luciano Ricchetti, che raffigura Ges\u00f9 in croce, con ai suoi piedi la Vergine Maria sostenuta da san Giovanni apostolo, sant'Antonino, san Corrado Confalonieri, santa Rita da Cascia e san Savino. Opera dello stesso Ricchetti sono anche due affreschi posti in posizione laterale e raffiguranti rispettivamente la nativit\u00e0 di Cristo e la Resurrezione."}
{"id": "1097561", "revid": "92723", "url": "https://it.wikipedia.org/wiki?curid=1097561", "title": "Campionato mondiale di scherma 1986", "text": "Il Campionato mondiale di scherma del 1986 si \u00e8 svolto a Sofia in Bulgaria. Le competizioni sono iniziate il 25 luglio e sono terminate il 3 agosto 1986.\nSono stati assegnati 2 titoli femminili e 6 titoli maschili:"}
{"id": "1097563", "revid": "52076", "url": "https://it.wikipedia.org/wiki?curid=1097563", "title": "Secondo Complesso (Villa Romana)", "text": ""}
{"id": "1097571", "revid": "729019", "url": "https://it.wikipedia.org/wiki?curid=1097571", "title": "Ferrovia Hannover-W\u00fcrzburg", "text": "La ferrovia Hannover-W\u00fcrzburg \u00e8 una linea ferroviaria ad alta velocit\u00e0 che collega Hannover a W\u00fcrzburg, in Germania. \u00c8 la prima di numerose linee ferroviarie riservate ai treni ad alta velocit\u00e0 InterCityExpress che sono state sviluppate nel Paese.\nMentre tecnicamente comincia nel villaggio di Rethen e termina parecchi chilometri a nord di W\u00fcrzburg, \u00e8 un collegamento de facto fra Hannover e W\u00fcrzburg, con fermate a Gottinga, Kassel e Fulda. La costruzione \u00e8 cominciata fin dal 1973, la linea \u00e8 stata completata nel 1991. Con una lunghezza di 327 chilometri, \u00e8 ancora la linea ad alta velocit\u00e0 pi\u00f9 lunga in Germania ed i relativi costi sono valutati in circa 20,45 milioni di \u20ac per chilometro."}
{"id": "1097576", "revid": "155634", "url": "https://it.wikipedia.org/wiki?curid=1097576", "title": "Football Club Internazionale Milano 1986-1987", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1986-1987.\nStagione.\nNell'estate 1986 la societ\u00e0 milanese ingaggi\u00f2 in panchina Trapattoni, reduce da uno storico ciclo vittorioso alla guida della Juventus. Nuovi volti in campo furono Passarella per la retroguardia, Matteoli e Piraccini in mediana, Garlini in avanti; col difensore argentino assurto in breve tempo a punto di riferimento del pacchetto arretrato, la fase realizzativa fu appannaggio di Rummenigge \u2014 bench\u00e9 rallentato da infortuni \u2014 e Altobelli, miglior marcatore stagionale.\nIn campionato l'Inter contrast\u00f2 il Napoli di Maradona nel girone d'andata, vanificando per\u00f2 l'aggancio dopo una sconfitta esterna con il Verona. Ad acuire il ritardo dalla capolista soggiunsero poi lo stop di Rummenigge e la squalifica di Passarella, fermato dal giudice sportivo a causa dell'aggressione ai danni di un raccattapalle nell'incontro con la Sampdoria. Sul fronte europeo i nerazzurri parteciparono invece alla Coppa UEFA eliminando AEK Atene, Legia Varsavia e Dukla Praga: la rincorsa ebbe termine nei quarti di finale, per mano dello svedese G\u00f6teborg che avrebbero poi alzato il trofeo.\nSul terreno degli scandinavi la squadra impost\u00f2 una partita difensiva, conservando il punteggio di partenza: obbligati alla vittoria nel \"retour match\" gli uomini di Trapattoni passarono in vantaggio con un'autorete, subendo poi il fatale pareggio. Col distacco dai partenopei resosi incolmabile in primavera \u2014 complice la definitiva resa di \"Kalle\", in cui luogo fu schierato il giovane Ciocci \u2014 la formazione fu eliminata in Coppa Italia dalla Cremonese (militante in serie cadetta) e termin\u00f2 il campionato al terzo posto subendo il sorpasso della Juventus all'ultima giornata.\nMaglie e sponsor.\nLo sponsor tecnico per la stagione 1986-1987 fu Le Coq Sportif, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 17 maggio 1987\"."}
{"id": "1097578", "revid": "84184", "url": "https://it.wikipedia.org/wiki?curid=1097578", "title": "Palazzo della Banca d'Italia (Firenze)", "text": "Il Palazzo della Banca d'Italia \u00e8 un edificio del centro storico di Firenze, situato tra via dell'Oriuolo 37-39 e borgo degli Albizi 24. Il palazzo \u00e8 dal 1914 sottoposto a vincolo architettonico.\nStoria e descrizione.\nPreesistenze.\nIl grande edificio sorge nell'area occupata in antico dal cos\u00ec detto \"Orto\" o \"Paradiso de' Pazzi\", un giardino con annessi al quale si accedeva da un portale sormontato da uno scudo con l'arme di famiglia realizzato da Donatello, che si estendeva da borgo degli Albizi (dove erano alcune case della famiglia de' Pazzi) fino a quest'ultimo tratto di via dell'Oriuolo, allora denominata via Buia, in ragione della strozzatura che si determinava tra le mura del Paradiso e le alte case dei Bischeri e dei Guadagni.\nLa costruzione del palazzo.\nAmpliata la strada tra il 1860 e il 1861 su progetto dell'ingegnere comunale Federico Gatteschi, negli anni di Firenze Capitale (1865-1871) si scelse l'area per erigere la sede della Banca Nazionale nel Regno d'Italia, gi\u00e0 Banca Nazionale negli Stati Sardi, durante il trasferimento della direzione generale da Torino a Firenze, avvenuta il 3 febbraio 1865.\nIl progetto fu affidato all'architetto napoletano Antonio Cipolla, che si ispir\u00f2 all'architettura rinascimentale cinquecentesca romana, sia per inserirsi in un contesto storico fortemente segnato da edifici di questo periodo, sia in ossequio a un gusto del tempo che, anche al di fuori di Firenze, identificava lo stile neorinascimentale come particolarmente consono agli edifici bancari, esprimendo solidit\u00e0, austerit\u00e0 e severit\u00e0. \nI lavori durarono dal 1865 al 1869. Negli anni immediatamente successivi alla conclusione dei lavori di questo corpo di fabbrica, si deve ipotizzare l'acquisizione da parte della Banca d'Italia anche degli immobili prospicienti borgo degli Albizi, con conseguenti lavori di trasformazione e ammodernamenti, fino a conferire anche a questi il carattere di grande palazzo neorinascimentale (questa volta con una chiara adesione a modelli fiorentini) che ancora oggi mantiene. La capitale venne trasferita a Roma nel 1971, dove fu costruito un nuovo grande palazzo centrale. Il palazzo fiorentino divenne quindi una delle sedi periferiche regionali. \nIl Novecento.\nLa realizzazione in Italia della banca unica d\u2019emissione giunse a compimento soltanto nel 1926, con la Banca d'Italia, costituitasi nel 1893 in seguito alla fusione della Banca Nazionale nel Regno d'Italia, la Banca Nazionale Toscana, la Banca Toscana di Credito (per le Industrie e il Commercio d'Italia), la Banca Romana, quest\u2019ultima, messa in liquidazione per illecita emissione di banconote.\nPer quanto riguarda il palazzo fiorentino, esso aveva il problema del collegamento tra i due edifici su via dell'Oriolo e Borgo Albizi, originariamente distinti, che si svilupp\u00f2 nei decenni successivi attraverso molteplici interventi atti a soddisfare contingenti esigenze operative, ma con scarso o nullo valore architettonico e comunque in modo disorganico. \nA tale situazione fece fronte l'intervento di radicale ristrutturazione della parte centrale del complesso, attuato tra il 1969 e il 1974 e che ha conferito unitariet\u00e0 al sistema (progettazione architettonica e coordinamento degli architetti Giuseppe Giorgio Gori, Carlo Chiappi e Rino Vernuccio con la collaborazione per la progettazione delle strutture degli ingegneri Mauro Cammelli, Vincenzo Michelagnoli e Piero Melucci). Tornando al fronte su via dell'Oriuolo, si segnalano gli interventi di restauro degli intonaci e dei paramenti lapidei degli anni 1972, 1988 e 1999.\nDescrizione.\nProspetto su via dell'Oriuolo.\nSul monumentale fronte, organizzato per ben undici assi per tre piani di notevole altezza, \u00e8 da rilevare la qualit\u00e0 dei materiali impiegati e la cura delle lavorazioni. Ricoperto lungo tutto il piano rialzato di bugnato rustico a baule esteso per 1860 mq, presente delle artistiche cancellate in ferro e, sulle lunette dei due portoni ai lati del centrale, delle coppie di bimbi nudi seduti su cornucopie ai lati dello stemma del Regno d'Italia, eseguiti da Giovanni Bastianini, al quale si devono tutte le sculture decorative. \nProspetto su borgo Albizi.\n\u00c8 questo l'attuale corpo di fabbrica secondario del grande edificio ottocentesco, presumibilmente eseguito con ulteriori lavori di ampliamento e modifiche dettate dalle necessit\u00e0 di acquisire nuovi spazi a seguito della legge del 10 agosto 1893, quando la Banca Nazionale del Regno assorb\u00ec i due Istituti toscani di emissione, la Banca Nazionale Toscana e la Banca Toscana di Credito. \nNonostante questa porzione sia ben lontana dalla monumentalit\u00e0 del fronte principale, \u00e8 evidente come anche su questo lato si sia voluto creare uno spazio di immediato impatto, a partire dal grande vestibolo che introduce agli spazi interni. Sulla sinistra del fronte \u00e8 una memoria del clinico medico Cesare Federici, posta nel 1897.\nInterni.\nNegli interni \u00e8 da segnalare il grande atrio principale, con soffitto a cassettoni eseguito dall'ornatista-stuccatore Lodovico Buffi, dove spicca un pronao a quattro colonne di ordine dorico; qui si trova la statua in marmo raffigurante Camillo Benso conte di Cavour di Augusto Rivalta (1870). L'atrio Donatello, che d\u00e0 accesso allo scalone monumentale, ha la volta abbellita da una decorazione riconducibile a Luigi Samoggia e Luigi Busi.\nDi particolare pregio lo scalone monumentale con soffitto decorato dallo scenografo Girolamo Magnani, al tempo ben noto per gli interventi realizzati nei pi\u00f9 prestigiosi teatri europei (Madrid, Londra) e degli Stati Uniti (Philadelphia, New York) e direttore scenografo del teatro di Parma. Negli ambienti del piano nobile e del secondo piano, oltre al Magnani, lavorarono i decoratori Luigi Samoggia e Luigi Busi. \nAl piano terreno \u00e8 ugualmente da segnalare, per la rappresentativit\u00e0 propria del gusto alto borghese del periodo, la biblioteca Carlo Bombrini, con una sala ottagonale decorata sul soffitto a motivi floreali e ritratti nobiliari francesi sei-settecenteschi da Gaetano Lodi."}
{"id": "1097579", "revid": "767487", "url": "https://it.wikipedia.org/wiki?curid=1097579", "title": "Now Then...", "text": "Now Then... \u00e8 un album del gruppo punk rock Stiff Little Fingers, pubblicato nel 1982 da Chrysalis Records."}
{"id": "1097581", "revid": "36426", "url": "https://it.wikipedia.org/wiki?curid=1097581", "title": "Palazzo Pazzi-Quaratesi", "text": ""}
{"id": "1097587", "revid": "26630", "url": "https://it.wikipedia.org/wiki?curid=1097587", "title": "Ges\u00f9 di Nazareth (disambigua)", "text": "Ges\u00f9 di Nazaret \u2013 fondatore e figura centrale del Cristianesimo, religione che lo riconosce come il Cristo (Messia).\nCon Ges\u00f9 di Nazaret, o Ges\u00f9 di Nazareth ci si pu\u00f2 riferire anche alle voci:"}
{"id": "1097588", "revid": "80598", "url": "https://it.wikipedia.org/wiki?curid=1097588", "title": "Nuova Idea", "text": "Nuova Idea \u00e8 stato un gruppo musicale di rock progressivo, attivo nei primi anni settanta. Per motivi contrattuali, hanno pubblicato anche alcuni dischi usando le denominazioni The Underground Set e The Psycheground Group.\nStoria del gruppo.\nI Nuova Idea nascono dal gruppo di beat genovese dei Plep, dal nome dei componenti Paolo Martinelli, Luciano Biasato, Enrico Casagni e Paolo Siani, che nel 1969 cambiano nome in J. Plep dopo l'ingresso nel gruppo di Giorgio Usai (incidendo un singolo per la Carosello) e nel 1970 diventano \"Nuova Idea\" con la formazione costituita da Marco Zoccheddu e Claudio Ghiglino alla chitarra, Giorgio Usai alle tastiere, Enrico Casagni al basso e al flauto e Paolo Siani alla batteria. Nel 1970 partecipano a Un disco per l'estate con il brano \"Pitea, un uomo contro l'infinito\".\nNel 1971 partecipano con gli Stormy Six e i Top 4 al \"Festival Pop di Viareggio\" con il brano \"Come, come, come\", inserito dalla Ariston Records nella compilation \"Al Festival Pop Viareggio 1971\". Lo stesso brano venne registrato nel loro primo album, \"In the Beginning\", prodotto dalla Ariston.\nUna versione strumentale del brano \"Realt\u00e0\", anch'esso contenuto nell'album d'esordio, viene usata come sigla della trasmissione televisiva \"A come Agricoltura\"\nNel 1971 si ha un primo cambiamento nella formazione, con il chitarrista Marco Zoccheddu che esce per formare gli Osage Tribe, sostituito da Antonello Gabelli. Questa formazione registra il secondo album del gruppo, Mr.E.Jones, realizzato come concept album sul racconto della vita di un impiegato.\nNel 1972 il chitarrista dei \"Nuova Idea\" diventa Ricky Belloni, proveniente dal gruppo de Il Pacco. Pubblicano il loro terzo album, Clowns, ma il suo successo \u00e8 limitato ed il gruppo si scioglie.\nDopo la fine deI \"Nuova Idea\", Paolo Siani e Ricky Belloni formano il gruppo dei Track, incidendo nel 1974 per la Ariston l'album \"Track rock\".\nNel 1974 Ricky Belloni ha anche inciso il singolo \"Ricordi da bruciare\"/\"Letto sfatto\" per la PDU per poi passare nei New Trolls nel 1975, dove nel 1978 lo raggiunge anche Giorgio Usai. Il batterista Paolo Siani passa a suonare con l'Equipe 84 e gli Opus Avantra, pubblicando nel 1975 e 1976 per la Ariston anche due 45 giri con il nome \"Pappy Mammy &amp; Son\".\nIl bassista Enrico Casagni ha registrato nel 1977 per la EMI Italiana un album dal titolo \"Qualcuno stanotte\".\nThe Underground Set\" e \"The Psycheground Group\nGrazie ad un'intervista rilasciata da Paolo Siani alla rivista musicale Musikbox, si \u00e8 scoperto che dietro alle denominazioni The Underground Set e The Psycheground Group (gruppi che nei primi anni '70 hanno pubblicato alcuni dischi per lo pi\u00f9 strumentali con brani composti da Gian Piero Reverberi) si nascondevano in realt\u00e0 i Nuova Idea.\nIn particolare i dischi dei The Underground Set, pubblicati in Italia dalla Radio Records, vennero stampati in tutta Europa, facendo credere a molti critici che si trattasse di un gruppo inglese: anche Vernon Joynson nel suo \"Tapestry of Delight\", volume sul rock progressivo europeo, li cita come britannici.\nThe Hot Underground Group\nNel 2011, grazie ad una lunga intervista di Siani pubblicata sulla rivista musicale \"BEATi voi! - Interviste e riflessioni con i complessi degli anni 60 e 70\" (Beat boutique 67, n.6, gennaio 2001) vengono svelati i retroscena di quest'altra denominazione del complesso che ha inciso un unico brano condiviso con un retro di Reverberi, dai risvolti psichedelici e sonorit\u00e0 acide. Sempre nell'intervista vengono svelati inediti apparsi solo come colonna sonora in alcuni film del periodo '69/'71.\nDiscografia.\nAlbum in studio\nSingoli\nDiscografia come \"The Underground Set\".\nAlbum in studio\nSingoli\nDiscografia come \"The Psycheground Group\".\nAlbum in studio"}
{"id": "1097590", "revid": "158234", "url": "https://it.wikipedia.org/wiki?curid=1097590", "title": "Abiword", "text": ""}
{"id": "1097591", "revid": "1573940", "url": "https://it.wikipedia.org/wiki?curid=1097591", "title": "Kachikujin yap\u016b", "text": " \u00e8 un romanzo di fantascienza dello scrittore Sh\u014dz\u014d Numa, pubblicato in Giappone nel 1956 e pi\u00f9 volte perseguitato dalla censura per i suoi contenuti. \u00c8 inedito in italiano.\nNato come opera underground, questo libro \u00e8 presto divenuto un \"cult\", vendendo pi\u00f9 di un milione di copie in Giappone. \u00c8 stato adattato in un manga da Tatsuya Egawa (\"Yapoo - Il bestiame umano\") e sia Stanley Kubrick che David Lynch hanno manifestato interesse per un'eventuale trasposizione cinematografica.\nL'ambientazione.\n\"Yapoo\" narra di un mondo del futuro a struttura rigidamente matriarcale, dove la \"razza bianca\" (o meglio, anglosassone) ha ottenuto la dominazione assoluta sulle altre razze. \nI neri sono ridotti in schiavit\u00f9, mentre gli asiatici (pi\u00f9 precisamenti i Giapponesi, o Yapoo) a bestiame o, con i dovuti trattamenti chirurgici e genetici, addirittura a mobilio e suppellettili viventi. \u00c8 una storia sconvolgente, dagli spunti assolutamente inediti, destinata alle persone forti di stomaco (soprattutto nella narrazione delle mutilazioni chirurgiche a cui vengono sottoposti gli Yapoo per diventare buone \"suppellettili\") ma a suo modo anche comica e ironica.\nLa trama.\nIl libro narra la storia di una giovane coppia che assiste allo schianto di un Ufo, incontrando una giovane ed avvenente ragazza proveniente dal futuro.\nLa ragazza pilota dell'Ufo si chiama Pauline, ed \u00e8 la potente rampolla di una delle pi\u00f9 note famiglie di questo futuro, giunta per errore nel 196X dove incontra la bella Clara, giovane tedesca di nobili origini, col suo fidanzato Rin'ichiro, giapponese in vacanza di studio in Germania.\nPauline per\u00f2 non si rende subito conto di essere tornata indietro nel tempo, e finisce per scambiare Clara per una sua contemporanea e il povero Rin'ichiro per uno Yapoo, una sorta di animale d'allevamento destinato ad obbedire ciecamente alla propria padrona. \nClara a poco a poco si lascia trascinare da Pauline nella sua controversa ma affascinante visione dei rapporti tra uomini e Yapoo, finendo per modificare per sempre la relazione tra lei e il suo amato.\nIl contesto storico-culturale.\nIl libro \"Yapoo - Il bestiame umano\" \u00e8 stato scritto nel 1956, quattro anni dopo che il Giappone aveva faticosamente recuperato l'indipendenza, dopo quasi sette anni di occupazione americana. La durissima esperienza della sconfitta militare e dell'invasione da parte di un popolo straniero (la prima nella millenaria storia dell'Impero del Sol Levante) aveva lasciato i giapponesi storditi e disorientati.\nL'America, che aveva sconfitto con relativa semplicit\u00e0 l'imbattibile esercito nipponico, si era profusa in pochi anni in una vera e propria \"colonizzazione culturale\", inondando letteralmente il mercato nipponico con centinaia di film, riviste e canzoni. Come risultato, l'America divent\u00f2 in poco tempo l'oggetto di una deferente ammirazione da parte dei giovani giapponesi che, mentre ne temevano la forza e la prepotenza, ne ammiravano l'evidente superiorit\u00e0 militare e la cultura sfarzosa e aggressiva.\nI militari e gli uomini d'affari dalla pelle bianca e i capelli biondi, alti e massicci, che giravano in gran numero per le vie delle citt\u00e0, istigavano un irrimediabile senso di deferenza a un popolo di gente minuta, denutrita e provata da anni di privazioni.\nAllo stesso tempo, nei film e nelle riviste portate dagli invasori, apparivano donne sensuali dalle forme abbondanti e dalle gambe lunghe, che esercitavano sui giovani giapponesi un inevitabile quanto irresistibile fascino esotico.\nTra questi giovani c'era anche Sh\u014dz\u014d Numa, aspirante scrittore che aveva appena diciotto anni quando fin\u00ec la guerra, ma che gi\u00e0 aveva sperimentato la sconvolgente esperienza della prigionia in un carcere militare americano. \nDurante la guerra, ricorda Numa nella postfazione di una delle edizioni giapponesi di \"Yapoo\", egli fu imprigionato e sottoposto ad umilianti trattamenti a sfondo sessuale da parte di una donna soldato americano. \nCi vorranno molti anni perch\u00e9 le stesse consuetudini, anche se attuate in uno stato e in una guerra diversi, siano denunciate e portate a conoscenza dell'opinione pubblica, come nello scandalo della prigione di Abu Ghraib in Iraq.\nIl giovane fu talmente scosso da quell'esperienza che da allora nella sua psiche l'eccitazione sessuale si associ\u00f2 in modo indissolubile allo stato di sottomissione ad una donna, meglio se di razza bianca e dai lunghi capelli biondi. \n\u00c8 da questo tremendo shock adolescenziale che nasce \"Yapoo - Il bestiame umano\", che diventa presto una sorta di simbolo delle nuove generazioni di intellettuali, una lettura \u201csegreta\u201d che appassiona gran parte delle classi benestanti di un paese che ha perso all'improvviso i propri valori.\nL'opera, ora considerata una pietra miliare della letteratura giapponese, pu\u00f2 essere letta come un'ironica critica alla societ\u00e0 giapponese, che sempre pi\u00f9 guardava con soggezione e un evidente senso di ineluttabile inferiorit\u00e0 ai vincitori americani, ma anche come un inaccettabile insulto nei confronti dell'Imperatore e di tutti i suoi sudditi (in quanto giapponesi, e quindi anche loro \"Yapoo\").\nBen lontana comunque da Numa l'intenzione di denigrare i suoi connazionali:\n\"Yapoo\" \u00e8 piuttosto un monito, rivolto a tutti gli uomini, a non rinunciare mai alla propria identit\u00e0."}
{"id": "1097609", "revid": "1632387", "url": "https://it.wikipedia.org/wiki?curid=1097609", "title": "Democrazia ateniese", "text": "La democrazia ateniese \u00e8 la prima forma di governo democratico attestata nella storia. Imitato da altre citt\u00e0, il sistema ateniese prevedeva che un limitato numero di cittadini, adulti e di sesso maschile, dai 30.000 ai 50.000 su una popolazione di 250/300.000, potesse proporre disegni di legge e votare quelle di iniziativa di un organo esecutivo, anch'esso selezionato tra la popolazione. Non \u00e8 da sottovalutare, inoltre, il ruolo del teatro e della satira politica come strumento di propaganda di influenza della pubblica opinione.\nTra i principali esponenti che contribuirono allo sviluppo della democrazia ateniese si annoverano: Solone (594 a.C.), Cl\u00ecstene (508/7 a.C.) ed Efialte (461 a.C.).\nIl politico democratico pi\u00f9 influente fu, tuttavia, Pericle, con cui la democrazia raggiunse la sua forma pi\u00f9 compiuta. Dopo la sua morte, la democrazia ateniese fu interrotta due volte da brevi parentesi oligarchiche, verso la fine della guerra del Peloponneso. Nel corso del IV secolo, pur con alcune riforme, il sistema fu sostanzialmente mantenuto fino alla sua soppressione, nel 322 a.C., ad opera dei Macedoni. Alcune istituzioni rimasero fino alla conquista romana ma, in ogni caso, \u00e8 discusso quanto fossero vicini ad una vera democrazia.\nStoria e sviluppo.\nLa parola \"democrazia\"(in greco: \u03b4\u03b7\u03bc\u03bf\u03ba\u03c1\u03b1\u03c4\u03af\u03b1) combina gli elementi \u00ab'Demos' '(\u03b4\u1fc6\u03bc\u03bf\u03c2,\"popolo \") e 'Kratos' (\u03ba\u03c1\u03ac\u03c4\u03bf\u03c2,\"potere \") ed \u00e8 attestata in Erodoto, la cui opera \u00e8 datata tra il 440 ed il 430 a.C.; non \u00e8, invece, noto se lo storico di Alicarnasso abbia ripreso un termine gi\u00e0 in uso in precedenza. \u00c8, infine, attestato da Senofonte l'esistenza del nome \"Democrate\", forse coniato per lealt\u00e0 alla democrazia.\nOrigini.\nAtene, naturalmente, non fu l'unica polis nella Grecia antica ad istituire un regime democratico: lo stesso Aristotele, infatti, cit\u00f2 diverse altre citt\u00e0 ma solo con riferimento ad Atene si possono riscontrare alcuni specifici eventi che, nel corso del VI secolo, hanno portato alla istituzione della democrazia.\nPrima del primo tentativo di governo democratico, Atene era governata da una serie di arconti o sommi magistrati, e dall'Areopago, composto da ex-arconti i quali, generalmente, erano espressione del ceto aristocratico. Nel 621 a.C., Dracone codific\u00f2 un primo corpus di norme penali che, al di l\u00e0 della durezza e del favore verso la aristocrazia, segn\u00f2 il primo, tenue, limite all'arbitrio dei giudici; in ogni caso, si dimostrarono insufficienti a prevenire le lotte per il potere tra le diverse fazioni aristocratiche.\nPertanto, nel VI secolo, gli ateniesi, indeboliti dalla lotta tra le diverse fazioni ed esasperati dalla protervia dell'aristocrazia, chiamarono al potere Solone, all'epoca arconte, affinch\u00e9 garantisse un compromesso. Solone ebbe il merito di ridimensionare il peso sociale ed economico dell'aristocrazia e di garantire una maggiore partecipazione popolare alla vita pubblica sebbene l'affrancamento delle classi lavoratrici comport\u00f2, quale conseguenza, lo sviluppo di un sistema economico schiavista.\nIn ogni caso, mediando tra le opposte fazioni, Solone riusc\u00ec ad assorbire l'aristocrazia tradizionale all'interno della cittadinanza che, composta da soggetti dotati di determinati requisiti di censo, poteva partecipare alle riunioni dell'assemblea ed essere selezionato come arconte. Accanto all'Areopago, le cui funzioni di supremo organo giudicante rimasero inalterate, fu istituita un'assemblea, l'Ecclesia, aperta a tutti i cittadini di sesso maschile il cui ordine del giorno era determinato dal consiglio dei 400, composto da 100 membri per ciascuna delle quattro trib\u00f9 in cui pose i singoli cittadini a seconda del reddito e del patrimonio posseduto.\nDopo Solone, tuttavia, ripresero le lotte tra aristocrazia e classi medie ed il regime democratico fu rovesciato dalla tirannide di Pisistrato e dei suoi figli, Ippia ed Ipparco. Nel 510 a.C., la tirannide fu abbattuta dalla famiglia degli Alcmeonidi, il cui capo, Clistene, restaur\u00f2 la costituzione di Solone.\nDopo una fase di assestamento, nel 508/507 a.C., Clistene attu\u00f2 una serie di riforme avendo come obiettivo il consolidamento delle istituzioni cittadine secondo un criterio politico e non pi\u00f9 geografico: in primo luogo, sostitu\u00ec le quattro trib\u00f9 tradizionali con dieci nuove trib\u00f9, ognuna delle quali fu composta da tre trittie, a loro volta costituite da tre demi presso i quali venivano registrati tutti i cittadini ateniesi, di sesso maschile, che avessero compiuto i 18 anni. In secondo luogo fu istituita la Boul\u00e9, assemblea legislativa di 500 membri, 50 per ogni trib\u00f9, che deteneva competenze in materia di politica estera, sicurezza, tesoreria e che, infine, deteneva l'iniziativa legislativa insieme all'Ecclesia.\nL'ultima grande riforma fu quella di Efialte di Atene, datata al 462/461 a.C. e che sottrasse all'Areopago quasi tutte le sue funzioni di controllo (lasci\u00f2 solo le funzioni di giudice per i casi di omicidio volontario e sacrilegio) e poi apr\u00ec la sua composizione alle classi medie, riducendo non poco l'influenza dell'aristocrazia.\nPartecipazione.\nStime del corpo elettorale.\nSebbene le stime della popolazione di Atene varino a seconda delle fonti, \u00e8 assai probabile che nel corso del V secolo a.C., al tempo di Pericle, l'Attica ospitasse una popolazione di 250.000-300.000 persone: di queste, solo 100.000 avrebbero avuto la cittadinanza e solo 30.000 avrebbero posseduto, oltre alla cittadinanza, il requisito del sesso maschile e dell'et\u00e0 adulta. Bisogna tuttavia ricordare che il numero di cittadini votanti nel corso del V secolo a.C. era certamente pi\u00f9 alto, stimabile attorno alle 60.000 persone, che si ridussero sia per via dell'introduzione, ad opera di Pericle, di leggi pi\u00f9 restrittive in materia di cittadinanza, sia per le perdite umane nel corso della Guerra del Peloponneso\nInoltre, se da un punto di vista moderno, tali cifre possono sembrare di poco conto occorre notare, a titolo di confronto, che gran parte delle poleis avrebbe potuto radunare solo 1.000-1.500 cittadini adulti e che Corinto, una delle pi\u00f9 popolose citt\u00e0 dell'epoca, poteva annoverare non pi\u00f9 di 15.000 cittadini.\nQuanto alla componente esclusa dalla cittadinanza, essa era costituita da stranieri residenti, i meteci e dalla rilevante popolazione servile: intorno al 338 a.C., l'oratore Iperide afferm\u00f2 che il numero degli schiavi era pari a 150.000, anche se tale dato \u00e8 ritenuto un'impressione.\nCittadinanza.\nAncorch\u00e9 l'Atene classica sia considerata il primo compiuto esempio di democrazia, non deve essere sottovalutato che solo i cittadini ateniesi adulti di sesso maschile e che avessero completato l'addestramento militare (efebia) godevano del diritto di voto; in sintesi, partecipava alla vita pubblica una percentuale che andava tra il 10 ed il 20% della intera popolazione presente.\nQuesto escludeva dalla partecipazione politica la gran parte della popolazione: minori, donne, anche quelle discendenti da cittadini ateniesi, schiavi, compresi coloro che avessero ricevuto la libert\u00e0 ed infine i residenti stranieri.\nLe donne, infatti, anche se erano titolari della cittadinanza e di limitati diritti patrimoniali, rimasero sempre escluse dalla vita pubblica e spesso erano relegate in apposite sezioni delle abitazioni.\nErano altres\u00ec esclusi dal diritto di voto i cittadini i cui diritti erano posti in sospensione (era il caso tipico del mancato pagamento di un debito nei confronti della citt\u00e0) e potevano anche non essere reintegrati, con effetti permanenti (anche sui discendenti).\nNaturalmente, ad Atene alcuni cittadini erano assai pi\u00f9 attivi di altri ma il vasto numero di disegni di legge e proposte dimostrano una larghezza di partecipazione diretta tra gli aventi diritto assai pi\u00f9 forte rispetto anche alle democrazie odierne.\nIl diritto di cittadinanza, inoltre, seguiva il modello dello ius sanguinis, ovvero bisognava discendere da un genitore in possesso della stessa cittadinanza; in seguito, nel 450 a.C., una riforma di Pericle e Cimone sanc\u00ec che i cittadini ateniesi sarebbero dovuti discendere in linea paterna e materna da altrettanti cittadini ateniesi.\nVa aggiunto, poi, che, sebbene tale legge non avesse efficacia retroattiva, nel 455 a.C., quando il faraone invi\u00f2 un carico di grano in dono, da ripartirsi tra i cittadini, furono effettuate indagini e rimossi dai registri numerosi soggetti che non godevano del requisito della cittadinanza di entrambi i genitori.\nL'assemblea cittadina, infine, poteva conferire la cittadinanza ateniese non solo agli individui ma anche ad interi gruppi di persone \n(ad esempio, per i cittadini di Platea e di Samo, rispettivamente nel 427 e nel 405 a.C.) purch\u00e9 si fossero resi benemeriti nei confronti degli Ateniesi; tale deliberazione, tuttavia, doveva essere attuata con un quorum speciale di almeno 6.000 voti favorevoli.\nSistema istituzionale.\nIl sistema istituzionale ateniese si imperniava su tre pilastri: l'assemblea o Ecclesia, composta da tutti i cittadini dotati del diritto di voto, il Consiglio dei 500 o Bul\u00e8 ed infine le corti (i cui magistrati erano sorteggiati tra i cittadini aventi un'et\u00e0 superiore ai trent'anni). \nVa, inoltre, aggiunto che in taluni casi la stessa assemblea cittadina poteva ricoprire funzioni giudiziarie anche se in forma eccezionale.\nInfine, oltre a tali organi, non va sottovalutato il ruolo degli Arconti e dell'Areopago che, specialmente nei primi tempi, ricoprivano importanti funzioni di natura esecutiva e di controllo sull'operato dell'assemblea e del consiglio.\nEcclesia.\nA differenza di un parlamento odierno, i cui membri sono elettivi in base ad uno specifico sistema elettorale, Atene pu\u00f2 essere considerata come una democrazia diretta dal momento che erano gli stessi cittadini purch\u00e9 efebi e titolari dei diritti politici a partecipare alle riunioni dell'assemblea o Ecclesia (, \"ekklesia\"); tale partecipazione, peraltro, non veniva considerata come una mera facolt\u00e0, bens\u00ec come un dovere.\nL'assemblea deteneva quattro funzioni principali: legiferava mediante lo strumento dei decreti, sovrintendeva alla politica estera (dichiarava guerra, ratificava trattati di pace, accreditava gli ambasciatori), eleggeva alcuni funzionari (gli strategoi) ed infine aveva funzioni giurisdizionali con particolare riferimento per i reati politici (che, comunque, furono in seguito demandati ai tribunali ordinari).\nOgni cittadino poteva presentare una propria proposta all'assemblea, le cui riunioni erano, in effetti, nulla di pi\u00f9 che dibattiti tra i singoli oratori cui seguiva una votazione di assenso o diniego mediante alzata di mano. Va aggiunto che, sebbene vi fossero presenti blocchi di opinioni, talvolta duraturi, non esistevano partiti politici veri e propri cos\u00ec come un sistema di governo e di opposizione. Ogni deliberazione, pertanto, era assunta a maggioranza e, qualora l'assemblea avesse assunto una deliberazione contraria alla normativa vigente, i singoli proponenti di tale iniziativa potevano subire sanzioni.\nCome sovente accadeva nelle democrazie antiche, la partecipazione fisica alla riunione era requisito imprescindibile per la votazione e pertanto il servizio militare impediva l'esercizio della cittadinanza. Il voto avveniva mediante alzata di mano (\u03c7\u03b5\u03b9\u03c1\u03bf\u03c4\u03bf\u03bd\u03af\u03b1, \" kheirotonia \") mentre alcuni funzionari, eletti dalla stessa assemblea, controllavano la regolarit\u00e0 della procedura; nel caso in cui il numero fosse incerto, ogni cittadino poteva richiedere ai funzionari un conteggio dettagliato dei singoli voti.\nIn taluni casi, era richiesto un quorum di 6.000 voti (in particolare era in uso per le concessioni di cittadinanza); il voto avveniva mediante l'uso di pietre colorate, bianco per esprimere assenso e nero per respingere la proposta: al termine della sessione, ogni elettore gettava un sasso in un vaso di creta che poi veniva rotto dai funzionari i quali avrebbero attuato il conteggio finale. Le deliberazioni in materia di ostracismo avvenivano nelle medesime modalit\u00e0 con la differenza che i piccoli sassi colorati erano sostituiti da un coccio di ceramica su cui il cittadino scriveva il nome della persona che intendeva inviare in esilio.\nLe riunioni si svolgevano sempre presso la Pnice (tranne che per i casi di ostracismo): nel V secolo a.C., erano fissati dieci incontri obbligatori all'anno (\"kuriai ekkles\u00edai\"), uno per ogni mese mentre in seguito il numero di incontri fu fissato a quaranta, quattro per mese; non era stabilito un intervallo fisso tra una riunione e quella seguente; inoltre, ulteriori sedute potevano essere convocate tanto pi\u00f9 che, almeno fino al 355 a.C., i processi a carico dei politici erano svolti direttamente dall'assemblea.\nLa partecipazione all'assemblea non fu sempre volontaria: infatti, nel V secolo schiavi pubblici, dopo l'inizio della deliberazione, chiudevano i punti di accesso alla Pnice con una cordicella rossa macchiata ed i ritardatari che, pertanto, per entrare erano costretti a macchiarsi le vesti, ricevevano una multa. Con il ripristino della democrazia, nel 403 a.C., fu reintrodotto l'uso del gettone di presenza che in seguito fu concesso ai primi 6.000 partecipanti.\nBoul\u00e9.\nIl primo nucleo della Boul\u00e9 fu il cosiddetto Consiglio dei 400, istituito nel 594 a.C., da Solone al fine di dirigere i lavori dell'Ecclesia; con Clistene il numero dei membri fu incrementato a 500, cinquanta per ciascuna delle dieci trib\u00f9, sorteggiati ogni anno tra le persone che avessero compiuto almeno trent'anni.\nSin dalle origini, la funzione pi\u00f9 rilevante della Boul\u00e9 fu quella di redigere le deliberazioni (\"probouleumata\"), per la discussione e l'approvazione nell'Ecclesia ma, oltre a ci\u00f2, controllava le finanze, la manutenzione della flotta e della cavalleria, giudicava l'idoneit\u00e0 dei magistrati eletti, riceveva gli ambasciatori stranieri ed infine consigliava gli strateghi sulle questioni militari; in caso di emergenza, l'Ecclesia poteva delegare alla Boul\u00e9 poteri straordinari di intervento.\nSecondo lo storico John Thorley, la composizione del consiglio fu eccezionalmente curata: Clistene, infatti, limit\u00f2 l'elettorato passivo alla Boul\u00e9 ai soli cittadini che appartenessero alla classe degli zeugiti o a quelle superiori e che, in ogni caso, avrebbero dovuto ricevere l'approvazione da parte del demo di appartenenza e che quindi erano titolari di un reddito sicuro e di una certa esperienza almeno nella politica locale.\nI membri di ciascuna delle dieci trib\u00f9 si alternavano ad agire in un comitato ristretto permanente, la \"Pritania\" per un periodo di 36 giorni. Tutti e cinquanta i pritani venivano alloggiati nel Tholos del Pritaneo, un edificio adiacente al bouleterion, luogo di incontro della Boul\u00e9. Ogni giorno un pritano veniva selezionato come Epistate ed era tenuto a restare nel tholos per le 24 ore del proprio ufficio allo scopo di presiedere, se vi fosse stata, una riunione della Boul\u00e9 o dell'Ecclesia. L'Epistate esercitava le attribuzioni di capo dello Stato, controllando gli archivi delle leggi e custodendo le chiavi della citt\u00e0.\nInfine, la Boul\u00e9 fungeva anche da comitato esecutivo per l'assemblea e supervisionava l'attivit\u00e0 dei magistrati: coordinava le attivit\u00e0 amministrative, aveva funzioni di consulenza nelle materie economiche, militari e religiose, ed inoltre chiedeva conto dell'attivit\u00e0 dei singoli magistrati; in ogni caso aveva margini di manovra assai limitati dal momento che l'attivit\u00e0 di sorveglianza dell'amministrazione si svolgeva in ossequio alla volont\u00e0 dell'Assemblea di cui redigeva gli ordini del giorno.\nArconti e Areopago.\nPrima della riforma di Solone, nel VII secolo a.C., Atene era governata da nove arconti (agli inizi erano solo tre ma in seguito furono incrementati) e dal consiglio dell'Areopago, composto da arconti scaduti dal mandato, mentre \u00e8 messa in discussione l'assemblea cittadina.\nEntrambi gli organi erano espressioni dell'aristocrazia e Solone, per ridurne l'importanza, decise di abbassare il censo per la selezione degli arconti ed istituire una prima forma compiuta di assemblea popolare senza, per\u00f2, ridurre le competenze esecutive degli Arconti e quelle giudiziarie dell'Areopago.\nIn seguito, Clistene, senza attenuare i requisiti di censo, dispose che gli Arconti sarebbero stati eletti dall'Ecclesia; il ruolo dell'Areopago quale supremo tribunale giurisdizionale non fu intaccato ed in effetti mantenne il diritto di veto sulle deliberazioni incostituzionali poste dall'Assemblea, dalla Buol\u00e9 o dai magistrati.\nInfine, Efialte e poi Pericle ridussero notevolmente i poteri dell'Areopago, trasferendone ogni competenza di natura politica alla Boul\u00e9 e lasciandogli esclusivamente un ruolo di tribunale per i reati pi\u00f9 rilevanti, come gi\u00e0 appare ne \"Le Eumenidi\" di Eschilo (458 a.C.).\nBench\u00e9 gli Arconti rimasero sempre i detentori effettivi del potere esecutivo della citt\u00e0, rimasero sempre gerarchicamente inferiori all'Epistate, che formalmente, essendo capo dello Stato, era magistratura superiore.\nIncarichi pubblici.\nOgni anno, circa 1.100 cittadini (compresi i membri del Consiglio dei 500) tenevano uffici pubblici; alle cariche pubbliche si accedeva in due modi: mediante sorteggio casuale, per gli incarichi privi di specializzazione, e tramite elezione, usata solo per i cento incarichi pubblici pi\u00f9 rilevanti e prestigiosi. Questo sistema, con la notevole eccezione della strategia, faceva s\u00ec che ogni carica pubblica tendenzialmente fosse ricoperta una volta sola dalla stessa persona, favorendo un facile ricambio politico; ad esempio era proibito ricoprire la carica di Consigliere presso la Boul\u00e9 in due anni consecutivi anche se era ammesso che la stessa persona, nell'arco della propria vita, si potesse candidare almeno due volte.\nDi conseguenza, parte dell'ethos della democrazia era la costruzione di una competenza generale derivante dal continuo coinvolgimento dei cittadini ed, in effetti, i dieci strateghi, eletti annualmente, dovevano la propria importanza ed il proprio prestigio non tanto ai poteri costituzionalmente attribuiti, quanto, piuttosto, alla fiducia accordata in assemblea tramite l'elezione. Bisogna, poi, ricordare che, nel corso delle sessioni dell'Assemblea, i cittadini potevano richiedere inchieste, mettere sotto osservazione o rimuovere (anche con l'aggiunta di sanzioni) i detentori di uffici pubblici i quali, in ogni caso, prima di assumere la carica erano soggetti ad un approfondito esame da parte della Boul\u00e9 (\"dokimasia\"), in cui sarebbero potuti essere squalificati, ed erano considerati in tutto e per tutto come \"agenti del popolo\".\nPer tale concezione, erano distinti dall'Assemblea medesima o dalle corti che, essendo considerate come la diretta emanazione della volont\u00e0 della popolazione, non riconoscevano altra autorit\u00e0 al di sopra di quella popolare e pertanto nessun membro dell'Ecclesia o di una giuria poteva essere rimosso, messo sotto accusa o punito (tranne che con il graphe paran\u00f3m\u014dn, comunque riservato ad un altro cittadino). Inoltre, vi erano limitazioni all'accesso alle cariche pubbliche: il limite minimo di et\u00e0, pari a trent'anni, escludeva almeno un terzo della popolazione mentre non \u00e8 nota la percentuale dei cittadini soggetti ad \"atimia\", perdita o sospensione dei diritti politici.\nIn sintesi, la competenza della persona non era il problema principale, piuttosto, almeno nel IV secolo a.C., la idea politica del candidato ovvero se fosse fautore della democrazia o avesse tendenze oligarchiche e questo timore poteva incidere sull'esame finale (\"euthunai \", letteralmente \"rendiconto\") delle prestazioni del funzionario una volta che il suo mandato fosse scaduto: talvolta erano brevi e formali, in altri casi, minuziosi e si svolgevano davanti alla giuria per ottenere il massimo accertamento possibile e non di rado potevano comportare l'applicazioni di severe sanzioni.\nIn conclusione, il potere esercitato da tali funzionari era di amministrazione o di esecuzione; le loro attribuzioni erano definite con puntigliosa precisione e la capacit\u00e0 di iniziativa limitata; difatti, sebbene potessero applicare sanzioni penali, queste non potevano superare la somma (non rilevante) di cinquanta dracme, oltre la quale il contenzioso doveva essere demandato alle corti.\nSelezione per sorteggio.\nCoerentemente con il presupposto di fornire lo sviluppo della massima competenza generale possibile tra i cittadini, l'uso del sorteggio fu considerato come il mezzo pi\u00f9 democratico di attribuzione delle cariche pubbliche: una elezione, infatti, avrebbe favorito gli aristocratici, i ricchi, le persone note o dotate di eloquenza; il sorteggio permetteva a chiunque di impegnarsi nell'esperienza democratica, ossia di \"governare ed essere governati\", oltre che di evitare fenomeni di brogli e di ridurre i pericoli insiti a fenomeni demagogici, specialmente con riferimento ai membri della Boul\u00e9 e ad alcuni funzionari dal momento che questi organi detenevano una non irrilevante funzione finanziaria.\nNaturalmente, l'assegnazione di incarichi di responsabilit\u00e0 a soggetti non competenti era un rischio evidente e conosciuto anche dagli Ateniesi che, infatti, introdussero filtri: un elettorato passivo pi\u00f9 elevato, un esame iniziale e finale dell'operato, un sistema di incarichi collegiali o di consiglio o con uno staff di assistenza al fine di garantire un controllo reciproco tra i singoli funzionari (non valeva per gli arconti le cui competenze erano distinte) ed, infine, il controllo dell'assemblea.\nInfine, nessuna persona poteva essere sorteggiata due volte per il medesimo ufficio con la sola eccezione della Boul\u00e9 in cui, per necessit\u00e0 demografica, era ammesso che un individuo potesse ricoprire l'incarico di consigliere due volte nell'arco della propria vita al fine di evitare che una persona potesse accumulare eccessive cariche pubbliche e quindi eccessivo potere.\nElezione.\nErano elettivi circa un centinaio di funzionari su di un totale di mille e cento; in particolare si accedeva tramite elezione agli incarichi di natura economica ed alla strategia, dal momento che, essendo la ricchezza un prerequisito dell'elezione, in caso di malversazione i fondi potessero essere recuperati dal sequestro dei beni privati.\nParticolare, inoltre, era l'incarico dei dieci strateghi dal momento che era l'unico ufficio pubblico per il quale fosse richiesta una specifica esperienza e poich\u00e9, grazie ad una maggiore versatilit\u00e0 delle attribuzioni poteva garantire una notevole influenza politica ed istituzionale, come dimostra, tra gli altri, il caso di Pericle. Tale influenza, tuttavia, non derivava di per s\u00e9 dalle competenze attribuite, assai limitate in tempo di pace, quanto, piuttosto, dal fatto che aveva un rapporto strettissimo con la popolazione.\nOgni funzionario elettivo, infine, era soggetto ad esame, prima di entrare in carica, e a rendiconto, una volta che il mandato fosse scaduto; potevano essere sottoposti ad inchieste assembleari e a rimozione, sempre da parte dell'Ecclesia; non va sottovalutato che l'Assemblea poteva richiedere, in caso di \"prestazioni inadeguate\", una pesante sanzione pecuniaria, l'applicazione dell'ostracismo ed anche la pena capitale (si veda in merito il processo a carico degli Strateghi dopo la battaglia delle Arginuse).\nConsiderazioni.\nL'individualismo nella democrazia ateniese.\nDato il presupposto di favorire al massimo la partecipazione pubblica, gli Ateniesi, specialmente i democratici, mantennero un forte disprezzo nei confronti di coloro che non si impegnavano nella vita pubblica o che perseguivano interessi privatistici a danno della comunit\u00e0 di cui si trova, tuttora, traccia nell'insulto moderno \"idiota\" (\u1f30\u03b4\u03b9\u03ce\u03c4\u03b7\u03c2, \"idiotes\") che in origine, infatti, indicava per l'appunto la persona non interessata alla vita politica cittadina e che era oggetto di forte disprezzo collettivo.\nImportanza.\nLa democrazia greca costitu\u00ec un fenomeno isolato nel tempo e nello spazio: infatti \u00e8 stato un evento storicamente breve e ha attecchito solo in alcune \"poleis\" dell'antica Grecia.\nNonostante ci\u00f2, questo primo seme di democrazia ha contribuito in modo drastico all'evoluzione del mondo, del pensiero e della politica occidentale, influendo sul concetto di democrazia moderno, anche se quest'ultimo \u00e8 radicalmente differente.\nControversie.\nPer lo stato erano da considerare liberi e uguali tutti i cittadini; l'uguaglianza del voto esercitato nell'assemblea dai cittadini ateniesi era detta isopsefia, , composta da \" (\u00edsos)\" che significa \"uguale\" e \" (ps\u00eaphos)\" che significa \"sassolino\" ma anche \"voto\", dato che gli ateniesi utilizzavano dei sassolini per esprimere il loro voto.\nFra i cittadini si potevano per\u00f2 annoverare (per una legge di Pericle del 450 a.C.) solamente i maggiorenni di sesso maschile, figli di genitori entrambi ateniesi.\nQuindi spesso questa forma di democrazia greca \u00e8 stata definita dagli storici schiavista, poich\u00e9 fondava la sua prosperit\u00e0 ed efficacia sull'utilizzo di un'incontrollata schiavit\u00f9, oltre che sulla totale discriminazione del sesso femminile: solamente gli uomini ateniesi maggiorenni avevano il diritto di eleggibilit\u00e0; invece a donne e schiavi (spesso stranieri) era negata, sia l'eleggibilit\u00e0 attiva sia quella passiva."}
{"id": "1097611", "revid": "228587", "url": "https://it.wikipedia.org/wiki?curid=1097611", "title": "Alpi Retiche", "text": "Le Alpi Retiche (\"R\u00e4tische Alpen\" in tedesco) costituiscono un tratto delle Alpi, situato tra l'Italia, la Svizzera, il Liechtenstein e l'Austria. Secondo la Partizione delle Alpi, le Alpi Retiche sono situate al centro della catena, nelle Alpi Centrali, e vanno, nel loro complesso, dal Passo dello Spluga al Passo del Brennero.\nSecondo la Suddivisione Orografica Internazionale Unificata del Sistema Alpino (SOIUSA) non sono considerate una sezione alpina distinta; esse infatti sono suddivise in tre sezioni: Alpi Retiche occidentali, Alpi Retiche orientali e delle Alpi Retiche meridionali; inoltre, dato il diverso criterio di suddivisione, i tre settori retici sono sottosezioni delle Alpi orientali.\nGeografia.\nSono suddivise tra l'Italia (Lombardia e Trentino-Alto Adige), la Svizzera (Canton Ticino e Canton Grigioni), il Liechtenstein e l'Austria (Vorarlberg e Tirolo) e si estendono dal passo dello Spluga, situato nella valle a nord di Chiavenna, al confine tra Lombardia e il cantone svizzero dei Grigioni, fino al passo del Brennero, tra Trentino-Alto Adige e la regione austriaca del Tirolo.\nVi sono comprese numerose valli, tra le quali la Valtellina, la Valchiavenna, la Valle dell'Adige, l'alta Val Camonica e la valle Isarco. Il territorio \u00e8 percorso da numerosi fiumi, tra i quali i principali sono l'Adda, l'Adige e l'Inn.\nClassificazione.\nSOIUSA.\nSecondo la Suddivisione Orografica Internazionale Unificata del Sistema Alpino (SOIUSA) del 2005, le Alpi Retiche non formano un gruppo unico, data la loro diversa composizione geologica.\nSecondo la SOIUSA, le Alpi Retiche sono suddivise nelle seguenti tre sezioni (tra le 36 delle Alpi):\nPartizione delle Alpi.\nSecondo la Partizione delle Alpi del 1926, e secondo i testi recenti su questa basati, le Alpi Retiche costituiscono una sezione delle Alpi centrali e comprendono i seguenti gruppi:\nOrografia.\nPrincipali rilievi.\nTra i massicci delle Alpi Retiche, si ricordano:\nFlora e fauna.\nLa flora \u00e8 molto varia e presenta numerose specie protette quali la stella alpina e alcune specie di genziana. Sono presenti foreste di conifere (pini, abeti e larici), che vi trovano un clima ideale per la loro crescita.\nLa fauna \u00e8 altrettanto ricca, e presenta scoiattoli, ermellini, caprioli, cervi, stambecchi, camosci e, sebbene in numero molto ridotto di esemplari, lupi e orsi. Numerosa anche la fauna aviaria, con aquile, falchi, poiane, civette, gufi, picchi.\nCitt\u00e0 e popolazione e vie di comunicazione.\nLa popolazione di questa regione \u00e8 ridotta e non vi si trovano grandi citt\u00e0: i centri maggiori sono Sondrio, Chiavenna, Morbegno, Tirano, Sondalo, Grosio, Bormio, Livigno, Edolo, Ponte di Legno, Vipiteno, Merano, Saint Moritz, Innsbruck.\nIl Passo del Maloja congiunge la provincia di Sondrio con l'Engadina, il passo del Bernina l'Engadina con Tirano e la Valtellina, il Resia la val Venosta con il Tirolo austriaco; a questi si aggiungono in territorio italiano il passo dello Stelvio, il Tonale e l'Aprica.\nCuriosit\u00e0.\nNel detto ampiamente usato per insegnare la partizione delle Alpi italiane \"Ma con gran pena le reca gi\u00f9\" le Alpi Retiche sono rappresentate dalla settima sillaba, \"re\".\nNelle Alpi Retiche si trova il pi\u00f9 esteso ghiacciaio italiano, il Ghiacciaio dell'Adamello."}
{"id": "1097613", "revid": "1782831", "url": "https://it.wikipedia.org/wiki?curid=1097613", "title": "Giuseppe Sanfelice", "text": "Biografia.\nDebutta nel 1999 da protagonista nel film di Gabriele Muccino, \"Come te nessuno mai\". Nel 2001 ha il ruolo di \"Andrea\", figlio dei protagonisti, interpretati da Nanni Moretti e Laura Morante ne \"La stanza del figlio\". \nNel 2004 \u00e8 il timido Paolo \"Pio\" nel film \"Che ne sar\u00e0 di noi\", regia di Giovanni Veronesi. Nello stesso anno debutta in televisione, diretto da Renato De Maria nei film tv ' e ', a cui fanno seguito: Natale a Miami 2005\"La notte breve\" (2006), film tv in onda su Rai 2, e la miniserie tv in sei puntate, \"Piper\" (2009), regia di Francesco Vicario, in onda su Canale 5."}
{"id": "1097617", "revid": "125955711", "url": "https://it.wikipedia.org/wiki?curid=1097617", "title": "Football Club Internazionale Milano 1985-1986", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1985-1986.\nStagione.\nL'organico dell'annata 1985-86 si arricch\u00ec coi nomi del laterale difensivo Marangon e dell'ala Fanna, entrambi protagonisti dello Scudetto vinto dal Verona: si vestirono di nerazzurro anche l'ex juventino Marco Tardelli e un Selvaggi prelevato dall'Udinese, col suo impiego precluso tuttavia dalla concorrenza di Rummenigge \u2014 miglior marcatore del campionato dopo il romanista Pruzzo \u2014 e Altobelli.\nRelegata suo malgrado a posizioni marginali nello scenario nazionale, l'Inter invest\u00ec con maggior profitto le sue energie in campo europeo: nel mese di novembre Corso succedette in panchina a Castagner, senza per\u00f2 imprimere una svolta significativa. Un deludente torneo fu archiviato dalla sesta piazza, teoricamente insufficiente a garantire uno \"slot\" continentale per la stagione a venire: al posizionamento concorse la vittoria nel derby meneghino del 6 aprile 1986, con rete del giovane debuttante Minaudo.\nIn Coppa UEFA la \"Beneamata\" raggiunse nuovamente le semifinali, arrendendosi ancora al Real Madrid: il 3-1 di San Siro fu ribaltato da un netto 5-1 in terra iberica, maturato nei tempi supplementari. Per effetto del successo conquistato dalla Roma in Coppa Italia, la squadra milanese \u2014 sconfitta proprio dai capitolini nei quarti di finale della manifestazione \u2014 benefici\u00f2 del ripescaggio in UEFA anche per l'edizione seguente.\nMaglie e sponsor.\nLo sponsor tecnico per la stagione 1985-1986 fu Mec Sport, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 21 maggio 1986\"."}
{"id": "1097621", "revid": "149726", "url": "https://it.wikipedia.org/wiki?curid=1097621", "title": "Alpi retiche", "text": ""}
{"id": "1097624", "revid": "1564499", "url": "https://it.wikipedia.org/wiki?curid=1097624", "title": "Sella di Vinchiaturo", "text": "La sella di Vinchiaturo \u00e8 un valico dell'Appennino meridionale che collega le valli del Biferno e del Tammaro.\nSi trova nel Molise nel territorio del comune di Vinchiaturo, in provincia di Campobasso.\nLa sella \u00e8 attraversata dalla ferrovia Benevento-Campobasso."}
{"id": "1097625", "revid": "339392", "url": "https://it.wikipedia.org/wiki?curid=1097625", "title": "Secondo Complesso", "text": ""}
{"id": "1097627", "revid": "767487", "url": "https://it.wikipedia.org/wiki?curid=1097627", "title": "Il silenzio dei prosciutti", "text": "Il silenzio dei prosciutti (\"The Silence of the Hams\") \u00e8 un film comico del 1994 scritto, diretto e interpretato da Ezio Greggio.\nIl titolo in italiano \u00e8 la traduzione letterale di quello originale in inglese \"The Silence of the Hams\", un gioco di parole che si richiama a \"The Silence of the Lambs\", letteralmente \"il silenzio degli agnelli\", titolo originale del film distribuito in Italia come \"Il silenzio degli innocenti\", di cui \u00e8 in parte una parodia, assieme al film \"Psyco\".\nTrama.\nL'agente dell'FBI Jo Dee Fostar \u00e8 impegnato a dare la caccia a un pericoloso serial killer, che ha ucciso pi\u00f9 di 120 uomini in un mese. Colui che lo aiuter\u00e0 a scovare il maniaco omicida \u00e8 il Dottor Animal Cannibal Pizza, un criminale psicopatico rinchiuso nel manicomio di Hollywood. La fidanzata di Jo Dee Fostar ruba 400.000 dollari al suo datore di lavoro e si nasconde in un albergo di periferia, gestito da Antonio Motel. L\u00ec trover\u00e0 la morte, sotto la doccia, per mano di un'anziana signora.\nL'FBI, non sapendo che pesci pigliare, arresta persone a caso, tra cui, alcuni personaggi pubblici. La sorella di Jane, Lily, per trovare la sorella contatta Jo, il quale torna dal Dr. Animal Cannibal Pizza, che, in cambio della concessione ad aprire una pizzeria, rivela il nome del presunto assassino. Jo e Lily trovano il motel e l\u00ec c'\u00e8 una serie di colpi di scena: Antonio si rivela essere in realt\u00e0 sua madre e anche Jo rivela un'identit\u00e0 nascosta. Anche gli altri presenti sono travestiti e compare anche Jane, che non era morta, con i soldi.\nProduzione.\nInizialmente il film si sarebbe dovuto chiamare \"Psycho Zero\".\nNel film partecipano in breve apparizioni registi come Joe Dante, John Carpenter, John Landis e Mel Brooks.\nLa parte di Lily Wine, andata a Joanna Pacula, era stata iniziata proposta a Kelly LeBrock, che inizialmente accett\u00f2. ma in seguito anche su insistenza di Steven Seagal, all'epoca suo marito, dovette rinunciarvi, poich\u00e9 incinta, anche se Greggio avrebbe voluto inserire una gag comica sulla maternit\u00e0 dell'attrice. Greggio avrebbe voluto anche Leslie Nielsen nel cast, ma all'epoca della produzione, non era disponibile.\nIl film \u00e8 nel Guinness dei primati per il maggior numero di attori registi impiegati in un solo film.\nDistribuzione.\nData di uscita.\nAlcune date di uscita internazionali nel corso degli anni sono state:\nHome video.\nNegli anni novanta il film usc\u00ec in VHS. L'unica versione DVD distribuita fino al 2021 \u00e8 uscita nella Repubblica Ceca, intitolata \"Ml\u010den\u00ed \u0161unek\", in lingua inglese. Dal 26 gennaio 2021 \u00e8 in vendita la versione italiana del film in DVD.\nAccoglienza.\nCritica.\n\"Il silenzio dei prosciutti\" ha avuto un'accoglienza negativa da parte della critica e non ha ottenuto un punteggio sul sito Rotten Tomatoes, dove viene recensito per sole otto volte e tutte in modo negativo (con una media di punti di 1 su 5)."}
{"id": "1097629", "revid": "125959663", "url": "https://it.wikipedia.org/wiki?curid=1097629", "title": "Parlamento scozzese", "text": "Il Parlamento scozzese (in inglese: \"Scottish Parliament\", in gaelico scozzese: \"P\u00e0rlamaid na h-Alba\", in scozzese: \"Scots Pairlament\") \u00e8 il parlamento devoluto monocamerale nazionale della Scozia, la cui sede \u00e8 presso il quartiere di Holyrood della capitale Edimburgo. Il Parlamento, informalmente chiamato per metonimia \u00abHolyrood\u00bb, \u00e8 un corpo democraticamente eletto, con 129 membri che sono chiamati MSPs, \"Members of the Scottish Parliament\". I deputati sono eletti per mandati quadriennali utilizzando il sistema a membri addizionali; di conseguenza, 73 deputati rappresentano circoscrizioni geografiche individuali elette con scrutinio maggioritario a singolo turno, mentre gli altri 56 sono eletti in otto regioni con membri addizionali, ognuna delle quali elegge sette deputati. Le elezioni pi\u00f9 recenti si sono tenute il 6 maggio 2021.\nIl Parlamento di Scozia originale (o \"gli Stati della Scozia\") fu la legislatura nazionale del Regno di Scozia indipendente ed esistette dall'inizio del XIII secolo finch\u00e9 il Regno di Scozia non fu unificato al Regno d'Inghilterra con l'Atto di Unione del 1707 per andare a costituire il Regno di Gran Bretagna. Di conseguenza, sia il Parlamento di Scozia che il Parlamento d'Inghilterra cessarono di esistere, e fu costituito il Parlamento di Gran Bretagna con sede a Westminster, Londra.\nA seguito di un referendum sulla devoluzione in Scozia nel 1997, in cui l'elettorato scozzese vot\u00f2 per la devoluzione, fu costituito l'attuale Parlamento, che detiene poteri in quanto legislatura devoluta. La legge che form\u00f2 il Parlamento delinea le competenze legislative del Parlamento, ossia le aree in cui pu\u00f2 legiferare, specificando esplicitamente i poteri che sono riservati al Parlamento del Regno Unito. Il Parlamento scozzese ha il potere di legiferare in tutte le aree non esplicitamente riservate a Westminster. Il Parlamento britannico mantiene il potere di estendere o ridurre le aree in cui il Parlamento scozzese pu\u00f2 legiferare. La prima riunione del nuovo parlamento ebbe luogo il 12 maggio 1999. Oltre a detenere il potere legislativo nelle materie \"devolute\", il Parlamento elegge il Primo ministro della Scozia ed \u00e8 titolare del rapporto fiduciario con il Governo scozzese.\nIl nuovo palazzo del Parlamento \u00e8 stato realizzato dallo studio di architettura EMBT Miralles/Tagliabue nel 2004.\nStoria del Parlamento scozzese.\nPrima dell'Atto di Unione del 1707 che unific\u00f2 il Regno di Scozia ed il Regno d'Inghilterra in un nuovo stato chiamato Regno di Gran Bretagna, la Scozia aveva un parlamento indipendente conosciuto come Parlamento di Scozia. Le proposte scozzesi iniziali all'interno dei negoziati sull'Unione suggerirono di mantenere un Parlamento devoluto anche in Scozia, ma questo non fu accettato dai negoziatori inglesi.\nPer i successivi trecento anni, la Scozia fu governata direttamente dal Parlamento di Gran Bretagna e dal successivo Parlamento del Regno Unito, entrambi con sede a Westminster, e la mancanza di un Parlamento in Scozia rimase un importante elemento nell'identit\u00e0 nazionale scozzese. Proposte per un parlamento devoluto furono avanzate prima del 1914, ma furono accantonate a causa dello scoppio della prima guerra mondiale. Un improvviso picco nel nazionalismo in Scozia durante la fine degli anni '60 fece nascere altre richieste di devoluzione o di completa indipendenza, e nel 1969 spinsero il governo laburista di Harold Wilson a formare la Commissione Kilbrandon per riconsiderare la Costituzione del Regno Unito. Uno dei principali obiettivi della commissione fu quello di esaminare le modalit\u00e0 di concessione di un maggiore auto-governo per la Scozia, all'interno dello stato unitario del Regno Unito. Kilbrandon pubblic\u00f2 il suo rapporto nel 1973, suggerendo l'istituzione di un'Assemblea Scozzese eletta direttamente per legislare sui temi di diretto interesse scozzese.\nIn questo periodo, la scoperta del petrolio nel Mare del Nord e la successiva campagna \"It's Scotland's oil\" (\"Il petrolio \u00e8 della Scozia\") del Partito Nazionale Scozzese (SNP) causarono un'ascesa del sostegno all'indipendenza scozzese e anche del SNP. Il partito sosteneva che i proventi del petrolio non fossero indirizzati alla Scozia quanto avrebbero dovuto. L'effetto combinato di questi eventi port\u00f2 il Primo Ministro Wilson a impegnare il suo governo a concedere una forma di parlamento devoluto nel 1974. Tuttavia, la proposta legislativa finale per un'Assemblea Scozzese non fu approvata dal Parlamento del Regno Unito fino al 1978.\nIn base ai termini della Scotland Act del 1978, sarebbe stata istituita un'assemblea eletta ad Edimburgo posto che la maggioranza dell'elettorato scozzese votasse a favore in un referendum da tenersi il 1\u00ba marzo 1979, con un'affluenza di almeno il 40% dell'elettorato totale. Il referendum sulla devoluzione scozzese del 1979 non raggiunse l'affluenza minima necessaria, anche se la maggioranza degli elettori (51,6%) vot\u00f2 in favore di un'Assemblea Scozzese.\nDurante gli anni '80 e '90 le richieste per un Parlamento scozzese crebbero, in parte perch\u00e9 il governo del Regno Unito era controllato dal Partito Conservatore, mentre la Scozia eleggeva relativamente pochi parlamentari conservatori. Dopo la sconfitta al referendum del 1979, part\u00ec una campagna per un'Assemblea Scozzese, a cui presero parte partiti politici e rappresentanti del mondo industriale. Questa campagna pubblic\u00f2 i propri rapporti nel 1995, che andarono poi a costituire le basi della struttura del Parlamento.\nLa devoluzione continu\u00f2 a tenere banco nel Partito Laburista che nel maggio 1997 prese il potere con Tony Blair. Nel settembre 1997 ebbe luogo un secondo referendum, a cui la maggioranza degli scozzesi vot\u00f2 a favore dell'istituzione di un nuovo Parlamento scozzese, con poteri di imposizione di tasse, situato ad Edimburgo. Le prime elezioni si tennero il 6 maggio 1999 e il 1\u00ba luglio di quell'anno il potere fu trasferito da Westminster al nuovo Parlamento.\nElezioni.\nCi sono state fino ad oggi cinque elezioni del Parlamento scozzese, nel 1999, nel 2003, nel 2007, nel 2011, nel 2016 e nel 2021. Il prossimo voto si terr\u00e0 nel maggio 2026. I cittadini dell'Unione europea residenti in Scozia ebbero il diritto di votare per il Parlamento fino al 2016.\nComposizione.\nIn seguito alle elezioni legislative del 2007, il Parlamento scozzese era cos\u00ec suddiviso:\nDopo le elezioni legislative del maggio 2011, il Parlamento scozzese era cos\u00ec suddiviso:\nDopo le elezioni legislative del maggio 2016, il Parlamento scozzese era cos\u00ec suddiviso:\nDopo le elezioni legislative del maggio 2021, il Parlamento scozzese \u00e8 cos\u00ec suddiviso:"}
{"id": "1097630", "revid": "124349617", "url": "https://it.wikipedia.org/wiki?curid=1097630", "title": "Halloweentown - Streghe si nasce", "text": "Halloweentown - Streghe si nasce (\"Halloweentown\") \u00e8 un film per la televisione, il primo della saga di \"Halloweentown\", la cui prima mondiale \u00e8 datata 17 ottobre 1998.\nTrama.\nMarnie Piper \u00e8 una giovane ragazza amante del paranormale e di tutto ci\u00f2 che riguarda la magia. La sera di Halloween, festa favorita da Marnie, quest'ultima litiga con sua madre Gwen perch\u00e9 non la fa uscire in strada a fare \"Dolcetto o Scherzetto\" per misteriose ragioni; mentre litigano la piccola sorellina di Marnie, Sophie, vede una persona avvicinarsi alla loro casa; la persona in questione \u00e8 la mamma di Gwen, Aggie, anch'essa amante della magia e delle \"stranezze\" . La nonna porta ai suoi nipotini tante maschere, costumi e dolci di Halloween. La festa viene interrotta da Gwen, che manda tutti i suoi figli a letto. Marnie, Sophie e il loro fratellino Dylan (scettico e con ideologie simili a quelle materne) riescono a farsi raccontare dalla nonna una fiaba inventata da lei, HalloweenTown. Alla fine della fiaba, la nonna va via, ma prima parla con la madre di Marnie dicendole che \u00e8 una strega. I tre ragazzi, svegli, si insospettiscono. \nQuesti seguono la nonna fino ad una fermata di un bus misterioso, che apre le porte per Halloween Town, il regno delle streghe. La nonna, quando scopre che i nipoti l'hanno seguita, chiede loro aiuto perch\u00e9 strane forze oscure vogliono distruggere Halloween Town.\nIn seguito, la nonna va a comprare una scopa a Marnie, ma nel frattempo arriva la madre che intende portare i figli a casa. Non essendoci autobus, va a chiedere aiuto al sindaco di Halloweentown Calabar (ex di Gwen), il quale dice di attenderlo un attimo. Nel frattempo, la nonna si imbatte nella strana forza oscura, che la trasforma in pietra. La madre dopo poco subisce la stessa sorte. Marnie decide allora di preparare una pozione per sconfiggere questa misteriosa forza oscura, che si viene a scoprire essere il sindaco. Questi riesce a trasformare pure Marnie in pietra, ma non prima che sia riuscita a terminare la pozione, liberando cos\u00ec la madre e la nonna. La famiglia, ormai riunita, riuscir\u00e0 a sconfiggere il sindaco e Aggie si trasferir\u00e0 in America dalla figlia.\nProduzione.\nInizialmente venne offerto a Doris Roberts il ruolo di Aggie Cromwell, ma dovette rinunciare poich\u00e9 occupata all'epoca con le riprese di \"Tutti amano Raymond\".\nSeguiti.\n\"Halloweentown - Streghe si nasce\" ha dato il via alla saga di \"Halloweentown\" che si compone di altri 3 episodi: \"Halloweentown II - La vendetta di Kalabar\", \"Halloweentown High - Libri e magia\" e \"Ritorno ad Halloweentown\". Quest'ultimo \u00e8 stato l'unico episodio della saga in cui Kimberly J. Brown non ha ripreso il suo ruolo di Marnie Piper, poich\u00e9 in quel periodo era impegnata nelle riprese del suo film \"Big Bad Wolf\". Il ruolo venne cos\u00ec interpretato da Sara Paxton. Nemmeno Emily Roeske prese parte nel film \"Ritorno ad Halloweentown\", ma il suo personaggio venne citato un paio di volte."}
{"id": "1097632", "revid": "1442080", "url": "https://it.wikipedia.org/wiki?curid=1097632", "title": "Francesco Tamagno", "text": "Biografia.\nDi umili origini, Francesco Tamagno nacque nel quartiere torinese di Borgo Dora, in una numerosissima famiglia composta da quindici tra fratelli e sorelle, dieci dei quali morti in giovanissima et\u00e0, chi per colera e chi per tubercolosi. Suo padre, Carlo, era l'oste di una modesta trattoria di Porta Palazzo (la \"Trattoria dei Pesci Vivi\"), mentre sua madre Margherita Protto mor\u00ec quando Francesco era ancora fanciullo. Lavor\u00f2 fin da piccolo nella trattoria di famiglia, come cameriere.\nSuo padre aveva la passione per il bel canto, che per\u00f2 non coltiv\u00f2, ma che trasmise ai suoi figli. Francesco, che il padre giudic\u00f2 dotato per la musica, prese alcune lezioni da un maestro di Torino e faceva settimanalmente i suoi esercizi corali coi suoi compagni, sotto le arcate del Ponte Mosca della Dora, in un luogo sufficientemente lontano dalle abitazioni. \nUn giorno gli capit\u00f2 l'occasione della vita: il Teatro Regio aveva urgente bisogno di un tenore, per l'opera \"Poliuto\", poich\u00e9 uno dei comprimari si era improvvisamente ammalato. Il maestro che gli insegnava canto ne era informato, pens\u00f2 a lui e segnal\u00f2 il suo nome. Dopo aver quindi esordito nel 1871 a Torino, come comprimario nel \"Poliuto\" (nella parte di Nearco), Francesco Tamagno conquist\u00f2 il suo primo rimarchevole successo a Palermo, nel 1875, in \"Un ballo in maschera\". \nFrancesco Tamagno venne quindi scritturato alla Fenice di Venezia, nel 1874, nel ruolo di \"Pery\" in \"Il Guarany\" e al San Carlo di Napoli. Debutt\u00f2 nel 1878 alla Scala di Milano, ne \"L'Africana\", cant\u00f2 poi al Metropolitan di New York, nel 1894, come \"Arnold\" nel \"Guglielmo Tell\". \nIl 2 settembre 1879 nacque la sua unica e amatissima figlia Margherita (1879-1942) da una relazione clandestina con una nobildonna che era gi\u00e0 sposata. Tamagno, che non rivel\u00f2 mai il nome di questa donna, non solamente non allontan\u00f2 da s\u00e9 quella bambina, cos\u00ec \"scomoda\" per la sua carriera, ma prefer\u00ec anzi fare da \"ragazzo padre\", portandola ovunque con s\u00e9 e accudendola con amore. Si tratt\u00f2 di una situazione famigliare sicuramente molto insolita per quell'epoca.\nFu il protagonista alla prima assoluta dell\"Otello\" di Giuseppe Verdi, il 5 febbraio 1887, ruolo che divenne in seguito il suo cavallo di battaglia.\nFrancesco Tamagno \u00e8 stato inoltre il primo \"Gabriele Adorno\", nella seconda versione del \"Simon Boccanegra\" di Verdi (Teatro della Scala, 24 marzo 1881). Per primo ha ricoperto il ruolo di \"Azaele\" nel \"Figliuol prodigo\" e quello di \"Didier\" in \"Marion Delorme\": due opere composte da Amilcare Ponchielli.\nEbbe in repertorio anche titoli della prima met\u00e0 dell'Ottocento, tra cui \"Gli ugonotti\" e \"Il profeta\" di Meyerbeer e il \"Guglielmo Tell\" di Rossini. Tamagno viaggi\u00f2 molto e si esib\u00ec anche oltreoceano, a Citt\u00e0 del Messico, a Montevideo, a Chicago, a Buenos Aires e al Metropolitan Opera di New York (1894), dove riscosse un enorme successo.\nL'ultima esibizione pubblica dell'artista avvenne il 27 marzo 1905 al Circolo degli Artisti di Torino. In seguito, dopo un micidiale attacco di \"angina pectoris\", la sua salute declin\u00f2 paurosamente, tanto da costringerlo a sospendere la sua attivit\u00e0 a tempo indeterminato. \nLa sera del 30 agosto 1905, mentre era in visita da un amico a Varese, Tamagno venne colto da un'emorragia cerebrale che lo fece sprofondare in stato comatoso: il tenore venne quindi trasportato nella sua prestigiosa dimora cittadina, \"Villa Margherita\" (cos\u00ec battezzata in onore della figlia), ove i medici cercarono di salvargli la vita. Nella notte per\u00f2 sopraggiunse un secondo attacco, che non lasci\u00f2 ulteriori margini di recupero: il tenore si spense alle ore 7:30 dell'indomani.\nPer sua espressa volont\u00e0 la sua salma venne imbalsamata e i funerali si tennero il 5 settembre a Torino, sua citt\u00e0 natale. Il famoso librettista Arrigo Boito, amico di Tamagno, fu tra coloro che portarono a spalle la bara per la tumulazione.\n\u00c8 sepolto in un poderoso mausoleo bianco alto trentasette metri, eretto per volont\u00e0 della figlia Margherita, che si era molto affezionata al padre. Il mausoleo si trova all'interno del Cimitero monumentale di Torino, nella parte antica (quinta ampliazione). Tale sontuoso sepolcro \u00e8 stato acquistato dal Comune di Torino nel 1990, ed \u00e8 stato quindi restaurato nel 1999\nLa sua dimora varesina, ribattezzata \"Villa Tamagno\" dopo la sua morte, \u00e8 invece entrata a far parte del patrimonio edilizio dell'Ospedale di Circolo e Fondazione Macchi. \nGiudizio critico.\nSecondo la critica la sua voce, prodigiosa per potenza, per squillo e per estensione, e il suo vocalizzo vigoroso e definito fecero di lui il pi\u00f9 grande tenore verdiano e uno dei massimi artisti lirici della fine del XIX secolo.\nLa sua tecnica era legata a quella di tradizione italiana, che attribuiva ancora grande importanza all'intelligibilit\u00e0 testuale. Le vocali erano ben differenziate, permettendo una chiara comprensione dei significati del libretto, potenziandone cos\u00ec l'interpretazione drammatica. Ascoltando le registrazioni storiche della limpida voce di Tamagno, appare evidente che l'affidamento del ruolo di Otello a una cosiddetta \"voce scura\" di tenore drammatico, confinante con quella del baritono, risulta pi\u00f9 un vezzo novecentesco, che una reale scelta artistica voluta da Verdi.\nNonostante la grande fama e il benessere economico raggiunto, Tamagno, memore delle sue modeste origini, mantenne un tenore di vita particolarmente frugale e parsimonioso. Alcuni suoi contemporanei lo accusarono apertamente di avarizia: infatti, per esempio, il grande tenore durante i suoi frequenti viaggi soggiornava solo in hotel di livello medio-basso, viaggiando in treno sempre in seconda classe, inoltre lavava da s\u00e9 tutti i suoi vestiti e si portava da casa le candele, per evitare di pagarle a un prezzo pi\u00f9 alto."}
{"id": "1097633", "revid": "2184720", "url": "https://it.wikipedia.org/wiki?curid=1097633", "title": "La paranza", "text": "La paranza \u00e8 un brano musicale di Daniele Silvestri che fa parte dell'album \"Il latitante\", pubblicato nel 2007.\nLa canzone \u00e8 stata presentata in gara al Festival di Sanremo 2007, dove ha ottenuto un buon successo e si \u00e8 classificata al 4\u00ba posto, subito dietro a \"Ti regaler\u00f2 una rosa\" (Simone Cristicchi), \"Nel perdono\" (Al Bano) e \"Schiavo d'amore\" (Piero Mazzocchetti).\n\u00c8 lunga circa 4 minuti ed \u00e8 diventata una specie di tormentone grazie allo stile allegro, caratterizzato da una melodia veloce ed orecchiabile con impulsi leggermente latino-americani e da un testo ossessivamente scandito da rime, talvolta incongrue. Ha raggiunto la 1\u00aa posizione dei brani pi\u00f9 trasmessi in radio.\nIl titolo della canzone, che letteralmente \u00e8 il nome di un peschereccio tipicamente usato in Italia per la cattura del pesce di piccola taglia (da ci\u00f2 deriva anche il nome del fritto di paranza, citato nel testo della canzone), si riferisce in realt\u00e0 all'utilizzo che il termine \"paranza\" ha nel gergo della camorra, la criminalit\u00e0 organizzata campana, in cui viene usato per indicare i gruppi camorristici armati. Il testo, apparentemente spensierato, contiene in realt\u00e0 alcuni riferimenti, ironici e nascosti, all'attualit\u00e0 e alla cronaca nera italiana del periodo: la criminalit\u00e0 e i latitanti, l'arresto del boss di Cosa nostra Bernardo Provenzano, il processo per il delitto di Cogne con l'avvocato Taormina, ecc."}
{"id": "1097634", "revid": "22475", "url": "https://it.wikipedia.org/wiki?curid=1097634", "title": "Ges\u00f9 di Nazaret (saggio)", "text": "Ges\u00f9 di Nazaret \u00e8 il primo libro pubblicato da papa Benedetto XVI (Joseph Ratzinger) dopo la sua elezione a pontefice. Si tratta di un saggio sulla figura storica di Ges\u00f9 Cristo.\nIn copertina compaiono due firme: quella di Joseph Ratzinger e di Benedetto XVI, caratteristica non presente nei libri dei predecessori e che serve a ribadire che il volume non \u00e8 un atto di magistero, com'\u00e8 stato ribadito precedentemente e successivamente alla sua pubblicazione, ma soltanto il punto di vista del \"credente Joseph Ratzinger\" sulla figura di Cristo.\nSecondo la classifica delle librerie Arnoldo Mondadori Editore \u00e8 stato il libro pi\u00f9 venduto in Italia nel mese di aprile 2007.\nContenuto.\nNel libro \u00e8 esaminata la parte della vita di Ges\u00f9 che inizia con il suo battesimo e si conclude con la trasfigurazione. Ratzinger si \u00e8 ripromesso di scrivere un secondo volume, che \u00e8 stato pubblicato alfine nel 2011 col titolo \"Ges\u00f9 di Nazaret. Dall'ingresso in Gerusalemme fino alla risurrezione\" \u2013 dal quale \u00e8 rimasta esclusa per\u00f2 la trattazione dell'infanzia e della \"vita nascosta\" di Ges\u00f9, oggetto di un terzo volume pubblicato nel 2012.\nIl libro si propone di presentare la figura storica di Ges\u00f9, ma dal punto di vista metodologico si distacca consapevolmente dal \"metodo storico-critico\" tipico di gran parte dell'esegesi moderna. Ratzinger afferma, e si propone di dimostrare, che proprio il Ges\u00f9 presentato dai Vangeli \u00e8 il vero Ges\u00f9, mentre il cosiddetto \"Ges\u00f9 storico\" descritto dagli esegeti \u00e8 una figura ricostruita sulla base di premesse errate:\nIn particolare, come nel metodo storico-critico si sostiene che Ges\u00f9 consider\u00f2 s\u00e9 stesso come figlio di Dio e che la sua divinizzazione non fu un fenomeno successivo sviluppatosi nell'ambito del cristianesimo primitivo, cos\u00ec Ratzinger nel libro dettaglia come Ges\u00f9 fin dall'inizio della sua predicazione affermava la pretesa della propria divinit\u00e0 con parole e con atti il cui significato doveva essere ben chiaro a chi lo ascoltava. Ad esempio quando Ges\u00f9 dettava dei nuovi insegnamenti non richiamandosi alla Torah, come facevano tutti gli altri \"maestri\", ma ponendo s\u00e9 stesso come l'autorit\u00e0 alla base di questi insegnamenti (\"avete inteso che fu scritto... ma io vi dico\"), di fatto poneva s\u00e9 stesso sullo stesso piano della Torah, che secondo la religione ebraica proveniva direttamente da Dio.\nAltri argomenti trattati nel libro sono: il regno di Dio, la finalit\u00e0 delle parabole, il valore storico di alcuni racconti di miracoli e l'istituzione del primato di Pietro."}
{"id": "1097635", "revid": "73843", "url": "https://it.wikipedia.org/wiki?curid=1097635", "title": "Winklepicker", "text": "Le winklepicker o pikes sono un tipo di calzatura, sia di scarpa che di stivaletto, a punta, di pelle o di velluto nate negli anni cinquanta ma diventate molto note negli anni sessanta, indossate prima quasi soltanto da uomini, e poi anche dalle donne. La particolarit\u00e0 che d\u00e0 loro questo nome \u00e8 data dalla punta della scarpa, molto affusolata e lunga, che riprende la forma delle calzature medievali e delle scarpe e stivali indossate dalle donne oggigiorno. L'estremit\u00e0 a punta veniva chiamata \"winkle picker toe\" (letteralmente \"il dito che fa uscire la lumaca\") perch\u00e9 in Gran Bretagna le lumache di mare venivano punte con un ago o un oggetto appuntito per farle uscire fuori dal guscio.\nStoria.\nLe origini.\nGli stivaletti winklepicker facevano parte del vestiario tradizionale dei cosiddetti \"Teddy Boys\". Gli stivaletti maschili erano fatti di pelle e materiale elastico e avevano inizialmente un tacco piatto di cinque centimetri, poi anche di sei-sette centimetri. La scarpa aveva invece dai tre ai cinque centimetri di tacco. In seguito divennero un accessorio irrinunciabile anche per le \"Teddy Girls\" nella loro versione femminile.\nAnni '60.\nAll'inizio degli anni sessanta la punta delle winklepicker era molto in voga tra i modernisti. La punta della scarpa divenne pi\u00f9 corta anche se in Gran Bretagna la punta molto lunga resistette pi\u00f9 che altrove e fece nascere la moda delle scarpe a punta sia maschili che femminili. Comunque, le winklepicker con la tradizionale punta lunga e molto affusolata tornarono di moda tra la fine degli anni settanta e l'inizio degli anni ottanta sia come calzature vintage originali degli anni '50 (nuove ed usate) che produzioni contemporanee e copie quando cominciarono ad essere nuovamente vendute a Londra, in negozi come il Kensington Market e il Chelsea's Great Gear Market, e venivano indossati nei movimenti Mod, Rockabilly, punk e in seguito dai nostalgici del rock and roll e nella scena gotica, dove sono generalmente conosciuti come \"pikes\".\nLe winklepicker con il tacco a spillo, per le donne, nascono a met\u00e0 degli anni sessanta in Gran Bretagna dove ebbero un successo clamoroso e teoricamente erano indossate da quasi tutte le donne che portavano i tacchi. La maggior parte veniva fabbricata in Italia, ma quelle fatte artigianalmente, specialmente quelle di Stan's Shoes of Battersea, erano quelle pi\u00f9 estreme, con forme esasperate. L'altezza del tacco variava dai quattro ai dodici centimetri anche se il tacco pi\u00f9 comune era di sette-dieci centimetri. Negli anni '60 la punta era leggermente piegata e pi\u00f9 lunga (sebbene fosse gi\u00e0 accorciata comparata col modello maschile degli anni '50), rispetto alle scarpe a punta successiva, che hanno avuto delle punte pi\u00f9 dritte e spesse, e meno lunghe.\nQuesta calzatura raggiunse la notoriet\u00e0 anche grazie al fatto che veniva indossata nelle faide tra bande (a volte da entrambi i sessi) anche se sembra che le risse venivano enfatizzate molto dall'immaginazione dei giornalisti. Infatti le winklepicker sembrano letali a causa della punta lunga e affilata, ma la delicatezza dei materiali avrebbe fatto s\u00ec che la scarpa si deformasse facilmente se usata per tirare calci; inoltre il prezzo e la ricercatezza della scarpa era troppo elevato per far s\u00ec che venisse usata come \"arma\".\nSembra che fosse pratica comune, tra le giovani donne nell'epoca della liberazione sessuale, usare questa scarpa a punta per sorprendere e forse imbarazzare i loro uomini, stimolando i loro genitali sotto i tavoli in posti pubblici. Effettivamente nel XIV e il XI secolo, le lunghe scarpe a punta maschili chiamate poulaines venivano usate dagli uomini, per fare la stessa cosa alle donne; una pratica che \u00e8 venne rivisitata dagli uomini che indossavano le winklepicker negli anni '60 e in seguito.\nOggi.\nOggigiorno le winklepicker sono popolari nelle sottoculture punk e goth dove vengono chiamate \"pikes\" e spesso sono indossate con jeans aderenti in modo da far vedere le fibbie. Vengono indossati da molti gruppi musicali, come i Neils Children ed i Klaxons. Anche il comico inglese Noel Fielding li indossa spesso. La punta \u00e8 meno lunga rispetto ai winklepicker veri e propri."}
{"id": "1097639", "revid": "547034", "url": "https://it.wikipedia.org/wiki?curid=1097639", "title": "Comunit\u00e0 montana della Valsassina, Valvarrone, Val d'Esino e Riviera", "text": "La Comunit\u00e0 montana della Valsassina, Valvarrone, Val d'Esino e Riviera \u00e8 una comunit\u00e0 montana situata in provincia di Lecco. La Comunit\u00e0 montana della Valsassina, Valvarrone, Val d'Esino e Riviera valorizza le zone montane, sostenendo attivit\u00e0 culturali, sociali e di protezione ambientale. In particolare la comunit\u00e0 montana mette in rete i comuni e le aree geografiche comprese nel suo territorio promuovendo risorse, traduzioni, storia, flora e fauna. Dal 2011 la Comunit\u00e0 montana della Valsassina, Valvarrone, Val d'Esino e Riviera \u00e8 ente gestore del Parco della Grigna Settentrionale.\nComuni membri.\nLa Comunit\u00e0 montana della Valsassina, Valvarrone, Val d'Esino e Riviera comprende 25 comuni suddivisi in 4 zone.\nFlora e fauna.\nPer quanto riguarda la flora, troviamo numerose foreste a latifoglie e altrettante conifere. Vi sono tra i fiori, i gigli, le stelle alpine e le genziane. Tra gli animali vi sono: camosci, caprioli, stambecchi, cervi, aquile reali, volpi, scoiattoli, coturnici, galli cedroni e galli forcelli.\nAttivit\u00e0 istituzionali.\nOltre alla sua attivit\u00e0 istituzionale di coinvolgimento di enti pubblici e rete, la Comunit\u00e0 montana della Valsassina, Valvarrone, Val d'Esino e Riviera gestisce il Parco Regionale della Grigna Settentrionale e ha una partecipazione istituzionale all'interno del Centro Zootecnico della Valsassina e Montagna (societ\u00e0 cooperativa con sede a Pasturo) e del GAL dei Due Laghi (societ\u00e0 mista pubblico-privato senza scopo di lucro con sede a Barzio). Le sue attivit\u00e0 culturali, sociali e di protezione ambientale sono sviluppate attraverso progetti; la comunit\u00e0 ha inoltre prodotto nel tempo una serie di pubblicazioni e siti di informazioni collaborando con studiosi specializzati nel territorio della Valsassina e del Lario, tra i quali Pietro Pensa, Angelo Sala, Oleg Zastrow, Marco Sampietro, Paolo Corti, Mario Uberti, Pierfranco Invernizzi, Stefano Turri, Alfredo Bini, Andrea Tintori, Aldo Oriani."}
{"id": "1097642", "revid": "76963", "url": "https://it.wikipedia.org/wiki?curid=1097642", "title": "Felice Chiarle", "text": "Biografia.\nNacque a Peschiera del Garda (provincia di Verona) il 7 ottobre 1871, figlio di Vincenzo, generale del Regio Esercito, e di Anna Pes. Rimasto orfano di madre, fu allevato dal padre in un ambiente caratterizzato dalla disciplina All'et\u00e0 di dodici anni inizi\u00f2 a frequentare il Collegio Militare di Firenze, entrando poi nel 1890 nella Regia Accademia Militare di Artiglieria e Genio di Torino, dalla quale usc\u00ec con il grado di sottotenente, assegnato all\u2019arma di artiglieria. Dopo aver frequentato la Scuola di applicazione, nel 1895 fu promosso tenente entrando in servizio nella 3\u00aa Brigata artiglieria da fortezza, dove ricopr\u00ec per tre anni l\u2019incarico di Aiutante maggiore. Nel 1900 fu assegnato all\u2019artiglieria da montagna dove rimase fino al 1909, quando promosso capitano entr\u00f2 in forza al 1\u00ba Reggimento artiglieria da montagna, ricoprendo contemporaneamente anche il ruolo di comandante di una compagnia allievi dell\u2019Accademia di Torino. Divenuto maggiore nel settembre 1915, dopo l\u2019entrata in guerra del Regno d'Italia, lasci\u00f2 il comando in Accademia per formare, ed addestrare, il XVII gruppo artiglieria da montagna del 3\u00ba Reggimento. Con il suo reparto part\u00ec per il fronte trentino poco prima dell\u2019inizio della grande offensiva austroungarica del maggio 1916.\nAssegnato al settore orientale, zona di Trambileno (Vallarsa), oper\u00f2 alle dipendenze del 79\u00ba Reggimento fanteria della Brigata \"Roma\", posizionando le sue batterie sul torrente Leno di Terragnolo al Col Santo, di fronte a Rovereto. Con l\u2019inizio dell\u2019offensiva, il 15 maggio, all\u2019inizio del combattimento sul costone del Pasul rimase ferito alla testa e a una spalla, rifiutando l\u2019ordine diretto del comandante di reggimento di recarsi al posto di medicazione. Dopo quattro giorni di scontri, il 17 maggio rimasto senza munizioni, ordin\u00f2 ai pochi artiglieri superstiti di inastare le baionette e con loro si lanci\u00f2 all\u2019attacco del nemico insieme ai fanti del 79\u00ba Reggimento, scomparendo per sempre. Per onorarne il coraggio gli fu assegnata la Medaglia d'oro al valor militare alla memoria.\nIn suo onore gli \u00e8 stato intitolato l'Istituto comprensivo (scuola primaria e secondaria di primo grado) di Peschiera del Garda, e le caserme di Aosta (Scuola Militare Alpina, in attivit\u00e0), di Lodi (Battaglione Logistico \"Legnano\", ora dismessa), Castelnuovo del Garda (Comprensorio, sede della \"23\u00aa compagnia trasmissioni\",ora in dismissione) e Trieste Guardiella (ora polo scolastico)."}
{"id": "1097650", "revid": "661526", "url": "https://it.wikipedia.org/wiki?curid=1097650", "title": "Thirteen", "text": "Thirteen (\"tredici\" in inglese) pu\u00f2 riferirsi a:"}
{"id": "1097664", "revid": "287204", "url": "https://it.wikipedia.org/wiki?curid=1097664", "title": "Chiesa di Santa Maria della Scala (Verona)", "text": "La chiesa di Santa Maria della Scala \u00e8 un luogo di culto cattolico che sorge nel centro storico di Verona, a pochi passi da via Mazzini; fa parte della diocesi di Verona.\nStoria.\nNel 1324 Cangrande della Scala don\u00f2 ai Servi di Maria un edificio nel cuore della citt\u00e0 antica di Verona, dopo che aveva fatto voto alla Vergine per superare una grave malattia: quella fu la prima di una lunga serie di donazioni che consent\u00ec ai Servi di stabilirsi nel centro della citt\u00e0 mediante l\u2019edificazione di una chiesa con annesso convento, accanto ai Francescani della chiesa di San Fermo Maggiore, agli Eremitani di Sant\u2019Eufemia e ai Domenicani di Santa Anastasia. Tuttavia essi trovarono un forte contrasto da parte dei Francescani del vicino convento di San Fermo.\nLa costruzione dell\u2019edificio chiesastico nel 1329 doveva essere gi\u00e0 a buon punto, tanto che il 6 dicembre venne consacrata, ma il cantiere (contemporaneo a quello del convento) prosegu\u00ec a lungo: nel 1341 furono fabbricati il primo chiostro del convento e la sagrestia, a seguito dell'incendio avvenuto all'interno di un dormitorio avvenuto tre anni prima; nel 1362 fu ultimata l'abside di destra della chiesa, si termin\u00f2 il campanile e si rinnov\u00f2 l'altare della Vergine; nel 1371 era gi\u00e0 collocato un organo con relativa cantoria mentre sulla strada davanti alla chiesa venne costruito un porticato; nel 1388 venne terminato l'abside centrale; nel 1416 venne concluso anche l'abside di sinistra; nel 1423 fu costruito un secondo chiostro e terminato il nuovo dormitorio del convento, edificato dall'altra parte della strada rispetto al primo.\nNonostante la sostanziale conclusione di costruzione del complesso, gli interventi non terminarono e si protrassero a lungo, continuando nel Quattrocento con il completamento della facciata, di varie cappelle e di nuovi altari, cos\u00ec come nel Cinquecento, quando la facciata venne arricchita di un rosone, di due finestre laterali e del portale rinascimentale disegnato probabilmente dall'architetto Francesco da Castello, anche se a lungo in passato si \u00e8 ritenuto fosse opera di fra' Giocondo.\nNel XVIII secolo le murature della chiesa vennero rialzate di circa cinque metri per consentire la realizzazione di dieci nuovi finestroni in sostituzione delle aperture quattrocentesche, che erano state chiuse in occasione della costruzione di varie cappelle. Nella stessa occasione vennero apportate diverse modifiche anche alla facciata, con la chiusura delle vecchie finestre e l'apertura di nuove, anche se tali trasformazioni furono ripristinate nel 1921. Inoltre, intorno alla met\u00e0 dello stesso secolo la parte di convento posta al di l\u00e0 della strada rispetto alla chiesa fu interamente demolito per far posto ad una costruzione progettata dall'architetto Adriano Cristofoli.\nIl convento sub\u00ec la soppressione definitiva mediante decreto napoleonico, che nel 1806 demani\u00f2 la propriet\u00e0 che venne venduta nel 1811 a Leone Pincherle, che trasform\u00f2 i piani terra in botteghe e i livelli superiori in civili abitazioni. La stessa chiesa, pure demaniata, rischi\u00f2 di essere trasformata in teatro; fu in particolare grazie per all'interessamento del sacerdote veronese Pietro Leonardi che tale eventualit\u00e0 venne scongiurata, ottenendo dal governo che l'edificio chiesastico e alcuno locali adiacenti fossero adibiti a sede dell'\"Asilo dei remenghelli\".\nNel corso della seconda guerra mondiale la chiesa venne gravemente colpita da un bombardamento aereo alleato, da cui si salvarono solamente l'abside centrale e di destra, parte della facciata e delle pareti laterali. Nel dopoguerra la chiesa sub\u00ec quindi un importante intervento di restauro, che altero parzialmente l'aspetto interno dell'edificio.\nDescrizione.\nIl tempio \u00e8 caratterizzato da una facciata a capanna in mattoni di laterizio, con al centro un rosone gotico e ai lati due alte monofore trilobate; su di essa si leggono anche i segni di due paraste, probabilmente relative al precedente impianto. L'ingresso avviene invece tramite un portale rinascimentale, probabilmente opera di Francesco da Castello o di Giovanni Maria Falconetto. Un tempo era presente sul prospetto anche un affresco della scuola di Altichiero raffigurante l\"'Incoronazione della Vergine\". Anche il campanile \u00e8 in cotto, decorato in basso da fregi ad archi incrociati a formare elementi trilobati e nel sottogronda da archetti e mensoline aggettanti; la cella campanaria si contraddistingue per le quattro bifore sostenute da colonnine di marmo rosso, sormontata dalla copertura a cono con i quattro pinnacoli agli angoli.\nL'interno di Santa Maria della Scala ha subito un'evidente trasformazione a seguito della distruzione della seconda guerra mondiale e alla ricostruzione. Precedentemente ad aula a navata unica e soffitto piano, il progetto degli architetti Bari, Manzini e Vincita port\u00f2 alla costruzione di quattro grandi arcate trasversali interne poggianti su pilastri indipendenti che sorreggono parte del peso della nuova copertura (il cui intradosso adesso \u00e8 a vista), alleggerendo cos\u00ec di una parte dei carichi le murature perimetrali, in buona parte ancora originali. Questi cambiamenti, sinceramente moderni e facilmente distinguibili rispetto alle strutture antiche, ha cambiato la spazialit\u00e0 della chiesa, provocando l'effetto di restringimento della navata e aprendo lo spazio fino al tetto e conferendo cos\u00ec maggior slancio verticale, aggiungendo infine delle specie di navatelle laterali. Durante il restauro si eliminarono inoltre gran parte delle trasformazioni barocche.\nTra i beni sopravvissuti agli eventi bellici vi sono l'altare della Madonna delle Grazie, costruito nel 1773 su progetto di Alessandro Cristofali, con due gruppi scultorei di Gaetano Cignaroli e al centro l'affresco raffigurante la \"Madonna con i Santi Giovanni Battista e Zeno e due offerenti\", forse Mastino II della Scala e Taddea da Carrara, attribuito a Turone. Si citano poi una tela con \"l'Assunta\" di Felice Brusasorzi, una lunetta con la \"Madonna delle Grazie\", tondi con figure dei santi e una \"Pentecoste \", tutte opere di Nicola Giolfino e infine alcune importanti lapidi, tra cui quelle dello storico Scipione Maffei e del pittore Giovanni Caliari.\nCappella Guantieri.\nDurante il cantiere quattrocentesco venne edificata e dotata di sculture e affreschi la cappella Guantieri, una delle pi\u00f9 pregevoli cappelle di Verona, sopravvissuta ai bombardamenti aerei della seconda guerra mondiale: si tratta di un ambiente contraddistinto da una spazialit\u00e0 ristretta, rettangolare e a due campate, con una spiccata verticalit\u00e0 racchiusa dalle volte a crociera che coprono il vano, illuminato da due piccole monofore gotiche. Questo piccolo capolavoro venne tra l\u2019altro riscoperto solo nel 1854 dal rettore della chiesa Luigi Piva, in quanto le pareti erano state imbiancate durante la peste del 1630.\nLa cappella venne destinata intorno al 1432 alla tomba di Paolo Filippo Guantieri di Nicol\u00f2, facoltoso borghese appartenente a una famiglia di banchieri che intraprese la strada della politica e mor\u00ec mentre svolgeva la carica di podest\u00e0 di Firenze, nel 1430. Nel suo testamento dispose ben 700 ducati per la costruzione dell'arca e della cappella che avrebbero ospitato le sue spoglie, tuttavia la moglie Antonia si oppose alla sua esecuzione e inizi\u00f2 una causa che dur\u00f2 12 anni, conclusasi con la sua sconfitta. Nel 1443 gli esecutori testamentari commissionarono l'opera di decorazione della cappella a Giovanni Badile, che il 15 luglio si impegn\u00f2 tramite contratto a raffigurare sulla cappella e arca le \"Storie di San Girolamo\", mentre sull'arco che separava le due campate \"I sei profeti\" e una \"Crocifissione con santa Maria e san Giovanni\", poi sostituito con una \"Piet\u00e0\". La cappella venne affrescata da Badile tra il 1443 ed il 1444, nel mentre che il lapicida padovano Bartolomeo Crivellari, attivo anche nel cantiere della basilica di Santa Anastasia, realizzava l'arca funeraria.\nIl ciclo pittorico di Badile \u00e8 molto complesso e comprende 34 riquadri che narrano altrettanti momenti della vita del santo; la narrazione comincia in alto a sinistra e prosegue dalla parte opposta con un andamento piuttosto irregolare ma \u00e8 legata da una elegante e leggera architettura gotica che impagina le rappresentazioni. Questo fu l\u2019ultimo lavoro ottenuto e realizzato dal pittore, che in quel momento aveva circa 64 anni ed era ormai un artista affermato, ancora oggi considerato una delle figure principali del Quattrocento veronese, insieme ad altri maestri del gotico internazionale quali Pisanello e Stefano da Verona."}
{"id": "1097673", "revid": "104485", "url": "https://it.wikipedia.org/wiki?curid=1097673", "title": "Ottavia (zona di Roma)", "text": "Ottavia \u00e8 la cinquantesima zona di Roma nell'Agro romano, indicata con Z. L.\nIl toponimo indica anche la zona urbanistica 19C del Municipio Roma XIV di Roma Capitale.\nGeografia fisica.\nTerritorio.\nSi trova nell'area nord-ovest di Roma, a ridosso ed internamente al Grande Raccordo Anulare.\nLa zona confina:\nLa zona si divide in due parti: la prima, chiamata appunto Ottavia, si snoda attorno alla parte settentrionale della strada principale via di Casal del Marmo per finire nella zona di Palmarola, mentre la seconda, chiamata Ipogeo degli Ottavi, si sviluppa attorno all'area dell'omonima stazione ferroviaria.\nStoria.\nNegli anni 20 del XX secolo vennero alla luce i resti di epoca Romana del Sepolcro gentilizio degli Ottavi, cosiddetto Ipogeo degli Ottavi, da cui poi la zona prese il nome. In seguito a questo ritrovamento l'interesse per la storia antica della zona aument\u00f2 e furono effettuati vari ritrovamenti. Gli studi degli storici si sono concentrati sulla viabilit\u00e0 della zona, modellata su percorsi preesistenti di epoca Etrusca - essendo l'area sotto l'influenza della citt\u00e0 di Veio - come la via Cassia, la via Trionfale, la via Cornelia pi\u00f9 a sud e la via Clodia. I collegamenti tra le suddette strade sono stati confermati da vari ritrovamenti archeologici, in particolare nel 1985 vennero alla luce, nei pressi del casale della Lucchina, 5 metri di strada; altri tre tratti del tracciato furono rinvenuti all'altezza dell\u2019attuale via della stazione Ottavia; il ritrovamento del quarto tratto negli anni 90 ha permesso la ricostruzione di questo tracciato che serviva probabilmente una villa rustica o un gruppo di abitazioni. \u00c8 stata inoltre rinvenuta una piccola necropoli di origine etrusca riutilizzata in epoca romana.\nNei secoli successivi si ha menzione delle suddette strade nelle carte topografiche, in particolare nella mappa della campagna romana del 1547 di Eufrosino della Volpaia, che riporta come punto di partenza il \"Bivio delle tre capanne\". Con esso si individuava una localit\u00e0 di confine della tenuta S.Andrea e di quella del Lucchese. Nella piantina del Catasto Alessandrino della tenuta del Casale del Marmo (1650), si palesa la posizione di questo bivio identificabile con l\u2019incrocio formato dalla via Trionfale con via della stazione Ottavia: il bivio \u00e8 esistito sino alla fine del XX secolo quando, per la costruzione della linea ferroviaria Roma-Viterbo, venne smantellato.\nL'attuale zona, nata come borgata rurale nel periodo interbellico, sorse sulle tenute di \"Casal del Marmo\" (famiglia Massara) e de \"La Lucchina\" (Prospero Colonna). Nell'arco di tempo compreso tra gli anni cinquanta e la fine degli anni sessanta, ha visto un notevole sviluppo nelle aree circostanti la via Trionfale e la linea ferroviaria Roma-Viterbo, oggi FL3 ed in quelle lungo la via di \"Casal del Marmo\". Nel 1990 nella zona Ipogeo degli Ottavi furono costruite delle case popolari, mentre lo sviluppo dell'edilizia privata \u00e8 continuato anche negli anni 2000.\nIn occasione del Giubileo del 2000, con il raddoppio della ferrovia Roma-Viterbo, la zona conosce un nuovo sviluppo (soprattutto dal punto di vista infrastrutturale) e viene dotata di una nuova stazione ferroviaria nell'area di Ipogeo degli Ottavi.\nGeografia antropica.\nUrbanistica.\nNel territorio di Ottavia si estendono il settore ovest dell'omonima zona urbanistica 19C e il settore nord della zona urbanistica 19D Santa Maria della Piet\u00e0.\nSuddivisioni storiche.\nDel territorio di Ottavia fa parte la frazione di Palmarola."}
{"id": "1097676", "revid": "767487", "url": "https://it.wikipedia.org/wiki?curid=1097676", "title": "Delitto perfetto", "text": "Delitto perfetto (\"A Perfect Murder\") \u00e8 un film del 1998 diretto da Andrew Davis, remake de \"Il delitto perfetto\" di Alfred Hitchcock del 1954.\nTrama.\nNew York. Il ricco e potente Steven Taylor, magnate della finanza, \u00e8 sposato con la bella Emily, giovane di ricca famiglia ed interprete multilingue alla sede dell'ONU, ed insieme vivono in un lussuoso appartamento della citt\u00e0; da tempo, Emily si sente in crisi con Steven e per questo ha instaurato una relazione extraconiugale con l'affascinante David Shaw, pittore squattrinato e \"boh\u00e9mien\", ma non ha mai trovato il coraggio di lasciare Steven.\nAssoldando un detective, Steven scopre la relazione extraconiugale della moglie e si reca a casa di David, con la scusa di voler ammirare alcuni suoi quadri, e gli dimostra di conoscere tutto del suo passato: David \u00e8 in realt\u00e0 Winston Lagrange, un ladruncolo specializzato nel legarsi a vecchie e facoltose signore per impossessarsi dei loro averi, che ha imparato a dipingere non a Berkeley, come egli afferma, ma durante le lunghe detenzioni in carcere. Dato il suo passato, Steven ritiene che egli sia la persona adatta per attuare il piano che cova gi\u00e0 da tempo: uccidere Emily per ereditarne l'immenso patrimonio. Steven, infatti, sta attraversando gravi problemi economici, che tiene nascosti alla moglie, e ritiene di poterli risolvere, oltre a placare la folle gelosia che lo corrode, eliminandola. Grazie ad un suo astuto stratagemma, David sarebbe venuto in possesso della chiave di Emily e sarebbe entrato in casa in un momento di assenza di Steven.\nDavid, anche se contrariato, accetta: Steven gli ha promesso un compenso di 500.000 dollari, di cui 100.000 anticipati. Ma la sera dell'omicidio mentre Steven, per crearsi un alibi, va a giocare a poker al circolo ed Emily \u00e8 sola in casa, David non ha il coraggio di uccidere la donna, e manda al posto suo un ex detenuto da lui conosciuto durante i suoi \"soggiorni\" nelle patrie galere. Ma le cose non vanno come previsto: l'aggressore incappucciato tenta di strangolare Emily ma lei, resistendo forsennatamente, riesce ad uccidere il suo aggressore, e viene trovata al rientro di Steven coperta di sangue ed in stato di shock. Una volta visto il cadavere per terra, credendo sia il corpo di David, Steven gli sfila la chiave dalla tasca inserendola nel mazzo di chiavi di Emily: quella chiave tuttavia non \u00e8 di Emily, ma \u00e8 la chiave di casa dell'aggressore.\nMentre il sospettoso detective Karaman si occupa del caso, Steven ricontatta David, rifiutandogli i rimanenti 400.000 dollari del compenso poich\u00e9 non ha portato a termine il \"lavoro\". Ma il giovane ha registrato di nascosto l'accordo verbale con Steven, e adesso pu\u00f2 ricattarlo a sua volta, minacciandolo di consegnare il nastro alla polizia.\nDopo aver svelato la reale identit\u00e0 di David ad Emily che, in lacrime, lo abbraccia e gli chiede perdono promettendogli fedelt\u00e0, Steven consegna il denaro a David che sta per salire sul vagone letto di un treno in partenza. Ma nella toilette del compartimento stesso \u00e8 nascosto Steven, che lo uccide accoltellandolo allo stomaco e si riprende il denaro, ma scopre che David ha mandato una copia della registrazione a casa di Emily.\nContemporaneamente, Emily ha fatto delle ricerche per conto proprio e, oltre alla reale identit\u00e0 di David, ha scoperto anche le gravi lacune economiche del marito, connettendole ad alcuni episodi poco chiari avvenuti prima, durante e dopo il \"delitto perfetto\"; inoltre \u00e8 anche riuscita a raggiungere l'appartamento del suo aggressore. Il marito torna a casa dalla stazione e scopre che Emily non ha aperto le lettere, trova quella con la registrazione e la nasconde nella cassaforte, dopodich\u00e9 va a farsi una doccia mentre Emily, conoscendo la combinazione della cassaforte (la data del loro matrimonio), la apre ed ascolta la registrazione; poi finge di andare ad ordinare del cibo per cena, per consentire cos\u00ec al marito di uscire a riprendersi la chiave di casa di Emily (nascosta sotto una tubatura vicino alla porta di servizio) e scoprirlo. Emily lo affronta rivelando di aver capito tutto, dopodich\u00e9 tenta di uscire ma Steven la blocca; Emily reagisce dandogli un pugno sull'occhio ma Steven, accecato dalla rabbia, la aggredisce con l'intenzione di ucciderla, ma Emily prende la pistola che porta sempre con s\u00e9 e gli spara un colpo ferendolo al braccio; dopodich\u00e9 tenta di nuovo la fuga, ma Steve agonizzante, riprende le forze per attaccare di nuovo la moglie, la quale lo colpisce in faccia con la pistola; Steven tenta di aggredirla nuovamente ma Emily riprende la pistola e uccide Steven sparandogli due colpi al petto.\nAll'arrivo del detective Karaman, la giovane vedova racconter\u00e0 tutta la storia, facendogli anche ascoltare la macabra registrazione.\nDifferenze rispetto all'originale.\nTra questo remake e il film di Hitchcock ci sono parecchie differenze:"}
{"id": "1097678", "revid": "599013", "url": "https://it.wikipedia.org/wiki?curid=1097678", "title": "Stabia (disambigua)", "text": ""}
{"id": "1097681", "revid": "120875510", "url": "https://it.wikipedia.org/wiki?curid=1097681", "title": "Tekkaman", "text": " \u00e8 un anime (sottogenere mecha) giapponese degli anni settanta.\nIn origine la serie avrebbe dovuto comporsi di 52 episodi ma a causa degli scarsi ascolti, fu interrotta alla 26\u00aa puntata: pertanto essa \u00e8 priva di un vero e proprio finale.\nTekkaman ebbe due fortunatissimi seguiti, anche se poco attinenti all'originale, e in Italia poco noti: Uchu no Kishi Tekkaman Blade (1992, conosciuta in Italia come \"Teknoman\") e Uchu no Kishi Tekkaman Blade II (1997)\nProdotto nel 1975, \u00e8 frutto di un periodo in cui la casa di produzione Tatsunoko prendeva spunto dai supereroi americani, realizzando anime come Hurricane Polimar, Kyashan e Gatchaman: rivisitati e adattati alla cultura nipponica, i prodotti cos\u00ec nati si dimostrarono di grande successo, giungendo in Italia tra la fine degli anni settanta e i primi anni ottanta.\nTekkaman fu trasmesso in Italia per la prima volta nel 1979 nel contenitore \"Ciao Ciao\" all'epoca in onda sulle televisioni locali, ed ebbe varie repliche; nel 2005 la casa editrice Dynit ha riproposto in DVD l'intera serie rimasterizzata e restaurata, e con contenuti extra inediti.\nParticolare menzione merita la sigla di testa originale giapponese, Tekkaman no uta (La Canzone di Tekkaman), cantata da Ichir\u014d Mizuki, con musiche di Asei Kobayashi e arrangiamenti di Bob Sakuma, un piccolo classico del genere.\nEsiste anche una sigla italiana, cantata dai Micronauti e pubblicata su 45 giri con il titolo di \"Tekkaman/Il cavaliere dello spazio\".\nNel picchiaduro per la console Wii intitolato \"\", Tekkaman \u00e8 incluso tra i personaggi selezionabili.\nTrama.\nLa serie di Tekkaman \u00e8 ambientata alla fine del XXI secolo, quando l'atmosfera terrestre \u00e8 diventata talmente inquinata che il decadimento dell'aria respirabile \u00e8 ormai irreversibile, e all'umanit\u00e0 restano soltanto tre anni di vita.\nL'unica speranza di salvezza per il genere umano \u00e8 quella di trovare un altro pianeta abitabile e trasferirsi in massa su di esso.\nAllo scopo viene fondato il Programma di Sviluppo Spaziale, diretto dal dottor Shukura Amachi, il pi\u00f9 grande genio scientifico terrestre, che pu\u00f2 contare su mezzi e risorse praticamente illimitati per portare a termine l'immane compito.\nUn'altra imprevista minaccia grava per\u00f2 sulla Terra: gli alieni di Waldaster, capitanati dal perfido generale Rambos, e agli ordini dell'imperatore Dobrai, vogliono conquistare l'intero pianeta.\nGli alieni sono dotati di un gran numero di navi spaziali da combattimento con le quali attaccano la Terra e soprattutto i centri nevralgici come la base del Programma di Sviluppo Spaziale, anche se non posseggono un'arma decisiva tale da annientare una volta per tutte le difese terrestri.\nDurante uno di questi attacchi l'astronave del Capitano Minami, braccio destro del dottor Amachi, viene distrutta e il figlio George - sconvolto dalla morte del padre - giura vendetta nei confronti degli extraterrestri.\nAllo scopo di contrastare le flotte di Waldaster, il dottor Amachi rivela a George l'esistenza del Pegas, da lui stesso progettato, un formidabile robot semisenziente, in grado di parlare, di volare, e di combattere contro gli UFO di Rambos infliggendo loro gravi danni.\nIl robot Pegas \u00e8 dotato di un'avanzatissima camera di trasformazione, che consente a un essere umano di trasformarsi in Tekkaman: tale camera per\u00f2 non \u00e8 ancora del tutto collaudata e c'\u00e8 il rischio che la trasformazione possa uccidere l'ospite.\nL'essere umano che si trasforma in Tekkaman diventa un superuomo, con una densit\u00e0 corporea 100 volte superiore al normale: inoltre questi viene ricoperto da una corazza invulnerabile e dotato di armi micidiali quali la Tek-lancia, la Tek-frusta, e il Voltekker, in grado di tagliare e fondere i metalli come il burro.\nL'essere umano, trasformato dunque in un potentissimo cyborg, pu\u00f2 persino sopravvivere nello spazio siderale, ma solo per 37 minuti e 33 secondi, soglia oltre la quale il corpo contenuto al suo interno rischia la morte.\nUn altro punto debole di Tekkaman \u00e8 rappresentato dal suo principale punto di forza, infatti la stella che ha sulla fronte, il Voltekker pu\u00f2 emanare un raggio di energia di potenza devastante, in grado di disintegrare le astronavi nemiche in un solo colpo, ma che al tempo stesso indebolisce tutte le sue risorse, portandolo in uno stato di semi-incoscienza.\nGeorge \u00e8 talmente assetato di vendetta che non esita a sperimentare la trasformazione su s\u00e9 stesso. Insieme al dottor Amachi e alla giovane figlia di questi, Hiromi, parte a bordo dell'immensa astronave-vettore chiamata Terra Azzurra, in grado di raggiungere lo spazio e dalla quale Pegas pu\u00f2 fuoriuscire per combattere gli alieni.\nNello spazio l'astronave \u00e8 attaccata dalle flotte di Waldaster e il coraggioso George non esita un istante a ordinare al robot Pegas di riceverlo: questi lo introduce dentro di s\u00e9 tramite un'apertura posta nelle gambe.\nAl comando di George \"Potenziamento!\" inizia la dolorosissima trasformazione. Il corpo di George, non senza urla di dolore e grandi sofferenze, viene ricoperto prima da filo spinato e poi dall'invincibile armatura che, fissata con tremende scariche elettriche, lo trasforma in Tekkaman, il Cavaliere dello Spazio.\nDa un'apertura posta sulla schiena di Pegas, Tekkaman finalmente esce e con le sue imbattibili armi e l'aiuto del gigantesco robot sconfigge le astronavi nemiche dopo una lotta spettacolare.\nTornati sulla Terra, il dott. Amachi, Hiromi e George incontrano uno strano personaggio che riesce a manipolare il suo corpo trasformandosi in una sfera di luce e a passare attraverso i muri: si tratta di Andro Umeda, un alieno dalla capigliatura smisurata scampato alla distruzione del suo pianeta Sanno, a opera delle truppe di Waldaster.\nNonostante siano uniti dallo stesso ideale, cio\u00e8 sconfiggere gli alieni di Waldaster, George guarda con diffidenza il nuovo arrivato, poich\u00e9 odia indistintamente tutti gli alieni: Andro dal canto suo non fa nulla per attirarsi la sua simpatia, anche perch\u00e9 in svariate occasioni egli antepone i suoi interessi personali \u2013 che sono quelli di tornare su Sanno \u2013 a quelli dei terrestri, e ci\u00f2 non piace a George.\nInsieme ad Andro c'\u00e8 anche Mutan, una simpatica creaturina aliena, una specie di incrocio tra un lemure e un cavalluccio marino (il logo della Tatsunoko), ma dotata di grandi poteri, e che in molte occasioni dar\u00e0 un prezioso aiuto ai nostri eroi in quanto - a differenza di Andro - ama e rispetta i terrestri.\nLo strano gruppo \u2013 quindi George, Pegas, Hiromi, Andro e Mutan\u00a0\u2013 prender\u00e0 il nome de \u201cI Cavalieri dello Spazio\u201d, i quali sconfiggeranno gli alieni di Waldaster e il grottesco generale Rambos in numerose battaglie all'ultimo sangue, sia annientandoli nello spazio, sia sgominando le spie aliene che cercano di intrufolarsi nella base per distruggerla dall'interno o assassinarne i membri.\nIl progetto dei Cavalieri dello Spazio \u00e8 quello di colpire al cuore le flotte di Waldaster, e carpire il segreto della loro tecnologia\u00a0\u2013 il Salto Spaziale - che consente loro di viaggiare nell'universo a velocit\u00e0 enormemente superiori a quelle della luce, per poterla sfruttare a vantaggio dei terrestri e costruire una immensa flotta interstellare onde potere cos\u00ec evacuare l'intera umanit\u00e0 dalla Terra ormai morente.\nLa serie di Tekkaman si interrompe alla 26\u00aa puntata e non si sa se gli eroi riusciranno nell'intento, anche se in quella fase della serie, Tekkaman aveva carpito i segreti del Salto Spaziale a Waldaster e il dottor Amachi era gi\u00e0 riuscito a costruire un prototipo di astronave interstellare.\nSigla italiana.\n\"Tekkaman\" \u00e8 stata incisa dal gruppo dei Micronauti nel 1980."}
{"id": "1097682", "revid": "1048993", "url": "https://it.wikipedia.org/wiki?curid=1097682", "title": "Stadio El Sadar", "text": "Lo stadio El Sadar (), noto come Reyno de Navarra dal 2005 al 2013 per motivi di sponsorizzazione, \u00e8 uno stadio della citt\u00e0 spagnola di Pamplona, in Navarra.\nCostruito nel 1967, ospita le partite casalinghe dell' e pu\u00f2 contenere 17 286 spettatori.\nStoria.\nInaugurato il 2 settembre 1967 con una partita tra gli spagnoli del e i portoghesi del , prese il posto del vecchio Stadio San Juan e trasse il nome dal fiume Sadar, che scorre poco a ovest della citt\u00e0. Poteva contenere 25 000 spettatori, di cui solo 7 000 seduti. \nNel dicembre 2005 assunse il nome \"Reyno de Navarra\" secondo un accordo di sponsorizzazione tra il governo del Regno di Navarra e l'Osasuna, resosi necessario per risolvere la grave situazione debitoria del club. L'accordo, pi\u00f9 volte rinnovato, \u00e8 scaduto nel 2013.\nIl 5 giugno 1996 ospit\u00f2 un concerto di Bon Jovi. \nNell'estate del 2015 la capienza dello stadio \u00e8 stata ridotta da 19 8000 a 18 375 posti a sedere per ragioni di sicurezza. In seguito la capienza \u00e8 stata ulteriormente ridotta a 17 286 posti, quella attuale.\nCaratteristiche.\n\u00c8 usato principalmente per il calcio e in passato ha ospitato fino a 23 576 persone. Le dimensioni del terreno di gioco sono di 105\u00a0m x 67,5\u00a0m."}
{"id": "1097686", "revid": "339392", "url": "https://it.wikipedia.org/wiki?curid=1097686", "title": "Stadio El Reyno de Navarra", "text": ""}
{"id": "1097687", "revid": "2091899", "url": "https://it.wikipedia.org/wiki?curid=1097687", "title": "The Darkness (videogioco)", "text": "The Darkness \u00e8 un videogioco d'azione e avventura in prima persona uscito nel 2007 per PlayStation 3 e Xbox 360. Il gioco \u00e8 tratto dall'omonimo fumetto, uscito negli Stati Uniti d'America nel 1996.\nIl cantante dei Faith No More, Mike Patton, ha dato la voce alla Tenebra, l'entit\u00e0 malefica protagonista del gioco, mentre l'attore Kirk Acevedo ha prestato la sua voce al protagonista umano, Jackie Estacado.\nNel 2012 \u00e8 uscito il sequel, \"The Darkness II.\"\nTrama.\nIl protagonista Jackie Estacado \u00e8 un killer al servizio della famiglia mafiosa dei Franchetti. Una notte, Jackie e altri due scagnozzi dei Franchetti, Mike e Nino, sono a bordo di un'auto diretta verso un cantiere. Durante il tragitto, mentre sono inseguiti dalla polizia, Nino muore a causa di un urto violento della macchina contro un muro di una galleria. Purtroppo la corsa finisce nel pi\u00f9 tragico dei modi, precipitando nella tromba di un ascensore in costruzione.\nRinvenendo, Jackie aiuta Mike ad uscire dall'automobile ormai completamente distrutta, e riceve delle informazioni sulla sua prossima missione. Mike, prima di morire per le ferite, dona a Jackie un paio di pistole semiautomatiche per difendersi nel cantiere. Dopo una rocambolesca fuga per sfuggire alla polizia, Jackie si ritrova in un cimitero. Qui viene attaccato dagli uomini della famiglia Franchetti, che inspiegabilmente lo hanno tradito. Messo alle strette e braccato dai suoi vecchi compagni, in Jackie si risveglia un oscuro potere: il Potere della Tenebra. Grazie alla \"Tenebra\", entit\u00e0 oscura e dotata di enormi poteri, Jackie elimina facilmente i suoi nemici.\nSi dirige quindi a casa della sua ragazza, Jenny, che gli comunica che un suo amico lo stava cercando. A seconda della scelta fatta dal giocatore, Jackie le riveler\u00e0 o meno in cosa \u00e8 coinvolto, dato che lei non sa che in realt\u00e0 Jackie \u00e8 un criminale. Prima di andare via Jenny ha comprato una torta di compleanno per Jackie e festeggia con lui il suo ventunesimo compleanno. La Tenebra dentro Jackie, tuttavia, \u00e8 infastidita da Jenny, poich\u00e9 ne avverte la purezza di cuore.\nJackie decide di raggiungere Paul Franchetti, suo zio adottivo e boss della famiglia, per\u00f2 tutto va storto quando dei poliziotti corrotti tentano di farlo fuori, senza successo. Tornato indietro e rifugiatosi in una stazione della metropolitana, Jackie scopre dal suo amico Butcher che Paul ha fatto esplodere l'orfanotrofio in cui lui e Jenny sono cresciuti. Sembra inoltre che Paul sapesse che un giorno a Jackie sarebbe apparsa la Tenebra; essa \u00e8 infatti un essere antico, molto intelligente, che si tramanda di generazione in generazione nella famiglia Estacado, e che si manifesta all'ospite sempre nella notte del suo ventunesimo compleanno, per poi prendere gradualmente il totale controllo della sua mente, inducendolo ad uccidere altri malvagi (dato che agisce in simbiosi con l'ospite, se l'ospite \u00e8 malvagio la Tenebra si comporta di conseguenza, inducendolo ad uccidere altre persone malvagie come lo \u00e8 l'ospite). Paul aveva adottato Jackie per sfruttare tale potere a suo vantaggio nei suoi affari criminosi, salvo poi venirne spaventato in quanto un giorno Jackie avrebbe potuto usarla a sua volta per ucciderlo e divenire il capo della famiglia Franchetti.\nJackie, furioso per essere stato tenuto all'oscuro di tutto e per essere stato tradito, si reca in un deposito di soldi di Paul e brucia tutti i suoi risparmi, per vendetta. Venuto a sapere di tale avvenimento, Paul, aiutato dal comandante della polizia Eddie Shrote, uomo spregevole e corrotto sul suo libro paga, decide a sua volta di vendicarsi del nipote, rapendo la sua amata Jenny. Jackie accorre allora in suo soccorso, ma quando arriva alla stanza dov'\u00e8 rinchiusa la ragazza, viene posseduto e immobilizzato dalla Tenebra. Paul uccide quindi la ragazza davanti agli occhi allibiti di Jackie, impotente e incapace di reagire poich\u00e9 bloccato dall'entit\u00e0, che l'ha costretto ad assistere alla scena. La Tenebra riteneva Jenny un ostacolo per controllarlo e uccidendola crede che Jackie piomber\u00e0 nell'oscurita pi\u00f9 assoluta trasformandosi cos\u00ec in un mostro assetato di sangue. Jackie riesce infine a liberarsi e ad entrare dopo che Paul e Shrote sono scappati, ormai tardi.\nJackie, preso dalla disperazione, si suicida sparandosi in bocca con la pistola che ha ucciso Jenny. L'entit\u00e0, percependo cosa avrebbe voluto fare tenta di fermarlo, ma inutilmente. Jackie si risveglia infine in una sorta di oscuro aldil\u00e0, un mondo devastato dalla prima guerra mondiale dove incontra il suo bis-bisnonno, Anthony Estacado, che come Jackie \u00e8 stato portatore della Tenebra e che spiega di essere stato lui a portarla nella famiglia. Egli guida Jackie in modo da recuperare le Pistole della Tenebra, armi potentissime che possono aiutare Jackie nella sua lotta contro Paul, ma appena riesce ad entrare nel luogo dove sono custodite, la Tenebra lo riporta di nuovo nel nostro mondo.\nJackie va a trovare sua zia Sarah, che lo ha cresciuto come un figlio, che lo convince a porre fine alla storia dei poliziotti corrotti, i quali sono stati assoldati da Paul per aiutarlo a eliminare Jackie. Andando a Gun Hill, Jackie tenta di uccidere senza successo Eddie Shrote, ma riesce a rubargli una valigetta molto importante che rivuole indietro a tutti i costi.\nJackie decide allora di nasconderci una bomba all'interno e di riconsegnarla a Shrote, per farlo saltare in aria. Si danno quindi appuntamento in una chiesa per lo scambio, ma al suo arrivo Jackie scopre che Shrote e i suoi uomini hanno piazzato centinaia di fari dentro l'edificio, in modo da impedire l'uso dei poteri della Tenebra.\nJackie si batte coraggiosamente contro i poliziotti corrotti pur non disponendo della Tenebra, ma viene catturato e immobilizzato. Shrote, credendo di aver definitivamente vinto, prende tra le mani la valigetta, che esplode: il piano di Jackie ha avuto successo, ma anche lui viene coinvolto nell'esplosione e si risveglia nuovamente nell'altro mondo.\nQui Jackie, aiutato dal suo bisnonno, riesce a entrare in possesso delle Pistole della Tenebra, ma quest'ultima tenta di prendere controllo della mente di Jackie, soggiogandolo al suo potere. Jackie riesce a ribellarsi ma \u00e8 costretto ad affrontare un mostro creato dalla Tenebra, che nella lotta ferisce gravemente Anthony. Ormai morente, l'uomo dice addio a Jackie e spiega che da secoli era intrappolato in quel mondo a causa della Tenebra e aspettava solo di poter morire; infine spira, chiedendo al giovane di non dimenticarlo.\nSconfitto il mostro, Jackie entra in un castello dove affronta la parte oscura di se stesso, il suo \"io\" malvagio. Jackie lo attacca ma nota che pi\u00f9 colpisce con collera, e pi\u00f9 la Tenebra diventa forte. Allora capisce che l'unico modo di sconfiggerla \u00e8 accettarla dentro s\u00e9 stesso, smettendo di incolparsi per la morte dei suoi cari e pentendosi delle azioni criminose che ha fatto nella sua vita.\nJackie riesce cos\u00ec a mettere a tacere la Tenebra, vincendo lo scontro e risvegliandosi davanti all'orfanotrofio in rovina. Decide poi di ritornare da sua zia per avere un consiglio su cosa dover fare. Zia Sarah gli confida che Paul lavorava con un'altra famiglia di Chicago, e gli suggerisce di rovinare quest'alleanza per metterlo in ginocchio. Jackie decide allora di spacciarsi per un uomo di Paul e s'infiltra nella famiglia di Chicago, per poi massacrare tutti e far ricadere la colpa dell'accaduto sui Franchetti.\nDi ritorno a casa della zia, Jackie scopre che \u00e8 sotto assedio degli uomini di Paul, che voleva morta zia Sarah per vendicarsi di Jackie, ma l'attacco viene respinto da lui e dai suoi amici Butcher e Jimmy, giunti in soccorso. Intanto Jackie \u00e8 venuto a sapere che \u00e8 prevista un'eclissi per il giorno dopo.\nDeciso a porre fine una volta per tutte a questa, Jackie si dirige verso il nascondiglio di Paul, una grande villa situata su un isolotto con faro vicino a Manhattan, dove elimina tutti i suoi sicari. In aiuto di Jackie c'\u00e8 anche l'eclisse, che copre il sole permettendogli cos\u00ec di usare pienamente i suoi poteri. Stranamente essi si rivelano ancora pi\u00f9 potenti, radendo al suolo l'intera abitazione. Paul cerca disperatamente di trovare riparo dalla furia di Jackie nascondendosi in cima al faro. Tuttavia Jackie lo raggiunge: Paul implora piet\u00e0 mista ad insulti e cerca persino di offrirgli una posizione migliore nella famiglia, ma il ragazzo, furioso per tutto il male sub\u00ecto e circuito anche dalla Tenebra, lo uccide. Morendo, Paul lo manda all'inferno; improvvisamente la Tenebra reclama l'anima di Jackie, e si fa tutto buio.\nL'ultima sequenza mostra Jackie risvegliarsi ancora, stavolta sdraiato sul grembo di Jenny sulla panchina di un parco, ma il luogo \u00e8 strano. Quando lui le chiede dove si trovino, in quanto era sicuro che la ragazza fosse morta, lei gli risponde che hanno solo pochi minuti per dirsi addio. Lui le chiede scusa per tutto, ma lei lo rincuora dicendo che non ha fatto niente per cui essere dispiaciuto. Prima che lo schermo sfumi nel nero, alla domanda di Jackie \"Sto sognando?\", lei risponde \"S\u00ec\" per poi esortarlo a svegliarsi.\nModalit\u00e0 di gioco.\nIl gioco \u00e8 ambientato nella citt\u00e0 di New York ai giorni nostri, quasi esclusivamente di notte e in luoghi bui. Nelle opzioni \u00e8 possibile regolare luminosit\u00e0 e gamma dei colori per adattarli alle proprie esigenze, ed \u00e8 presente un \"regolatore\" di violenza per decidere se mostrare il sangue nella storia oppure no.\nIl giocatore interpreta il ruolo di Jackie Estacado, assassino mercenario al servizio della famiglia mafiosa Franchetti che si ritrova a dover controllare il potere della Tenebra e a lottare per la propria vita.\nIl gameplay consente di scegliere fra azione di gioco furtiva (tipicamente stealth, in cui torneranno molto utili le abilit\u00e0 della Tenebra) o azione di gioco frenetica (con molteplici combattimenti e sparatorie, assumendo quindi la concezione vera e propria di sparatutto in prima persona). Il giocatore pu\u00f2 scegliere se usare armi da taglio o da fuoco, o se fare utilizzo degli oscuri poteri della Tenebra (vedi paragrafo seguente). In questo ultimo caso \u00e8 possibile evocare i Darkling, dei demoni infernali specializzati in diversi campi, ognuno con una sua peculiare abilit\u00e0, che aiuteranno Jackie in diverse occasioni. Le armi da fuoco prevedono una coppia di pistole - semiautomatiche o revolver, a seconda di ci\u00f2 che si raccoglie -, una coppia di mitragliette, un fucile a pompa, un fucile d'assalto, un fucile tattico e dei mitragliatori pesanti. Nell'aldil\u00e0 il giocatore si ritrover\u00e0 con armi risalenti al primo conflitto mondiale.\n\u00c8 possibile recuperare salute divorando i cuori dei nemici una volta uccisi. La Tenebra \u00e8 utilizzabile solo nelle zone buie, in quanto la luce la danneggia e la fa scomparire. \u00c8 possibile comunque sparare alle fonti di luce - lampioni, proiettori, lampade al neon, ecc.- per guadagnare oscurit\u00e0 in cui far rigenerare e usare i poteri della Tenebra.\nAll'interno del mondo di gioco ci si pu\u00f2 spostare liberamente fra una missione e l'altra in diversi quartieri e zone di New York City. Un sistema di metropolitane con due stazioni principali consente al giocatore di spostarsi tra le aree. Mentre la trama principale \u00e8 abbastanza lineare, richiedendo al giocatore di visitare ogni area in un certo ordine, il giocatore pu\u00f2 intraprendere missioni secondarie parlando con personaggi casuali, alcuni dei quali conoscenti di Jackie, che vagano per le stazioni della metropolitana. Il completamento di missioni secondarie fa guadagnare al giocatore un numero di telefono come collezionabile, che pu\u00f2 essere utilizzato su qualsiasi telefono pubblico per sbloccare contenuti extra; questi oggetti, oltre che essere in possesso di questi personaggi, si possono trovare sparsi in tutta la citt\u00e0. Anche nell'aldil\u00e0 sono presenti collezionabili, stavolta sotto forma di lettere mai inviate, che il giocatore pu\u00f2 imbucare in una delle cassette delle lettere presenti a New York una volta tornato, sbloccando ulteriori contenuti. Nel gioco, nelle televisioni situate in vari luoghi della citt\u00e0, con cui si pu\u00f2 anche interagire, viene mostrato il film Il buio oltre la siepe; il giocatore \u00e8 in grado di guardare l'intero film se rimane immobile davanti a una particolare televisione del gioco. Inoltre viene trasmesso il film L'uomo dal braccio d'oro, un episodio completo della serie tv di Flash Gordon del 1954, il film \"Gekitotsu! Satsujin ken\" con Sonny Chiba, vari cartoni animati di Braccio di Ferro e Gabby e alcuni videoclip di canzoni esistenti.\nDurante i caricamenti sono presenti degli intermezzi filmati in cui Jackie racconta degli aneddoti riguardanti la sua vita.\n\u00c8 presente anche una modalit\u00e0 multiplayer online nella quale si impersoner\u00e0 un umano che pu\u00f2 trasformasi in Darkling. In forma umana il giocatore pu\u00f2 contare su un letale arsenale di armi da fuoco e da taglio, ma \u00e8 piuttosto debole in salute e agilit\u00e0. In forma di Darkling si \u00e8 notevolmente pi\u00f9 veloci e agili, ma non si possono impugnare armi. Le modalit\u00e0 di gioco comprendono il \"Deathmatch\" (tutti contro tutti), in singolo o a squadre,\" Cattura la bandiera\" (nella quale bisogna rubare la bandiera della squadra avversaria) e \"Sopravvissuto\" (uno contro tutti gli altri).\nIl gioco in Italia \u00e8 stato distribuito in inglese con sottotitoli in italiano.\nDarkling.\nI Darkling sono delle sotto-specie di goblin evocabili tramite il Potere della Tenebra che aiuteranno Jackie durante il corso dell'avventura. \u00c8 possibile evocarli tramite un \"Portale dei Darkling\".\nCuori.\nUccidendo i nemici, \u00e8 possibile divorarne il cuore grazie alla Tenebra. I cuori rappresentano i potenziamenti che la Tenebra pu\u00f2 acquisire. Dopo un certo numero di cuori, la Tenebra sale di livello, diventando pi\u00f9 potente e rendendo pi\u00f9 forte Jackie. Esistono poi dei cuori speciali, reperibili solo in determinate zone, che una volta divorati, sbloccano nuovi \"Darkling\" o \"Poteri della Tenebra\" (si riconoscono perch\u00e9 dal petto del cadavere fuoriesce del fumo nero).\nNumeri di telefono.\nDurante il corso del gioco \u00e8 possibile reperire dei numeri telefonici scritti su dei foglietti di carta sparsi negli scenari. Chiamandoli, si sbloccheranno contenuti speciali nel menu \"Contenuti Extra\". Esistono poi dei numeri telefonici speciali, reperibili solo in determinate zone (es. scritti su lavagne, muri, cartelloni, ecc.). Chiamandoli, si sbloccheranno contenuti speciali aggiuntivi nel menu \"Contenuti Extra\".\nCritica e accoglienza.\nIl gioco ha ricevuto critiche positive.\nMultiplayer.it si pronuncia per un 8.3 (contro l'8.7 dei lettori) ed esalta con entusiasmo le atmosfere da brivido e la realizzazione tecnica del gioco, mentre spende parole negative per la poca longevit\u00e0, l'intelligenza artificiale dei nemici bassa e il multiplayer online da rivedere.\nEveryeye assegna al gioco un 8.5, lodando la trama profonda e ben narrata e i poteri della Tenebra. Tuttavia porta critiche negative alla modalit\u00e0 multigiocatore online e un'intelligenza artificiale un po' scarna.\nGamesurf chiude la recensione con un 8, esprimendosi decisamente a favore della storia, della giocabilit\u00e0 e del doppiaggio di Mike Patton nel ruolo della Tenebra, definito \"ben fatto e inquietante\". Stroncati, invece, la linearit\u00e0 del gameplay, il multiplayer online e l'intelligenza artificiale dei nemici."}
{"id": "1097688", "revid": "122230019", "url": "https://it.wikipedia.org/wiki?curid=1097688", "title": "Azzurra (imbarcazione)", "text": "Azzurra \u00e8 un sindacato velico italiano, protagonista di diverse sfide per la conquista della Coppa America, sin dal 1983.\nStoria.\nIl sindacato si present\u00f2 in quell'anno come rappresentante dello Yacht Club Costa Smeralda, con il patrocinio dell'Aga Khan e di Gianni Agnelli, ed era in assoluto il primo sfidante italiano per la Coppa. Il progetto fu affidato allo studio Vallicelli, e venne costruito uno scafo nei cantieri \"Officine Meccaniche Ing. Marco Cobau \" di Pesaro. Varo sempre a Pesaro il 19 luglio 1982. Skipper era Cino Ricci, timoniere Mauro Pelaschier olimpionico nella classe Finn nel 1972-76 e nel pozzetto, Flavio Scala olimpionico classe Star 1972, Stefano Roberti vincitore della One Ton Cup del 1980 e Tiziano Nava pluri vincitore della Mini Ton Cup.\nIl team raggiunse le semifinali della Louis Vuitton Cup, classificandosi terzo con l'imbarcazione 'I-4', e si ripresent\u00f2 alla successiva sfida per l'America's Cup 1987 a Perth in Australia, la prima lontano dagli Stati Uniti, ricoprendo inoltre il ruolo di rappresentante di tutti gli sfidanti (Challenger of Record). La spedizione, affrontata con le imbarcazioni Azzurra III [I-10] e Azzurra IV [I-11] (non utilizzata in regata), non ebbe comunque miglior fortuna della precedente, fermandosi al terzultimo posto ancor prima delle semifinali della Louis Vuitton Cup \nLa rinascita negli anni 2000.\nIl sindacato fu quindi sciolto, salvo poi essere rifondato ben 22 anni dopo dallo stesso Yacht Club Costa Smeralda, stavolta con Francesco Bruni come skipper, per competere nel Louis Vuitton Trophy. Il team, quasi interamente composto da velisti italiani, pervenne ad un insperato successo gi\u00e0 al primo appuntamento della manifestazione, a Nizza nel novembre 2009, battendo in finale i \"maestri\" neozelandesi, per poi ben figurare nel secondo atto di Auckland ."}
{"id": "1097689", "revid": "339392", "url": "https://it.wikipedia.org/wiki?curid=1097689", "title": "Segnalinee", "text": ""}
{"id": "1097690", "revid": "726455", "url": "https://it.wikipedia.org/wiki?curid=1097690", "title": "Museo Czartoryski", "text": "Il Museo Czartoryski, (in polacco \"Muzeum Czartoryskich\") \u00e8 uno dei maggiori musei della Polonia.\nStoria.\nFu fondato nella citt\u00e0 di Cracovia nel 1796 dalla principessa Izabela Fleming, moglie di Adam Kazimierz Czartoryski, nella propria residenza a Pu\u0142awy con l'intento di preservare la cultura e la storia polacca secondo il motto \"il passato per il futuro\". \u00c8 il primo museo storico, in ordine cronologico, di tutta la Polonia. L'obiettivo della principessa era, fedele al motto \"il passato nel futuro\", conservare cimeli storici e farne un patrimonio per le generazioni future ma soprattutto, alimentare gli ideali indipendentisti della Polonia, allora spartita fra Austria, Prussia e Russia. La passione della principessa Izabela e dei suoi figli per l'arte e il patrimonio di cui la famiglia Czartoryski poteva disporre permise al museo di arricchirsi rapidamente di numerose opere d'arte. \nI primi reperti di cui il museo fu dotato furono alcuni trofei che commemoravano la vittoria contro i turchi nella Battaglia di Vienna del 1683. Fallita l'insurrezione del novembre del 1830 (nel quale la famiglia della principessa era implicata), tutte le opere vennero segretamente trasferite da Pu\u0142awy a Parigi e solo circa 40 anni pi\u00f9 tardi, quando la Galizia riacquist\u00f2 l'indipendenza e si crearono le condizioni favorevoli per lo sviluppo della cultura nazionale, fu possibile trasportare la collezione a Cracovia. Questa volta le opere furono ospitate nel palazzo dell'arsenale, offerto dalla citt\u00e0, e nei palazzi adiacenti. Il museo, nuovamente in pericolo durante la seconda guerra mondiale, fu sottoposto ad un secondo trasloco quando le truppe naziste trasportarono la collezione in Germania. Con la sconfitta della Germania, le opere ritornarono in Polonia ma alcuni reperti non sono mai stati ritrovati, come il \"Ritratto di giovane uomo\" di Raffaello.\nOggi il museo espone oggetti d'arte romana, greca, egizia ed etrusca. \u00c8 presente una nutrita collezione di armature, spade e alabarde, arte europea ed asiatica, dipinti italiani, olandesi e fiamminghi. L'opera d'arte per cui il museo \u00e8 famoso \u00e8 \"Dama con l'ermellino\" di Leonardo, che dal 19 maggio 2017 al 20 dicembre 2019 \u00e8 stata esposta nell'edificio principale del Museo Nazionale di Cracovia. Sono anche presenti due dipinti di Rembrandt: \"Paesaggio con il buon samaritano\" e \"Paesaggio prima della tempesta\"."}
{"id": "1097694", "revid": "1718925", "url": "https://it.wikipedia.org/wiki?curid=1097694", "title": "Toccata e fuga in Re minore", "text": "La toccata e fuga in Re minore \u00e8 un'opera per organo attribuita tradizionalmente a Johann Sebastian Bach (BWV 565), nonch\u00e9 una delle pi\u00f9 celebri e classiche composizioni di musica barocca.\nOrigini.\nSi tratta di un lavoro composto da Bach non ancora ventenne, fra il 1702 ed il 1703, scritto su misura con l'organo che venne costruito per la Chiesa Nuova di Arnstadt. Bach inaugur\u00f2 questo strumento con un concerto proprio nel 1703. Sono evidenti le influenze nordeuropee che caratterizzano la composizione.\nStruttura.\nLa struttura \u00e8 quella tipica della Germania settentrionale: un'apertura di carattere libero (la toccata), il corpo centrale della composizione (la fuga) e una coda anch'essa di carattere libero (di nuovo in forma di toccata).\nToccata.\nIl celebre mordente sulla dominante con cui si apre la toccata \u00e8 universalmente conosciuto anche a quanti non ascoltano musica classica. I raddoppi all'ottava, utilizzati per sopperire alla mancanza di un registro di 16 piedi al manuale dell'organo di Arnstadt, costituiscono un caso raro nella produzione organistica bachiana e sono un'invenzione decisamente creativa per poter creare l'effetto del tipico \"plenum\" nordeuropeo.\nIl motivo iniziale \u00e8 proposto tre volte, la seconda con variazione e la terza all'ottava inferiore; il pedale ribadisce quindi la tonica, e i registri manuali vi costruiscono, una nota la volta, un accordo di settima diminuita, che risolve in un Re maggiore. Seguono tre brevi passaggi, ognuno dei quali propone un breve motivo doppiato all'ottava, quindi un nuovo accordo di settima diminuita che risolve in Re minore. La seconda sezione della toccata \u00e8 un insieme di virtuosismi; il pedale \u00e8 modulato alla dominante (La minore). Si giunge alla terza sezione della toccata, un passaggio doppiato alla sesta alla maniera della prima sezione. Dopo un breve passaggio virtuosistico al pedale, un accordo di Re minore chiude la sezione.\nLa toccata, che ha un evidente impianto improvvisativo, alterna parti \"manualiter\" in \"Prestissimo\" a potenti accordi in \"Adagissimo\", che ben rappresentano lo stile compositivo del giovane virtuoso. Le parole di Johann Nikolaus Forkel, primo biografo di Bach, che descrivono il giovane compositore, sono assolutamente perfette per riassumere quest'opera: \"[gli piaceva] correre lungo la tastiera e saltare da un capo all'altro di essa, premere con le dieci dita quante pi\u00f9 note possibile, e proseguire in questo modo selvaggio fino a che per caso le mani non avessero trovato un punto di riposo\".\nFuga.\nAnche se la composizione ricorda molto una improvvisazione, \u00e8 ravvisabile una certa omogeneit\u00e0 che unisce la toccata alla fuga: il tema di quest'ultima, infatti, \u00e8 figlio dell'esordio che apriva la toccata. La sua struttura non \u00e8 particolarmente severa ed \u00e8 ancora lontana dalla maturit\u00e0 del Bach di Weimar.\nLa fuga \u00e8 a quattro voci, basata su un soggetto composto di semicrome che implica un pedale in contrapposizione a un breve soggetto prima discendente, poi ascendente. Una struttura violinistica tipica della musica barocca e nel dettaglio anche di quella di Bach.\nLa risposta, contrariamente a quanto ci si aspetterebbe, \u00e8 nella sottodominante. Anche se la fuga dovrebbe essere, tecnicamente, a quattro voci, la maggior parte degli episodi ne usano solo tre, alcuni due e alcuni interludi addirittura uno solo, notato come due. Sebbene la fuga si serva principalmente di semplici melodie triadiche, un soggetto \u00e8 inaspettatamente esposto in Do minore e, soprattutto, vi \u00e8 un celebre assolo di pedale (il che \u00e8 un \"unicum\" del repertorio barocco). La fuga \u00e8 conclusa da un accordo di Si bemolle maggiore.\n\"Coda\".\nSebbene non sia tecnicamente una sezione della composizione, la coda si discosta dalla Fuga per il carattere improvvisativo, sullo stile della Toccata. Molto breve (solo 17 battute), contiene ben cinque cambi di tempo. \u00c8 conclusa da una cadenza plagale minore.\nL'opera nella produzione bachiana.\nSe il giovane Bach era assai attratto da questo genere di composizioni, maturando egli si allontan\u00f2 sempre pi\u00f9 da uno stile che iniziava a reputare indisciplinato e fine a s\u00e9 stesso. Dapprima l'incontro con Buxtehude quindi lo studio della musica di Vivaldi ebbero su di lui una grande influenza. Egli abbandon\u00f2 ben presto le sue passioni giovanili e si concentr\u00f2 su opere pi\u00f9 dense e complesse. Citando nuovamente il Forkel: \u00abEgli avvert\u00ec presto che quell'eterno correre e saltare non l'avrebbe portato a nulla; che erano necessari l'ordine, la connessione e la relazione delle idee\u00bb. \u00c8 quindi naturale supporre che Bach valutasse questa e altre sue opere coeve come primordiali esperimenti che non potevano essere in alcun modo considerati rappresentativi della sua scienza musicale; non stupisce, dunque, che l'ultra-perfezionista Bach non abbia mai rivisto la toccata e fuga in re minore (contrariamente a quanto avvenuto, per esempio, con la passacaglia e tema fugato in do minore BWV 582) e che di essa non ci siano giunte copie autografe.\nDubbi sull'attribuzione.\nIl musicologo Peter Williams sottoline\u00f2, nel 1981, una serie di problemi stilistici tali da rendere dubbia l'attribuzione a Bach di questo lavoro:\nPoich\u00e9 alcune di queste caratteristiche (contrappunto inesistente, assolo del pedale nella dichiarazione del tema, largo uso dell'arpeggio, soggetto della fuga scritto secondo la tecnica violinistica detta \"barriolage\") erano tipiche della musica dell'epoca, Williams concluse che il lavoro potrebbe essere stato composto non da Bach, ma da un suo contemporaneo o da un compositore successivo che cerc\u00f2 di imitare lo stile barocco, oppure, dato che altre caratteristiche (come i raddoppi in ottava della parte iniziale) sono a volte presenti nelle trascrizioni delle opere di Bach, il pezzo potrebbe essere stato una cattiva trascrizione di un perduto brano di Bach, forse per violino.\nSuccessivamente un altro studioso, David Humphreys, ha attribuito la composizione a Johann Peter Kellner (1705-1772).\nTrascrizioni.\nAmpia \u00e8 la lista delle trascrizioni e degli adattamenti composti, che spaziano dal clavicembalo al violino, passando per pianoforte, orchestra, ma anche liuto o fisarmonica. Le pi\u00f9 note sono quelle per piano di Ferruccio Busoni, caratterizzata da un virtuosismo letteralmente trascendentale, e quella per orchestra di Leopold Stokowski, resa celebre anche dal film \"Fantasia\".\nLa Toccata e Fuga \u00e8 stata sfruttata anche in altri generi, come rock, jazz, heavy metal e techno: Jon Lord, Jacques Loussier, Yngwie Malmsteen, Vanessa Mae hanno infatti re-interpretato il celeberrimo brano.\nDiscografia essenziale.\nLa toccata e fuga \u00e8 da sempre uno dei brani pi\u00f9 incisi dagli organisti. Qui, in ordine cronologico, alcuni CD che la contengono."}
{"id": "1097695", "revid": "1718925", "url": "https://it.wikipedia.org/wiki?curid=1097695", "title": "Lido di Ostia Ponente", "text": "Lido di Ostia Ponente \u00e8 il trentatreesimo quartiere di Roma, indicato con Q. XXXIII.\nGeografia fisica.\nTerritorio.\nSi trova sul litorale tirrenico, separato dal complesso cittadino.\nIl quartiere confina:\nStoria.\nFu istituito con delibera 2453 del 13 settembre 1961 da parte del Commissario Straordinario Francesco Diana, frazionando il quartiere \"Lido di Ostia\" (gi\u00e0 Lido di Roma), esistente sin dal maggio del 1933. Costituisce la sezione occidentale della frazione di Lido di Ostia di Roma Capitale.\nGeografia antropica.\nUrbanistica.\nNel territorio di Lido di Ostia Ponente si estende la zona urbanistica 13F Ostia Nord.\nLa parte periferica pi\u00f9 ad ovest \u00e8 volgarmente chiamata \"Nuova Ostia\", per via dell'edificazione in tempi relativamente recenti di edifici in edilizia popolare."}
{"id": "1097696", "revid": "155634", "url": "https://it.wikipedia.org/wiki?curid=1097696", "title": "Lido di Ostia Levante", "text": "Lido di Ostia Levante \u00e8 il trentaquattresimo quartiere di Roma, indicato con Q. XXXIV.\nGeografia fisica.\nTerritorio.\nSi trova sul litorale tirrenico, separato dal complesso cittadino.\nIl quartiere confina:\nStoria.\nFu istituito con delibera 2453 del 13 settembre 1961 da parte del Commissario Straordinario Francesco Diana, frazionando il quartiere \"Lido di Ostia\" (gi\u00e0 Lido di Roma), esistente sin dal maggio del 1933. Costituisce la sezione orientale della frazione di Lido di Ostia di Roma Capitale.\nGeografia antropica.\nUrbanistica.\nNel territorio di Lido di Ostia Levante si estende la zona urbanistica 13G Ostia Sud.\nSuddivisioni storiche.\nFa parte del territorio della zona il Borghetto dei Pescatori."}
{"id": "1097697", "revid": "1718925", "url": "https://it.wikipedia.org/wiki?curid=1097697", "title": "Lido di Castel Fusano", "text": "Lido di Castel Fusano \u00e8 il trentacinquesimo ed ultimo quartiere di Roma, indicato con Q. XXXV.\nGeografia fisica.\nTerritorio.\nSi trova sul litorale tirrenico, separato dal complesso cittadino.\nIl quartiere confina:\nStoria.\nFu istituito con delibera 2453 del 13 settembre 1961 da parte del Commissario Straordinario Francesco Diana, frazionando il quartiere \"Lido di Ostia\" (gi\u00e0 Lido di Roma), esistente sin dal maggio del 1933.\nGeografia antropica.\nUrbanistica.\nNel territorio di Lido di Castel Fusano si estende la zona urbanistica 13H Castel Fusano."}
{"id": "1097699", "revid": "6066", "url": "https://it.wikipedia.org/wiki?curid=1097699", "title": "Amba aradam", "text": ""}
{"id": "1097702", "revid": "363629", "url": "https://it.wikipedia.org/wiki?curid=1097702", "title": "Parallele simmetriche", "text": "Le parallele simmetriche (o parallele pari) sono uno dei 6 attrezzi della ginnastica artistica maschile.\nSono costituite da due staggi, composti da strati di diversa flessibilit\u00e0 in legno e solitamente dotati di anima metallica, regolabili a diverse altezze.\nAl ginnasta viene richiesta una serie di evoluzioni al loro interno, senza mai toccare il suolo con i piedi, ma sfruttando l'oscillazione sulle braccia, sulla base della quale si sviluppano passaggi in verticale fra staggi, salti, ed infine l'uscita dall'attrezzo.\n\u00c8 in genere il primo attrezzo (considerando il corpo libero come privo di attrezzi) con il quale il ginnasta inesperto ha contatto.\nA livello agonistico \u00e8 un attrezzo che richiede specifiche caratteristiche neuromuscolari:"}
{"id": "1097703", "revid": "767487", "url": "https://it.wikipedia.org/wiki?curid=1097703", "title": "Bounce (film)", "text": "Bounce \u00e8 un film del 2000 diretto da Don Roos, con protagonisti Ben Affleck e Gwyneth Paltrow.\nTrama.\nBuddy \u00e8 un giovane single, pubblicitario di successo. Dopo la chiusura di un contratto con la compagnia aerea Infinity (che gli ha fornito un biglietto omaggio per Los Angeles), rimane bloccato da una tempesta di neve in aeroporto nell'attesa del volo per tornare a casa.\nEssendo estroverso per natura e lavoro conosce al bar dell'aeroporto Mimi, una ragazza di Dallas reduce da una conferenza che ha filmato con la sua videocamera, e Greg, uno scrittore televisivo e commediografo diretto anche lui nella sua stessa citt\u00e0; quest'ultimo racconta del difficile periodo che sta passando con sua moglie Abby e i loro due figli per via della lontananza da casa. Fortunatamente per Buddy, il suo aereo \u00e8 l'unico che riuscir\u00e0 a partire in serata ma, colpito dalla storia di Greg (che ha prenotato un volo successivo ormai cancellato) e desideroso di dargli una mano, rinuncia a partire e gli cede il proprio biglietto, in modo che il ragazzo possa raggiungere al pi\u00f9 presto la famiglia e passare il Natale con loro, mentre lui e Mimi decidono di passare una notte insieme nell'albergo dell'aeroporto.\nLa mattina seguente, Buddy si sveglia apprendendo una terribile notizia: l'aereo sul quale era a bordo Greg (e che avrebbe dovuto prendere lui) \u00e8 precipitato senza nessun sopravvissuto; tornato a casa resta vittima dei sensi di colpa diventando un alcolista.\nUn anno dopo l'incidente (dopo un periodo in clinica), Buddy decide di andare a conoscere Abby, la vedova di Greg, come parte del suo dodecalogo di regole per la disintossicazione. Incontratala evita di accennare al fatto di aver conosciuto il marito e l'aiuta nel suo lavoro di consulente immobiliare; nonostante le piccole bugie della donna e la ritrosia di Buddy i due si innamorano, si amano e passano un weekend in un parco acquatico con i figli di lei. Il giorno dopo Mimi, ritrovata la videocassetta girata con Greg all'aeroporto, la porta a Abby come testimonianza delle ultime ore di vita del marito, e del fatto che pensasse a lei. Dalla visione della cassetta Abby scopre che Buddy conosceva Greg e la cessione al marito del biglietto dell'aereo precipitato: sconvolta dal fatto lascia Buddy che, salutati i bambini, esce dalla casa e dalla vita di lei.\nSolo dopo un processo che vede l'uomo come testimone (nel quale alcuni parenti delle vittime citano la compagnia aerea Infinity per scarsa osservanza delle norme di sicurezza), si rende conto dei reali sensi di colpa di Buddy, e che il donare il suo biglietto a Greg era stato un atto di generosit\u00e0 e di aiuto nei confronti di uno sconosciuto, come il voler aiutare Abby era un modo per ripagare la colpa che sentiva. Dopo la sua deposizione, Buddy si licenzia dal lavoro (avendo fatto perdere alla sua agenzia la compagnia aerea come cliente), ma Abby si riavvicina a lui."}
{"id": "1097705", "revid": "1305772", "url": "https://it.wikipedia.org/wiki?curid=1097705", "title": "Parallele", "text": ""}
{"id": "1097706", "revid": "2048388", "url": "https://it.wikipedia.org/wiki?curid=1097706", "title": "Fabrizio Poletti", "text": "Carriera.\nCalciatore.\nClub.\nNel 1961 fu acquistato dal , che lo diede in prestito all'Asti per una stagione. In maglia granata gioc\u00f2 dal 1962 al 1971, totalizzando 275 presenze (224 con 18 reti in Serie A, 37 con 4 reti in Coppa Italia e 14 con una rete nelle Coppe europee) e risultando cos\u00ec il 14\u00ba giocatore del Torino per numero di gare disputate. Era il rigorista principale della squadra piemontese, ossia colui che tirava i calci di rigore, sbagliandone pochi. Con il club vinse due Coppe Italia, nel 1968 e nel 1971.\nLa sera del 15 ottobre 1967, mentre a Torino attraversava Corso Re Umberto con l'intento di raggiungere un locale pubblico dal quale avrebbero dovuto telefonare alla moglie, fu coinvolto, uscendone leggermente ferito a una gamba, nell'incidente stradale nel quale perse la vita il suo compagno di squadra e grande amico Gigi Meroni.\nIl 9 luglio 1971 fu ingaggiato dal Cagliari. Pass\u00f2 quindi nell'estate 1974 alla , dove ottenne le ultime 5 presenze nella massima serie nella stagione 1974-1975.\nIn carriera ha totalizzato complessivamente 344 presenze e 24 reti in Serie A.\nNazionale.\nCon la Nazionale italiana esord\u00ec il 16 giugno 1965 contro la e vanta 6 presenze. Prese parte, piazzandosi al secondo posto, al , nel corso del quale scese in campo nella celebre semifinale contro la , sostituendo Roberto Rosato all'inizio dei tempi supplementari. In quella partita marc\u00f2 il centravanti tedesco Gerd M\u00fcller, che realizz\u00f2 la rete del momentaneo 2-1 sfruttando un malinteso tra Poletti e il portiere Enrico Albertosi.\nConta anche 3 presenze in Nazionale B e 6 presenze in Nazionale giovanile. Ha fatto parte della Selezione vincitrice ai Giochi del Mediterraneo 1963 disputati a Napoli.\nPoletti era stato anche inserito nella rosa dei 22 giocatori che, nel settembre 1964, si stavano preparando per la partecipazione ai Giochi Olimpici di Tokyo, poi non effettuata per l'imputazione di professionismo rivolta ad alcuni componenti da parte del C.I.O. (Comitato Olimpico Internazionale), bench\u00e9 essi fossero formalmente in regola con le norme della F.I.F.A.\nAllenatore.\nNel gennaio 1978 subentra a Gianfranco Bozzao alla guida del Suzzara, militante in Serie D, senza riuscire a evitarne la retrocessione in Promozione. Attualmente vive in Costa Rica dove si \u00e8 trasferito negli anni ottanta."}
{"id": "1097712", "revid": "15756", "url": "https://it.wikipedia.org/wiki?curid=1097712", "title": "Viet Vo Dao", "text": "Vi\u1ec7t V\u00f5 \u0110\u1ea1o ((\u8d8a\u6b66\u9053) \u00e8 il termine utilizzato in Italia, e pi\u00f9 in generale in Europa, per indicare complessivamente le arti marziali vietnamite.\nEtimologia.\nLetteralmente quest'espressione significa: \nVi\u1ec7t V\u00f5 \u0110\u1ea1o \u00e8 quindi la Via delle arti marziali vietnamite.\nIl termine \u00e8 stato coniato nel 1964 dai maestri L\u00ea S\u00e1ng (1920-2010), allora Patriarca del Vovinam viet vo dao, e Tr\u1ea7n Huy Phong (1938-1997) per sottolineare gli aspetti filosofici (\u0110\u1ea1o) della disciplina; in Vietnam \u00e8 associato prevalentemente alla scuola Vovinam viet vo dao, mentre per indicare le arti marziali tradizionali vietnamite si usano espressioni come V\u00f5 C\u1ed5 Truy\u1ec1n Vi\u1ec7t Nam (arti marziali tradizionali del Vietnam), V\u00f5 Thu\u1eadt (tecniche di combattimento), o ancora V\u00f5 D\u00e2n T\u00f4c (arte marziale nazionale).\nStoria.\nLo sviluppo delle arti marziali in Vietnam \u00e8 stato influenzato storicamente da cinque grandi Scuole: il V\u00f5 L\u00e2m (arti marziali delle montagne e delle foreste), il V\u00f5 Kinh (arti marziali della capitale imperiale Hu\u1ebf), il Vo Co Truyen (arti marziali della tradizione guerriera), il V\u00f5 Ph\u1eadt Gia Quy\u1ec1n (arti marziali buddiste), sviluppato sotto la dinastia L\u00fd (1009-1225), e il V\u00f5 Thi\u1ebfu L\u00e2m T\u1ef1 (arti marziali dal tempio Shaolin), introdotto durante le dinastie cinesi Song (960-1279) e Ming (1368-1644). Per ragioni storiche e geografiche in Vietnam sono molto diffusi gli stili di origine cinese, soprattutto in quelle zone, come Citt\u00e0 H\u1ed3 Ch\u00ed Minh, con una forte presenza di immigrati cinesi. \nNel 1938 il maestro Nguy\u1ec5n L\u1ed9c present\u00f2 ufficialmente il Vovinam, creato sintetizzando le sue conoscenze nel V\u00f5 Thu\u1eadt e nel \u0110\u1ea5u V\u1eadt (lotta tradizionale vietnamita) con elementi combinati di arti marziali giapponesi e cinesi. Il suo intento era quello di promuovere il senso di identit\u00e0 nazionale, fornendo ai praticanti un metodo efficiente di autodifesa dopo un breve periodo di studio. Nel 1964 venne aggiunto il nome Vi\u1ec7t V\u00f5 \u00d0\u1ea1o, per sottolinere gli aspetti filosofici e spirituali della pratica marziale; i maestri Le Sang, Tr\u1ea7n Huy Phong (1938-1997)\u00a0e Nguy\u1ec5n V\u0103n Th\u1ee7 elaborarono inoltre le linee guida per il suo sviluppo e fu creato il sistema di gradi e livelli. Dal 1966 cominci\u00f2 ad essere insegnato nelle scuole. \nPrima del 1975, in Vietnam del Sud non esisteva un'organizzazione unitaria di arti marziali vietnamite: le arti marziali \"straniere\", come judo, aikid\u014d, karate e taekwondo, erano gestite dalle rispettive federazioni. Il taekwondo, in particolare, arrivato in Vietnam del Sud con i contingenti sud-coreani in appoggio all'esercito statunitense durante la guerra del Vietnam, venne diffuso in modo sistematico a tutti i livelli sociali in funzione \"antinazionalista\", utilizzando anche la politica del \"regalo\" (in genere, riso) per attirare i praticanti.\nPer le arti marziali tradizionali vietnamite si erano costituite diverse associazioni, tra cui la T\u1ed5ng h\u1ed9i V\u00f5 h\u1ecdc Vi\u1ec7t Nam (Vietnam General Association of Martial Arts), comprendente pugilato e V\u00f5 t\u1ef1 do (kick boxing vietnamita), fondata a Saigon nel 1969 da rinomati maestri come L\u00ea V\u0103n Ki\u1ec3n, Mai V\u0103n Ph\u00e1t, H\u1ed3 V\u0103n L\u00e0nh, Qu\u00e1ch V\u0103n Ph\u01b0\u1edbc e \u0110\u1eb7ng Quang L\u01b0\u01a1ng. \nLe arti marziali di origine cinese erano definite complessivamente V\u00f5 Thu\u1eadt Trung Hoa, ma abitualmente veniva utilizzato il nome dello stile o della scuola (ad esempio B\u1ea1ch Mi Nam C\u01b0\u1eddng del maestro Pak Ik Lee a Citt\u00e0 H\u1ed3 Ch\u00ed Minh). \nVi\u1ec7t V\u00f5 \u0110\u1ea1o in Europa.\nIn Europa il nome Vi\u1ec7t V\u00f5 \u0110\u1ea1o si \u00e8 diffuso in seguito alla nascita, intorno alla met\u00e0 degli anni settanta, della Federazione Internazionale Vi\u1ec7t V\u00f5 \u0110\u1ea1o, che raggruppava i maestri vietnamiti operanti in Europa. \nIl maestro Le Sang, allora Patriarca della scuola Vovinam viet vo dao, autorizz\u00f2 il professor Charles Phan Hoang ad utilizzare il nome \"Vi\u1ec7t V\u00f5 \u0110\u1ea1o\" per definire l'insieme delle arti marziali e dei metodi di cultura del corpo di origine vietnamita, i cui maestri si stavano associando in Europa. Nel 1973 venne fondata la Federazione Francese Vi\u1ec7t V\u00f5 \u0110\u1ea1o, poi evolutasi nell'International Vi\u1ec7t V\u00f5 \u0110\u1ea1o Federation ad opera dei maestri Nguy\u1ec5n D\u00e2n Ph\u00fa (Decano del Consiglio dei Maestri, scuola B\u1eafc H\u00e0), B\u00f9i V\u0103n Th\u1ecbnh (scuola Thi\u1ec1n T\u00f4ng Vi\u1ec7t Nam), Nguy\u00ean Trung H\u00f2a (scuola Nam B\u1ed9), Ho\u00e0ng Nam (scuola Ho\u00e0ng Gia), Tr\u1ea7n Phu\u1edbc Tasteyre (scuola H\u00e0n B\u00e1i), Ph\u1ea1m Xu\u00e2n T\u00f2ng (scuola Nga Mi H\u1ed5 H\u1ea1c Tr\u1ea3o, poi Qu\u00e1n Kh\u00ed \u0110\u1ea1o), Tr\u1ea7n Minh Long (scuola Minh Long). \nIn Italia si unirono alla International Vi\u1ec7t V\u00f5 \u0110\u1ea1o Federation i maestri Nguy\u1ec5n V\u0103n Vi\u1ec7t (Roma), B\u1ea3o Lan (Padova), Nguy\u1ec5n Thi\u00ean Ch\u00ednh (Torino) e Tr\u1ea7n Ng\u1ecdc \u0110\u1ecbnh (Milano). La Federazione italiana Viet Vo Dao (FVVDI) fu creata con atto notarile nel 1980 a Roma e risulta l'unica associazione sportiva in Italia autorizzata ad utilizzare ll nome Vi\u1ec7t V\u00f5 \u0110\u1ea1o ed il distintivo della Federazione Internazionale.\nL'Unione Vovinam Viet Vo Dao Italia, costituita nel 1993 dai maestri Michele Garofalo e Marco Mastrulli con l'intento di unificare tutte le scuole di Vovinam Viet Vo Dao sotto una sola associazione, ha contribuito notevolmente allo sviluppo della disciplina in Italia. Nel 2015 \u00e8 nata invece la Vovinam Viet Vo Dao Italia a.s.d. per la gestione delle varie associazioni sportive di Vovinam viet vo dao che aderiscono alla EVVF (European Vovinam Viet Vo Dao Federation); in quanto membro ufficiale di EVVF, la Vovinam Viet Vo Dao Italia a.s.d. \u00e8 anche membro della WVVF (World Vovinam Federation), con sede in Vietnam.\nProgramma e caratteristiche tecniche.\nLe scuole di arti marziali vietnamite dividono tradizionalmente il programma tecnico in tre parti:\nSviluppato da un popolo fisicamente pi\u00f9 minuto dei \"vicini\" cinesi, il Vi\u1ec7t V\u00f5 \u0110\u1ea1o, pur essendo affine al Kung Fu, \u00e8 caratterizzato da una maggiore mobilit\u00e0, velocit\u00e0 di spostamento, flessibili\u00e0 delle tecniche e delle tattiche di combattimento, che si basano pi\u00f9 sulla rapidit\u00e0 e sull'agilit\u00e0 che sulla potenza e sulla forza diretta. Non a caso i praticanti sono famosi per le tecniche acrobatiche, come le \"forbici volanti\", utilizzate per atterrare avversari pi\u00f9 pesanti, sfruttando l'energia cinetica e lo sbilanciamento. \nIl programma tecnico varia da scuola a scuola, a seconda del lignaggio e degli stli. \nNel Vovinam Viet Vo Dao il programma comprende: \nA partire dal 1993 nel programa unificato della WFVV (World Federation of Vietnam Vocotruyen) sono state selezionate delle quy\u1ec1n per la categoria \u201cForme codificate\u201d, scelte dal programma delle principali scuole di arti marziali tradizionali vietnamite: Roi t\u1ea5n nh\u1ea5t, T\u1ee9 linh \u0111ao, H\u00f9ng k\u00ea quy\u1ec1n, L\u00e3o h\u1ed5 th\u01b0\u1ee3ng s\u01a1n, Ti\u00ean \u00f4ng quy\u00ean, \u0110\u1ea3n c\u00f4n t\u1ec1 mi, B\u1ea1ch h\u1ea1c s\u01a1n quy\u1ec1n, Hu\u1ef3nh long \u0111\u1ed9c ki\u1ebfm, Kim ng\u01b0u quy\u1ec1n, Th\u00e1i s\u01a1n c\u00f4n, B\u1ea1ch h\u1ea1c th\u01b0\u01a1ng, Ng\u1ecdc tr\u1ea3n quy\u1ec1n, L\u00f4i long \u0111ao, L\u00e3o mai quy\u1ec1n, Thanh long \u0111\u1ed9c ki\u1ebfm, B\u00e1t qu\u00e1i c\u00f4n, Si\u00eau xung thi\u00ean, \u0110\u1ed9c l\u01b0 th\u01b0\u01a1ng. \nLa divisa e il saluto.\nLa divisa del praticante di Vi\u1ec7t V\u00f5 \u0110\u1ea1o, chiamata V\u00f5 ph\u1ee5c (= veste da arte marziale), \u00e8 un'uniforme da allenamento (pantalone + giacca) stretta in vita da una cintura, il cui colore corrisponde al grado ed al livello tecnico raggiunto. I gradi variano da scuola a scuola, sia nella denominazione che nel colore che nella tipologia di cintura (a fascia o rigida). \nNel Vovinam viet vo dao il V\u00f5 ph\u1ee5c \u00e8 di colore azzurro: il maestro L\u00ea S\u00e1ng scelse questo colore, che rappresenta la pace e il mare, con la speranza che il Vovinam viet vo dao si diffondesse nei cinque continenti. In quasi tutte le altre scuole di Vi\u1ec7t V\u00f5 \u0110\u1ea1o in Italia e in Europa, invece, il V\u00f5 ph\u1ee5c \u00e8 tradizionalmente di colore nero, in quanto veste di origine contadina. In Vietnam ogni scuola ha una propria divisa distintiva, di colore variabile (dal bianco al rosso, dal giallo al nero), che spesso per ragioni climatiche \u00e8 costituita semplicemente da pantaloni leggeri e maglietta. Il saluto di Vi\u1ec7t V\u00f5 \u0110\u1ea1o eseguito flettendo il busto in avanti con il braccio destro piegato sul petto, la mano destra sul cuore e il braccio sinistro disteso lungo il fianco con il pugno chiuso, significa \"mano d'acciaio su cuore di bont\u00e0\". Nella maggior parte delle scuole si utilizza per\u00f2 il saluto tradizionale del Kung Fu a mani giunte, eseguito con un leggero inchino, portando davanti al petto la mano destra chiusa a pugno coperta dalla mano sinistra aperta, a simboleggiare l'unione dello Yin (\u00c2m) e dello Yang (D\u01b0\u01a1ng).\nLo stemma.\nNello stemma del Vi\u1ec7t V\u00f5 \u0110\u1ea1o i colori rimandano a quelli dei cinque elementi taoisti (Ng\u0169 h\u00e0nh) e rappresentano le cinque qualit\u00e0 che il praticante (V\u00f5 Sinh) deve sviluppare nella vita: Bianco = purezza; Verde / blu = speranza; Nero = seriet\u00e0; Rosso = coraggio; Giallo = generosit\u00e0. Il cerchio che racchiude lo stemma simboleggia la Vita e rappresenta l'Universo; il quadrato rappresenta le quattro direzioni (nord, sud, ovest, est); il bamb\u00f9 rappresenta il disinteresse, la rettitudine, la costanza e la flessibilit\u00e0, qualit\u00e0 che il praticante deve perseguire in palestra come nella vita. \nAnche lo stemma del Vovinam viet vo dao nasce dalla sovrapposizione di cerchio e quadrato, perch\u00e8 nella cosmogonia vietnamita la Terra \u00e8 immaginata come un quadrato inserito nel cerchio dell'Universo. All'interno dello stemma \u00e8 posto il \u0110\u1ea1o, il simbolo che rappresenta le opposte polarit\u00e0, \u00c2m / D\u01b0\u01a1ng (Yin / Yang), in rosso e blu; sopra il simbolo del \u0110\u1ea1o c'\u00e8 la sagoma del Vietnam in giallo e nella parte superiore dello stemma compare il nome della scuola Vovinam viet vo dao in rosso e blu.\nFederazioni e associazioni.\nA livello internazionale, la WFVV (World Federation of Vietnam Vocotruyen), in vietnamita LDTGVVN (Li\u00ean \u0110o\u00e0n Th\u1ebf Gi\u1edbi V\u00f5c\u1ed5truy\u1ec1n Vi\u1ec7t Nam), \u00e8 l'unica organizzazione mondiale ufficiale del V\u00f5c\u1ed5truy\u1ec1n Vi\u1ec7t Nam approvata dal Repubblica Socialista del Vietnam, istituita nel 1991 dal Ministero della Cultura, dell'Informazione e dello Sport con lo scopo di preservare e promuovere le arti marziali tradizionali vietnamite come arti marziali nazionali.\nIn Italia la FAMTV - VCT (Federazione Arti Marziali Tradizionali Vietnamite - Vo Co Truyen) fa riferimento alla WFVV, di cui recepisce i regolamenti per le attivit\u00e0, i riconoscimenti, le qualifiche e da cui trae le indicazioni per la divulgazione dell'arte marziale tradizionale vietnamita in Italia. \nin ambito sportivo, in Italia la FIWuK (Federazione Italiana Wushu Kung Fu) \u00e8 l'unico soggetto riconosciuto e autorizzato dal C.O.N.I. a disciplinare e gestire le seguenti discipline:\nPer quanto riguarda il Vovinam viet vo dao, dopo la fine della guerra del Vietnam, durante il primo Congresso Mondiale a Parigi nel 1996 vengono fondati la World Vovinam viet vo dao Federation (T\u1ed5ng Li\u00ean \u0111o\u00e0n Vovinam-Vi\u1ec7t V\u00f5 \u0110\u1ea1o) e il Consiglio Mondiale dei Maestri. Nel 2010 si \u00e8 svolto a Parigi il congresso di fondazione della European Vovinam viet vo dao Federation (EVVF). Su incarico della World Vovinam viet vo dao Federation, la promozione della disciplina \u00e8 affidata in Italia alla Vovinam Viet Vo Dao Italia ASD. \nOperano inoltre in Italia Associazioni Sportive Dilettantistiche il cui scopo istituzionale \u00e8 promuovere sul territorio nazionale le arti marziali tradizionali vietnamite e sino-vietnamite, in collaborazione con la FIWuK, la FAMTV - VCT o in modo indipendente. Le pi\u00f9 rappresentative sono la Federazione italiana Viet Vo Dao ASD (F.V.V.D.I.A.S.D.), l'ASD Kim Long - Viet Anh Mon e l'ASD Scuola Wutao. \nTradizione e Sport.\nTradizionalmente le discipline vietnamite e cinesi non hanno un sistema gerarchico basato sulle cinture come in Giappone. Le relazioni rispecchiano quelle di una famiglia: dunque \u201csifu\u201d (in vietnamita S\u01b0 ph\u1ee5) \u00e8 il padre, \u201csigung\u201d (il maestro del \u201csifu\u201d) \u00e8 il nonno, gli allievi sono \u201cfratelli\u201d. A differenza della famiglia, le relazioni non si basano sull\u2019et\u00e0 anagrafica, ma sull\u2019inizio della pratica. Tra due allievi \u00e8 dunque \u201cmaggiore\u201d non il pi\u00f9 vecchio, ma quello che ha cominciato per primo.\nLa trasmissione del \"sapere marziale\" \u00e8 ancora oggi per lo pi\u00f9 orale, basato sull'imitazione e la ripetizione dei movimenti, in un contesto di narrazione fatta di parole, rituali e codici trasmessi da maestro ad allievo, ciascuno erede di una lunga tradizione e ciascuno responsabile della sua trasmissione. Il lignaggio, la scuola, tradizionalmente servono a conservare questo sapere e a garantirne la corretta trasmissione.\nL'evoluzione in senso sportivo ha in alcuni casi snaturato l'essenza della disciplina tradizionale, i cui obiettivi dovrebbero essere il massimo sviluppo delle capacit\u00e0 fisiche e mentali del praticante e la concretezza marziale.\nNel Wushu \"moderno\" sono presenti due discipline chiamate Taolu e Sanshou.\nPer quanto riguarda le gare di \"forme\", gli atleti che si sfidano in queste categorie hanno una preparazione atletica che \u00e8 simile a quella degli atleti di ginnastica artistica, ma esasperano le posizioni, portandole alla massima estensione possibile, e compiono salti e acrobazie con un grande effetto scenico, ma nessun valore dal punto di vista \"marziale\". L'uso di armi di alluminio dal peso troppo leggero induce gli atleti a ricercare il massimo della velocit\u00e0 a scapito della corretta esecuzione.\nNelle gare di combattimento, l'utilizzo di protezioni e le limitazioni dovute ai regolamenti spingono gli atleti ad allontanarsi da un allenamento \"tradizionale\" al combattimento, nel quale \u00e8 possibile provare tutte le tecniche (comprese quelle \"vietate\"), per privilegiare una preparazione di tipo \"agonistico\", nel quale vengono allenate poche tecniche che risultino efficaci in gara, come gi\u00e0 succede nel judo e nel taekwondo olimpici.\nGlossario.\nGran parte del lessico vietnamita \u00e8 costituito da prestiti linguistici dalla lingua cinese. Nelle arti marziali tradizionali vietnamite viene utilizzata questa lingua \"letteraria\", molto diversa dal vietnamita \"parlato\", pi\u00f9 popolare. \nLe Quy\u1ec1n (forme) vengono tramandate attraverso \"poemi\" (Th\u01a1) le cui \"poesie\" (Thi\u1ec7u) descrivono, in termini pi\u00f9 o meno suggestivi e \"in codice\" (ad esempio \"M\u00e3nh h\u1ed5 xu\u1ea5t \u0111\u1ed9ng\" = la tigre feroce esce dalla tana) la sequenza e l'applicazione delle tecniche. La guida di un maestro nell'interpretazione di questo lessico \u00e8 fondamentale per comprendere in profondit\u00e0 tutte le sfaccettature della tradizione marziale. \nQualche esempio di lingua \"letteraria\":\nNumeri\nLa prima \u00e8 la numerazione in vietnamita \"moderno\", la seconda \u00e8 la numerazione in sino-vietnamita: nel lessico delle Quy\u1ec1n si trova in genere quest'ultima, come ad esempio in B\u00e1t Qu\u00e1i Ch\u00e2n Quy\u1ec1n (= il principio degli Otto Trigrammi): \n1 m\u1ed9t - nh\u1ea9t, 2 hai - nhi, 3 ba - tam, 4 b\u1ed1n - t\u00fa', 5 n\u0103m - ngu, 6 s\u00e1u - l\u1ee5c, 7 b\u1ea3y - th\u1ea5t, 8 t\u00e1m - b\u00e1t, 9 ch\u00edn - c\u1ee7'u, 10 m\u01b0\u1eddi - th\u1eadp \nPosizioni\nKy m\u00e3 t\u1ea5n = posizione del cavaliere; Ch\u1ea3o m\u00e3 t\u1ea5n = posizione \u201ccorta\u201d; Hac T\u00e2n = posizione della gru; X\u00e0 T\u00e2n = posizione del serpente; D\u01b0\u01a1ng cung t\u1ea5n = posizione dell'arciere; Quy T\u00e2n = posizione in ginocchio; \nArmi\nC\u00f4n = bastone lungo; Ki\u1ebfm = spada diritta; \u0110ao = sciabola; Th\u01b0\u01a1ng = lancia; \u0110\u1ea1i \u0110ao = alabarda; L\u01b0\u1ee1ng ti\u1ebft c\u00f4n = bastoni a 2 pezzi (Nunchaku) \nAnimali \nLong = drago, H\u1ed5 = tigre, X\u00e0 = serpente, H\u1ea1c = gru, B\u00e1o = leopardo "}
{"id": "1097717", "revid": "767487", "url": "https://it.wikipedia.org/wiki?curid=1097717", "title": "Olof Swartz", "text": "\u00c8 conosciuto principalmente per i suoi studi sulle pteridofite, e per il suo lavoro nella classificazione delle orchidee, di cui ha scoperto e classificato circa 25 generi.\nBiografia.\nNato in Svezia nel 1769, svolse i suoi studi superiori alla Universit\u00e0 di Uppsala, dove fu allievo di Carlo Linneo il Giovane, e ricevette il dottorato nel 1781. Nel 1780 comp\u00ec il primo dei suoi viaggi di studio, recandosi in Lapponia insieme ad una spedizione di botanici. Nel 1783 si imbarc\u00f2 in un nuovo viaggio, questa volte in direzione del Nord America; si ferm\u00f2 per\u00f2 soprattutto in Giamaica e nell'isola di Santo Domingo, raccogliendo campioni di specie botaniche. A partire dal 1786 si trasfer\u00ec a Londra, dove si dedic\u00f2 a classificare e ordinare le collezioni botaniche che aveva raccolto; in questa citt\u00e0 conobbe il celebre collega Joseph Banks, che rimase colpito dalle sue conoscenze in campo botanico. In questo periodo ricevetta un'offerta di lavoro come naturalista presso la Compagnia britannica delle Indie Orientali, ma rifiut\u00f2 la proposta e prefer\u00ec ritornare nella natia Svezia nel 1787. Nel 1791 divenne professore dell'Accademia delle Scienze di Stoccolma. \nLe oltre 6000 specie di piante da lui raccolte e classificate, per lo pi\u00f9 appartenenti alla famiglia delle Orchidaceae, ma non solo, sono oggi parte della collezione custodita al museo svedese di storia naturale."}
{"id": "1097718", "revid": "94902", "url": "https://it.wikipedia.org/wiki?curid=1097718", "title": "Peter Olof Swartz", "text": ""}
{"id": "1097723", "revid": "94902", "url": "https://it.wikipedia.org/wiki?curid=1097723", "title": "Olof Peter Swartz", "text": ""}
{"id": "1097724", "revid": "1305772", "url": "https://it.wikipedia.org/wiki?curid=1097724", "title": "Boma (disambigua)", "text": ""}
{"id": "1097725", "revid": "1610933", "url": "https://it.wikipedia.org/wiki?curid=1097725", "title": "Oca delle Hawaii", "text": ""}
{"id": "1097726", "revid": "94902", "url": "https://it.wikipedia.org/wiki?curid=1097726", "title": "Sw.", "text": ""}
{"id": "1097741", "revid": "81195", "url": "https://it.wikipedia.org/wiki?curid=1097741", "title": "Pirocatechina", "text": ""}
{"id": "1097743", "revid": "90227", "url": "https://it.wikipedia.org/wiki?curid=1097743", "title": "Segno della S. Croce", "text": ""}
{"id": "1097744", "revid": "125069513", "url": "https://it.wikipedia.org/wiki?curid=1097744", "title": "Salona", "text": "Salona () \u00e8 una citt\u00e0 della regione spalatino-dalmata, in Croazia.\nStoria.\nOrigine.\nLa prima menzione del nome di \"Salona\" \u00e8 del VII secolo a.C., come un insediamento illirico vicino alle sorgenti del fiume Jadro. Nel primo millennio i greci istituirono un emporio greco, potenziato dalla colonia di \"Tragyrion\" (attuale Tra\u00f9). Sembra per\u00f2 che il primo insediamento sia dei Traci \"Manii\", in seguito conquistato dai celto-illiri dei \"Delmatae\" (IV secolo a.C.).\nConquista e dominio romano.\nNel 118 a.C. il proconsole dell'Illirico, Lucio Cecilio Metello, condusse una campagna militare vittoriosa contro i \"Delmatae\", tanto da meritarsi il trionfo ed il \"Cognomina ex virtute\" di \"Delmaticus\". Appiano aggiunge che:\nIl proconsole dell'illirico, un certo Gaio Cosconio, combatt\u00e9 i \"Delmatae\" per almeno un paio d'anni (78-76 a.C.). La guerra termin\u00f2 con la presa di Salona, che divenne una base permanente in mano ai Romani, tanto che dopo venticinque anni qui vi venne inviata una colonia romana. Vent'anni pi\u00f9 tardi venivano inviati cittadini romani in questa stessa citt\u00e0. Narona era invece utilizzata come base militari per le spedizioni verso l'entroterra dalmata.\nGaio Giulio Cesare avrebbe voluto intraprendere una campagna contro le popolazioni illiriche a sud del \"quartier generale\" di Aquileia, ma nuove sollevazioni in Gallia lo costrinsero a tornare nel paese dei Celti. Sappiamo, infatti, di un suo soggiorno e di operazioni militari/diplomatiche condotte nei pressi di Salona attorno al 3 marzo del 56 a.C.\nNel 49 a.C., allo scoppio della guerra civile, il pompeiano Marco Ottavio, dopo aver ottenuto un successo contro i cesariani Gaio Antonio, fratello di Marco Antonio e Publio Cornelio Dolabella nel golfo del Quarnaro, inizi\u00f2 ad attaccare i porti delle citt\u00e0 rimase fedeli a Cesare. Mosse quindi contro la citt\u00e0 di Salona, che resistette validamente, anche grazie al supporto degli schiavi, che furono liberati, e delle donne, che combatterono al pari degli uomini. Questo insuccesso costrinse per\u00f2 Ottavio a ripiegare con la flotta su \"Dyrrachium\", peraltro dopo aver fallito di impossessarsi di altri insediamenti lungo la costa. Sappiamo da Cesare che Salona fu eletta \"conventus iuridicus\" almeno da questo periodo.\nNel 48-47 a.C., dopo la vittoria di Cesare su Pompeo a Farsalo (9 agosto del 48 a.C.), i Pompeiani, guidati da Marco Ottavio, utilizzarono l'Illirico per riprendere a compiere nuove azioni militari contro i Cesariani. Fu cos\u00ec che, per contrastare l'avanzata dei Pompeiani e contemporaneamente quella dei \"Delmatae\", Cesare invi\u00f2 contro di loro, un ex-partigiano di Pompeo, Aulo Gabinio, a capo di quindici coorti e tremila cavalieri, il quale si incammin\u00f2 via terra girando intorno all'Adriatico, cosa mai accaduta prima d'allora. Gabinio, dopo essere penetrato nel territorio dei \"Delmatae\", lungo il fiume Cigola (\u010cikola) nei pressi di \"Synodion\", subiva una dura sconfitta, perdendo cinque delle sue coorti e i rispettivi \"vexilla\". Non demordeva per\u00f2 continuando la sua avanzata fino a raggiungere Salona nell'inverno del 48-47 a.C.. La campagna militare continu\u00f2 all'inizio dell'anno successivo (47 a.C.), soffrendo di numerose altre perdite da parte romana, tra cui 4 tribuni, 38 centurioni e 2.000 legionari.\nSotto l'Impero romano, fu la capitale della regione della Dalmazia: qui nacque l'imperatore romano Diocleziano (regno 284-305) che, nel 305, quando si ritir\u00f2 a vita privata, si trasfer\u00ec in un palazzo a pochi chilometri a sud di Salona, ad Aspalathos (Spalato).\nSalona fu poi la sede dei \"magistri militum per l'Illyricum\", Marcellino e Giulio Nepote; quest'ultimo vi ritorn\u00f2 dopo essere stato deposto dal soglio imperiale romano nel 476 e qui mor\u00ec nel 480, forse per opera del vescovo di Salona, quel Glicerio, che era stato imperatore prima di Nepote ed era stato obbligato a prendere i voti.\nSlavi e Avari.\nNel 600 gli Slavi vi giunsero senza entrarvi. Nel 639 Salona fu distrutta da un attacco degli Avari: i superstiti si trasferirono a \"Spalatum\", il villaggio fortificato che era sorto attorno al palazzo di Diocleziano e che divenne poi la citt\u00e0 di Spalato.\nLocalit\u00e0.\nLa citt\u00e0 di Salona \u00e8 oggi suddivisa nelle 8 frazioni (\"naselja\") di seguito elencate. Tra parentesi il nome in lingua italiana, generalmente desueto."}
{"id": "1097746", "revid": "767487", "url": "https://it.wikipedia.org/wiki?curid=1097746", "title": "Alex Damiani", "text": "La carriera di attore.\nIl suo volto raggiunge ampia notoriet\u00e0 a partire dagli anni '70. Le case editrici, allora, potevano vantare cifre record nel settore dei cosiddetti film statici. La tiratura dell'anno 1976 fece registrare numeri da capogiro, con quasi nove milioni di copie vendute. Ben presto Damiani divenne icona dei fotoromanzi, raggiungendo una straordinaria popolarit\u00e0 a livello nazionale e non solo, insieme a personaggi come Claudia Rivelli (sorella di Ornella Muti), Marina Coffa, Barbara De Rossi, Adriana Rame.\nSulla scia di questo notevole successo, sbarca sul grande schermo. La sua prima apparizione \u00e8 nel lungometraggio \"\" di Elo Pannacci\u00f2 (1978). Recita in altre pellicole che vedono alla regia Nin\u00ec Grassia e Gianni Cozzolino.\nLa musica.\nAffermato e amato nei film statici, si dimostra artista polivalente dedicandosi alla musica, ricevendo numerosi premi e riconoscimenti. Il suo primo grande successo risale al 1980: il brano \"Cambier\u00f2, cambierai\" gli regala la vittoria al Cantagiro 1980 e nella sezione Giovani del Festivalbar.\nBissa l'anno successivo con \"Non t'amo\": anche questo pezzo arriva primo nella sezione Giovani del Festivalbar. Nel 1982 esce un altro suo successo, \"Michelle\", che vince nella linea azzurra di Un disco per l'estate. Damiani realizza, inoltre, la canzone \"Come per magia\", sigla della versione italiana della telenovela \"Anche i ricchi piangono\". Nel 1984 incide \"Per questo amore\". Nel 1986 esce il suo primo album, \"N\u00e9 guerre n\u00e9 eroi\", che include il brano \"Se ti va\", con il quale partecipa al festival internazionale di Vi\u00f1a del Mar, in Cile, classificandosi al 3\u00ba posto.\nSegue il secondo album, \"Che colori ha l'amore\", mentre il terzo porta il suo nome, \"Alex Damiani\". Fra gli altri brani che ha inciso (alcuni dei quali contenuti nei lati B o negli album successivi), si possono segnalare: \"Quanto mi ami\", \"Per questo amore\", \"Emozione d'amore\", \"\u00c8 stato bello con te\", \"\u00c8 bella la vita\", \"Ojos de amor\" (in lingua spagnola). Nel 1999 esce il CD \"Oceano\".\nOltre che interprete, Alex \u00e8 anche compositore: in questa veste, vanta collaborazioni con Gianni Belfiore, autore dei maggiori successi di Julio Iglesias, con i fratelli Calabrese, produttori e autori dei successi del compianto Alex Baroni, con Valerio Liboni, e altri. Alex Damiani sfrutta le sue doti canore anche interpretando dal vivo brani del passato, e spaziando attraverso vari generi (melodico, pop, rock, latinoamericano).\nDiscografia.\nSingoli.\n[1] Sigla TV della telenovela \"Anche i ricchi piangono\"."}
{"id": "1097747", "revid": "339392", "url": "https://it.wikipedia.org/wiki?curid=1097747", "title": "El Sadar", "text": ""}
{"id": "1097751", "revid": "1305772", "url": "https://it.wikipedia.org/wiki?curid=1097751", "title": "Turcilingi", "text": "I Turcilingi costituivano una delle milizie che, sotto la guida di Odoacre, rovesciarono l'impero romano d'occidente.\nStoria.\nFonti.\nNon si sa molto sui Turcilingi. I Turcilingi sono citati infatti solo in due fonti indipendenti: due volte nel \"De origine actibusque Getarum\" di Giordane, uno storico goto romanizzato che verso il 552 scrisse la storia del suo popolo, e una volta nella \"Historia Miscella\" di Landolfo Sagace, uno storico del X secolo continuatore dell\"'Historia Romana\" di Paolo Diacono. Sono menzionati una volta anche nell'\"Historia Langobardorum\" di Paolo Diacono, ma in un passo derivato da Giordane. \nGiordane cita i Turcilingi in due occasioni: allorch\u00e9 ricorda la loro partecipazione, sotto la guida di Odoacre, alla rivolta del 476 che segn\u00f2 la fine dell'impero romano d'occidente e allorch\u00e9 riporta le motivazioni con cui nel 493 Teodorico, alla ricerca di un pretesto per invadere l'Italia, ricord\u00f2 all'imperatore Zenone di Bisanzio che Roma era sotto la \"tirannia\", ossia il governo illegale, di Turcilingi e Rugi. La denuncia di Teodorico rimase memorabile: nel XVII secolo, per es., Lancelot Andrewes cit\u00f2 l'\"inumanit\u00e0 e la barbarie dei Turcilingi\" nel suo famoso sermone sulla congiura delle polveri.\nLandolfo Sagace elenca i Turcilungi, con gli Sciri, fra le nazioni che parteciparono a fianco di Attila, re degli Unni, alla Battaglia dei Campi Catalaunici. Landolfo \u00e8 l'unica fonte di questa informazione, dato che Giordane non fa menzione della presenza dei Turcilingi a Ch\u00e2lons; sebbene sia una fonte molto tarda (X secolo), \u00e8 tuttavia possibile che Landolfo avesse accesso a documenti oramai perduti.\nPaolo Diacono nomina i Turcilingi nel capitolo di apertura della sua \"Storia dei Longobardi\" fra i numerosi popoli che sono venuti dalla Germania in Italia prima dei Longobardi. Il brano \u00e8 basato chiaramente su quello di Giordane, ma il riferimento alla Germania \u00e8 unico. Si osservi nondimeno che Paolo Diacono affermava che i Turcilingi provenivano dalla Germania, non che fossero originari della Germania.\nOrigine.\nDalle fonti non \u00e8 possibile inferire l'origine dei Turcilingi. Dall'esame delle fonti si \u00e8 generalmente ipotizzato che fossero una popolazione germanica orientale apparentata agli Sciri, o quanto meno collegata agli Sciri da particolari affinit\u00e0. Johann Kaspar Zeuss, seguito da Karl M\u00fcllenhoff, li identificava con i \"\u03a1\u03bf\u03c5\u03c4\u03af\u03c7\u03bb\u03b5\u03b9\u03bf\u03b9\" menzionati nella \"Geografia\" di Claudio Tolomeo, ma l'etimologia alla base di quest'ultima ipotesi appare molto complessa. \nZeuss ipotizzava che i Turcilingi fossero originari della Germania, forse del Baltico, da qui fossero passati con Unni nella Gallia, poi nelle regioni del Danubio, probabilmente nel Norico, prima di entrare in Italia con Odoacre. Nel XIX secolo alcuni studiosi ipotizzarono, senza fonti che corroborassero l'ipotesi, che i Turcilingi fossero nella sfera di influenza dei Goti e che la loro terra di origine fosse un territorio attorno all'Oder, posto fra quelli degli Sciri (a oriente), dei Vandali (a occidente) e dei Rugi (a settentrione). \nSi \u00e8 tentato di trarre dati di tipo storico da considerazioni filologiche. In base all'assonanza, i Turcilingi sono stati identificati con i Turingi gi\u00e0 da Johannes de Thurocz nel XVIII secolo: Odoacre sarebbe stato un turingio e il nome \"Turcilingi\" solo un errore di scrittura, per \"Turingi\", da parte di Giordane. Sempre in base al nome, Cesare Balbo li ha collegati ai Turchi. \u00c8 stato inoltre ipotizzato l'etimologia di \"Turcilingi\" sia legata al nome di qualche capo o di qualche dinastia di sovrani: il suffisso \u00ab\"-ing\"\u00bb o \u00ab\"-ling\"\u00bb avrebbe il significato di \"discendente di\", e che quindi \"Turcilingi\" potrebbe essere equivalente a \"discendente di Toghril (o Toghrul, o Togrul)\"."}
{"id": "1097752", "revid": "287204", "url": "https://it.wikipedia.org/wiki?curid=1097752", "title": "Colle del Sestriere", "text": "Il Colle del Sestriere \u00e8 un valico alpino situato nelle Alpi Cozie, in Piemonte, nella citt\u00e0 metropolitana di Torino che collega l'Alta Val di Susa con la Val Chisone, nei pressi della rinomata stazione di turismo invernale ed estivo di Sestriere. Raggiunto dalla val Chisone dalla Strada statale 23 del Colle di Sestriere, non molto lontano \u00e8 posto il Colle del Monginevro sul confine italo-francese.\nStoria.\nNapoleone nel 1814 fece costruire la prima strada rotabile che attraversa il colle.\nIn cima al colle \u00e8 sorto dagli anni 1930 il paese di Sestriere che \u00e8 diventato un'importante stazione sciistica.\nOrografia e idrografia.\nSecondo la classificazione orografica SOIUSA il colle separa due dei gruppi alpini che compongono le Alpi del Monginevro, il gruppo dell'Orsiera (Cod.SOIUSA I/A-4.II-A.3) e il gruppo Queyron-Albergian-Sestri\u00e8re (Cod.SOIUSA I/A-4.II-A.2).\nDivide inoltre il bacino idrografico della Dora Riparia da quello del Chisone.\nCiclismo.\nLa salita del Colle del Sestriere ha ospitato le fasi finali di tappe del Giro d'Italia e del Tour de France sia dal versante della Val di Susa che dalla Val Chisone o come GPM.\nQuesta \u00e8 la lista delle tappe concluse a Sestriere:"}
{"id": "1097754", "revid": "44954889", "url": "https://it.wikipedia.org/wiki?curid=1097754", "title": "Castellum Lucullanum", "text": ""}
{"id": "1097755", "revid": "1573940", "url": "https://it.wikipedia.org/wiki?curid=1097755", "title": "Sh\u014dz\u014d Numa", "text": ""}
{"id": "1097760", "revid": "174925", "url": "https://it.wikipedia.org/wiki?curid=1097760", "title": "Teorema di completezza", "text": "Nella logica matematica il Teorema di completezza (debole) afferma che:\nUna teoria \u00e8 soddisfacibile se e solo se l'albero unione formula_1, unione degli alberi formula_2 della successione costruita a partire da una teoria, \u00e8 aperto.\nNella logica matematica il Teorema di completezza (forte) afferma che:\nUna teoria \u00e8 non soddisfacibile se e solo se esiste un formula_3 appartenente ai naturali formula_4 tale che l'albero formula_2 della successione \u00e8 chiuso."}
{"id": "1097763", "revid": "1924342", "url": "https://it.wikipedia.org/wiki?curid=1097763", "title": "Neneh Cherry", "text": "Biografia.\nFiglia di un percussionista della Sierra Leone (Ahmadu Jah) e di una pittrice svedese (Monica Karlsson, nota come Moki Cherry), utilizza il cognome del padre adottivo, il celebre trombettista jazz Don Cherry. Un altro membro della famiglia noto nel mondo della musica \u00e8 il fratello cantante Eagle-Eye Cherry.\nDopo i primi anni passati nella cittadina inglese di Pudsey, segu\u00ec la madre e il padre adottivo nei suoi concerti in Nord America e in Europa. Nel 1983 ha sposato il batterista del gruppo The Bank Bruce Smith e nello stesso anno dalla loro unione \u00e8 nata la figlia Naima. I due hanno divorziato nel 1984. Ha iniziato la sua carriera musicale collaborando con diversi gruppi punk e new wave, tra cui i Rip Rig &amp; Panic, per poi lavorare come solista, debuttando con la canzone di protesta contro la guerra delle Falkland \"Stop the War\".\nPi\u00f9 tardi ha collaborato con The The nell'album dell'artista inglese intitolato \"Infected\", dove interpreta la seconda voce nel brano \"Slow train to dawn\" ' e soprattutto con il suo compagno, Cameron McVey (sposato nel 1990), che ha scritto gran parte delle canzoni di \"Raw Like Sushi\", debutto solista della Cherry. Nell'album era inclusa la canzone del 1988 \"Buffalo Stance\" che durante quell'anno si rivel\u00f2 un successo planetario e che rimase un classico della musica R&amp;B. Sull'onda di quel successo Neneh fu nominata per il Grammy Award del 1990 come miglior debuttante; il premio fu assegnato ai Milli Vanilli ai quali fu in seguito revocato quando si scopr\u00ec che i frontmen Fab Morvan e Rob Pilatus non erano che delle semplici controfigure. Il successo \u00e8 proseguito con il remake della canzone di Cole Porter \"I've got U Under My Skin\", contenuta nell'album benefico di raccolta fondi per la lotta all'AIDS Red Hot + Blue.\nNel 1994 ha ottenuto grande popolarit\u00e0 con Youssou N'Dour con la canzone \"7 Seconds\". Nel 2005 ha partecipato al progetto \"Demon Days\" dei Gorillaz. Nel 2006 ha formato una nuova band chiamata CirKus con Burt Ford (soprannome del marito Cameron McVey), Lolita Moon (ovvero la loro figlia Tyson) e Karmil (al secolo Matt Kent, il fidanzato di Tyson).\nNel 2014, dopo un lungo periodo dedicato a progetti paralleli, pubblica un album da solista di musica elettronica intitolato \"Blank Project\". Il disco \u00e8 stato prodotto da Four Tet. Il 19 ottobre 2018 esce il nuovo album di Neneh Cherry intitolato \"Broken Politics\" registrato in una settimana presso il Creative Music Studio di New York, uno spazio artistico fondato dal pianista jazz \"Karl Berger\"."}
{"id": "1097766", "revid": "123946842", "url": "https://it.wikipedia.org/wiki?curid=1097766", "title": "Alcazar (gruppo musicale)", "text": "Gli Alcazar sono stati un gruppo musicale svedese fondato nel 1998 e composto originariamente da Andreas Lundstedt, Tess Merkel e Annika Kj\u00e6rgaard.\nIl gruppo ha pubblicato in totale quattro album, di cui tre di inediti e una raccolta, e si \u00e8 fatto conoscere in tutta l'Europa grazie a singoli di successo come \"Crying at the Discoteque\" e \"Sexual Guarantee\". Hanno partecipato per cinque volte al Melodifestivalen, la manifestazione annuale che si tiene in Svezia come selezione nazionale per l'Eurovision Song Contest, raggiungendo la finale nel 2003, 2005, 2009 e 2014, venendo eliminati nel 2010, ed essendo inoltre ospiti dell'edizione 2013.\nStoria.\nIl loro primo singolo, \"Shine On\", ha riscosso grande successo in Svezia, ma fu con \"Crying at the Discoteque\" (basata su un sample del brano del 1979 \"Spacer\" dei Sheila &amp; B. Devotion) che il trio \u00e8 diventato famoso su scala europea. Le due canzoni sono state inserite nel primo album \"Casino\" (2000) che nella sua seconda edizione conteneva l'altro singolo di buon successo \"Sexual Guarantee\", un rifacimento di \"Sunshine &amp; Happiness\" dei Nerio's Dubwork a sua volta rifacimento di My Forbidden Lover di \"Chic\", e la cover del pi\u00f9 famoso brano degli Human League, \"Don't You Want Me\", tutti brani proposti nell'airplay radiofonico. Il 13 dicembre 2002 Magnus Carlsson, in precedenza membro della band Barbados, si \u00e8 unito al gruppo.\nAl primo album ne \u00e8 seguito un secondo, \"Alcazarized\", uscito in Svezia nel 2003 e nel resto d'Europa nel 2004. Il disco conteneva anche il brano \"Love Life\", scritto dai Pet Shop Boys appositamente per gli Alcazar, che \u00e8 entrato al decimo posto della classifica svedese dei singoli. Nell'autunno 2004 \u00e8 uscito il singolo \"This Is the World We Live In\", seguito da \"Physical\", entrambi estratti da \"Dancefloor Deluxe\", raccolta di remix uscita nell'agosto di quell'anno. Nel 2005 il gruppo ha concluso la sua prima parte di carriera con il singolo \"Start the Fire\"; sul set del videoclip realizzato per la promozione di questo brano, tra l'altro, la componente Annikafiore si \u00e8 rotta una gamba.\nIl gruppo ha annunciato nell'autunno 2005 la necessit\u00e0 di un periodo di pausa in cui Tess, una delle componenti del gruppo, si \u00e8 occupata del figlio neonato e ha iniziato la carriera di giocatrice di poker, e i componenti maschili del gruppo si sono dedicati alle carriere da solisti. Come annunciato dal leader Andreas Lundstedt, il gruppo \u00e8 per\u00f2 ritornato in attivit\u00e0 nell'estate 2007 con una nuova formazione: ripristinato il numero iniziale di tre componenti con l'abbandono dell'ultimo arrivato Magnus Carlsson, Andreas e Tess sono stati affiancati da Lina Hedlund, sostituta di Annika che nel frattempo ha abbandonato la formazione.\nNel mese di luglio 2007 il gruppo ha partecipato al London Astoria per celebrare la musica svedese cantando i loro successi \"Crying at the Discoteque\", \"Start the Fire\", \"Shine On\" e \"This Is the World We Live In\". Nel dicembre del 2007 Andreas ha dichiarato di essere sieropositivo, e di essere stato fidanzato con Magnus Carlsson (anch'egli in passato componente del gruppo). Il 3 febbraio 2008 hanno pubblicato il singolo \"We Keep on Rockin\"', fedele al sound che ha dato notoriet\u00e0 al gruppo. A questo singolo ha fatto seguito \"Inhibitions\", pubblicato il 13 giugno in Svezia.\nIl 12 marzo 2009 \u00e8 uscito in Svezia il doppio album \"Disco Defenders\": su un disco erano raccolti i maggiori successi del gruppo, l'altro contevena brani inediti. In Svezia il primo singolo estratto dal disco \u00e8 stato \"Stay the Night\", con il quale hanno gareggiato al Melodifestivalen di quell'anno, per la quarta volta nella loro carriera. Il singolo che ha lanciato il disco anche in Europa \u00e8 stato invece \"Burning\", brano dance pop pubblicato il 29 giugno 2009. Nel 2011 il gruppo si scioglie, ma due anni dopo si riunisce per preparare la quinta partecipazione al Melodifestivalen, con il brano \"Blame It on the Disco\", con cui arrivano di nuovo terzi in finale; all'Eurovision Song Contest 2014 sono i portavoce dei voti della Svezia. Partecipano anche a varie serate del festival stoccolmese Alls\u00e5ng."}
{"id": "1097768", "revid": "486946", "url": "https://it.wikipedia.org/wiki?curid=1097768", "title": "Coppa d'Ucraina (calcio)", "text": ""}
{"id": "1097774", "revid": "110157", "url": "https://it.wikipedia.org/wiki?curid=1097774", "title": "Passengers (Mostly Autumn)", "text": "Passengers \u00e8 il quinto album della band progressive rock Mostly Autumn. Fu pubblicato nel 2003."}
{"id": "1097777", "revid": "599013", "url": "https://it.wikipedia.org/wiki?curid=1097777", "title": "Cremera", "text": "Il Cr\u00e8mera \u00e8 un fiume del Lazio che scorre a nord di Roma e costituisce uno degli affluenti di destra del Tevere. Nel suo corso attraversa la zona protetta del parco Regionale di Veio detta valle del Sorbo.\nDescrizione.\nIl Cremera (detto anche Valchetta) \u00e8 formato dalla confluenza di due torrenti: il Fosso della Mola dei Monti e il Fosso della Mola di Formello. Altri importanti affluenti sono, da sinistra il Fosso dei Pantanicci e il Fosso della Vaccareccia, da destra il Fosso Piordo.\nAmbiente.\nL'ambiente del Cremera \u00e8 quello classico dei territori a nord di Roma, caratterizzati da colline tufacee non molto elevate originate in epoca quaternaria dall'attivit\u00e0 del Vulcano Sabatino, intervallate da valloni scavati dai fossi. Le colline, ove non sfruttate a fini agricoli, sono ricoperte da boschi di querce. Lungo il corso del fiume si trovano alcune sorgenti di acque oligominerali.\nFlora.\nLa zona attraversata dal Cremera \u00e8 caratterizzata da una differente vegetazione in relazione alla presenza umana. Si hanno infatti zone destinate ad uso agrario o a pascolo o con presenza di centri urbani ove prevalgono le specie di arbusti come il prugnolo ed il biancospino e ampi spazi naturali ove si ha prevalenza di macchia mediterranea e boschi misti di querce e lecci.\nNella zona pi\u00f9 a nord prevalgono querceti misti di lecci e querce da sughero ed in cui il sottobosco \u00e8 caratterizzato dalla presenza di arbusti di cisto, corbezzolo, erica, fillirea, lentisco e mirto. Nella parte pi\u00f9 a sud della valle del Sorbo sono invece pi\u00f9 diffuse la specie quali la roverella, il cerro e la farnia. In queste zone il sottobosco \u00e8 prevalentemente formato da prugnolo, biancospino e rovo.\nInfine lungo le rive del fiume si incontra la vegetazione tipica di queste aree con olmi, ontani, pioppi, salici e sambuchi.\nFra le specie floreali spicca la Digitalis micrantha (o Digitale appenninica).\nFauna.\nPrincipali specie presenti:\nAltre specie di rilievo: \"Hystrix cristata\" o Istrice, \"Martes martes\" o Martora comune, \"Muscardinus avellanarius\" o Moscardino, Mustela putorius o Puzzola europea, \"Coronella girondica\" o Colubro del Riccioli, \"Elaphe longissima\" o Colubro d'Esculapio, Natrix tessellata o Biscia tassellata, Rana italica o appenninica.\nStoria.\nIl Cremera deve la sua notoriet\u00e0 al fatto che fu testimone in epoca romana di importanti eventi storici.\nVeio era una potente citt\u00e0 etrusca, ed anche la pi\u00f9 vicina a Roma. La citt\u00e0 sorgeva su una collina alle cui pendici scorreva il fiume Cremera.\nQuando Roma tra il VI ed il V secolo a.C. cominci\u00f2 ad espandere la sua influenza nell'Italia centrale sotto il governo dei re \u201cetruschi\u201d (Tarquinio Prisco, Servio Tullio, Tarquinio il Superbo) venne fatalmente in contatto con la citt\u00e0 di Veio che era la prima citt\u00e0 etrusca sulla riva destra del Tevere.\nGli scontri si protrassero con alterne vicende fino alla fine del IV secolo quando Veio fu definitivamente conquistata dai Romani ad opera del dittatore Marco Furio Camillo nel 396 a.C. dopo una guerra durata dieci anni.\nAll'interno di questo lungo periodo si colloca la battaglia del Cremera, avvenuta nel 477 a.C. in cui i romani, che in quella occasione erano costituiti prevalentemente da appartenenti alla Gens Fabia accompagnati da loro clienti, subirono una dura sconfitta. Nella battaglia perirono tutti gli appartenenti alla gens Fabia con l'esclusione di un giovane che secondo Tito Livio era Quinto Fabio Vibulano che dieci anni dopo questi eventi diverr\u00e0 console della Repubblica romana."}
{"id": "1097778", "revid": "117386312", "url": "https://it.wikipedia.org/wiki?curid=1097778", "title": "Pavel Ivanovi\u010d \u010ci\u010dikov", "text": "Pavel Ivanovi\u010d \u010ci\u010dikov \u00e8 il protagonista de \"Le anime morte\", la pi\u00f9 celebre opera di Nikolaj Vasil'evi\u010d Gogol'. \n\u010ci\u010dikov \u00e8, come declama lo stesso biglietto da visita dato al cameriere dell'albergo dove alloggiava nella citt\u00e0 di N., consigliere di collegio: quindi appartenente al nono grado della gerarchia civile, secondo la tabella voluta da Pietro il Grande che ne comprendeva 14. \nL'affare di \u010ci\u010dikov \u00e8 quello di comprare \"anime\" e meglio ancora \"anime morte\", ovvero servi della gleba (la parola \"anima\" in russo ha due significati: sia anima propriamente detta sia servo della gleba) che essendo morti dopo l'ultimo censimento, risultano ancora in vita \"sulla carta\" e sui quali, quindi, si pagano ancora le tasse.\nApprofittando di questa discrepanza burocratica, \u010ci\u010dikov cerca di convincere tutta una serie di pittoreschi proprietari terrieri a farsi cedere gratis o per pochi rubli tutte le \"anime\" di cui dispongono, con il celato intento di poter mettere insieme una cospicua quantit\u00e0 di \"contadini virtuali\" ipotecando i quali potr\u00e0 costituire un grosso capitale."}
{"id": "1097779", "revid": "2202610", "url": "https://it.wikipedia.org/wiki?curid=1097779", "title": "Futbol'nyj Klub Alanija Vladikavkaz", "text": "Il Futbol'nyj Klub Alanija Vladikavkaz pi\u00f9 comunemente chiamata Alanija Vladikavkaz o anche Alanija () \u00e8 una societ\u00e0 calcistica russa con sede nella citt\u00e0 di Vladikavkaz, gi\u00e0 Ord\u017eonikidze.\nStoria.\nIl miglior risultato della squadra \u00e8 la vittoria del campionato nella stagione 1995, dopo molti anni di dominio dello . Il successo fu ottenuto dopo il secondo posto nella stagione 1992 e fu seguito da un nuovo secondo posto nella stagione 1996.\nDopo la partenza di Valerij Gazzaev, l'allenatore della squadra, e di giocatori di grande importanza, l'Alania non \u00e8 stata pi\u00f9 in grado di competere per il titolo, finendo sempre nella seconda met\u00e0 della classifica.\nIn precedenza il club era noto come \"Spartak Ord\u017eonikidze\" (1937-1990), \"Spartak Vladikavkaz\" (1990\u20131994 e 2006), \"Alania Vladikavkaz\" (1997-2003 e 2006) e \"Spartak-Alania Vladikavkaz\" (1995-1996 e 2003-2006).\nNella stagione 2005 del campionato russo \u00e8 retrocessa in Pervenstvo Professional'noj Futbol'noj Ligi, il terzo livello del campionato.\nNella Coppa di Russia 2010-2011 viene sconfitta in finale dal CSKA Mosca per 2-1, ma poich\u00e9 la squadra vincitrice si trova nella UEFA Champions League, l'Alania viene ammesso al terzo turno della UEFA Europa League 2011-2012, dove si \u00e8 scontrata con i kazaki del Aqt\u00f6be vincendo ai rigori, ma poi perdendo contro la pi\u00f9 quotata Be\u015fikta\u015f.\nL'esclusione del 2006.\nIl 14 febbraio 2006 l\"'Alanija\" ed un altro club di Pervij divizion, la \"Lokomotiv Chita\", furono private della licenza dalla \"RFS\" e furono escluse dal calcio professionistico per irregolarit\u00e0 giuridiche. Il 22 febbraio la \"RFS\" decise di rimpiazzare le due squadre escluse con il \"Lada Togliatti\" e con il \"Ma\u0161uk\", le seconde classificate della Pervenstvo Professional'noj Futbol'noj Ligi. Ma la \"RFU\" (la Lega calcio russa) non accett\u00f2 l'esclusione dell'Alanija e della \"Lokomotiv\" e, il 28 febbraio, decise di far restare le due squadre in pervij divizion, a patto che avessero rispettato il regolamento del campionato. Il 6 marzo la \"RFS\" decise di allargare la prima divisione da 22 a 24 squadre comprendendo di fatto tutte le quattro squadre nominate in precedenza.\nTuttavia, il 20 marzo, la \"RFS\", decise di escludere (stavolta in via definitiva) l'Alanija e la Lokomotiv dalla Pervij divizion e di retrocederle in Vtoroj divizion. La decisione fu ufficializzata dalla \"RFS\", il 21 marzo, cinque giorni prima dell'inizio del campionato di pervij divizion.\nL'Alanija fu riformato e rinominato \"Spartak Vladikavkaz\" e il 4 aprile fu ammesso in Vtoroj divizion, zona sud.\nDopo essersi classificato in seconda posizione nel 2006, il club \u00e8 stato promosso in pervij divizion ed ha assunto la denominazione attuale.\nNel febbraio 2014, a ritorno dalla pausa invernale, la squadra si ritira dalla First Division a causa di problemi finanziari e con gli sponsor."}
{"id": "1097780", "revid": "697352", "url": "https://it.wikipedia.org/wiki?curid=1097780", "title": "Villa Pisani", "text": ""}
{"id": "1097781", "revid": "131358", "url": "https://it.wikipedia.org/wiki?curid=1097781", "title": "Alania Vladikavkaz", "text": ""}
{"id": "1097783", "revid": "36426", "url": "https://it.wikipedia.org/wiki?curid=1097783", "title": "Palazzo Viviani", "text": ""}
{"id": "1097787", "revid": "119040463", "url": "https://it.wikipedia.org/wiki?curid=1097787", "title": "Grande \u00e9cole", "text": "L'espressione Grande \u00e9cole (in italiano, lett. \"Grande scuola\") designa principalmente un istituto di istruzione superiore francese, a livello universitario, a cui si pu\u00f2 essere ammessi quasi esclusivamente mediante un concorso aperto agli studenti delle classe pr\u00e9paratoire aux grandes \u00e9coles. Per estensione, il termine viene anche usato per indicare un ristretto numero di istituti di formazione di alti funzionari pubblici francesi, a cui si accede con concorso dopo la laurea universitaria quinquennale o un titolo equivalente. Infine, pi\u00f9 recentemente, il termine pu\u00f2 indicare alcuni istituti di istruzione superiore ai quali si accede direttamente per concorso o per domanda, o indirettamente tramite una \"classe pr\u00e9paratoire\" integrata a livello di \"baccalaur\u00e9at\" (cio\u00e8 di diploma di maturit\u00e0) e in cui il corso di studi dura generalmente cinque anni.\nIl sistema francese di insegnamento superiore, costituito dai corsi preparatori (\"classe pr\u00e9paratoire\") e dalle \"grande \u00e9cole\", e concluso da un diploma emesso dalla \"\u00e9cole\", rest\u00f2 molto a lungo completamente scollegato dal sistema universitario francese. Solo nel 1999, in occasione della creazione del grado di \"master\", i titolari di un diploma di ingegnere, di un diploma di un IEP e di certe scuole di commercio hanno ottenuto il diritto a un grado universitario riconosciuto dallo Stato.\nOrigini.\nL'espressione \u00abgrandes \u00e9coles\u00bb sembra essere stata creata durante la Rivoluzione francese, nel 1794, data in cui il matematico Gaspard Monge e Lazare Carnot diedero vita all'\u00c9cole polytechnique, probabilmente prendendo come esempio la scuola del genio di M\u00e9zi\u00e8res, scuola militare in cui aveva studiato Gaspard Monge. Va notato che alcune scuole che sono oggi comunemente designate come \"grande \u00e9cole\" sono in realt\u00e0 pi\u00f9 antiche del termine stesso: si possono citare ad esempio l'\u00c9cole nationale des ponts et chauss\u00e9es e l'\u00c9cole nationale sup\u00e9rieure d'arts et m\u00e9tiers fondate nel corso del XVIII secolo.\nLa Francia ha in tal modo un sistema del tutto particolare, unico in Europa e nel mondo, in cui convivono le grandi scuole e le universit\u00e0. Le grandi scuole si concentrano soprattutto nell'insegnamento dell'ingegneria, del commercio, dell'agronomia, dell'amministrazione mentre l'universit\u00e0 conserva l'esclusiva su alcune materie come la medicina e la giurisprudenza.\nStoria.\nPrima della Rivoluzione francese.\nCreazione dei primi concorsi scientifici per l'ammissione nei corpi tecnici militari (Genio, Artiglieria, Marina).\nCreazione di scuole di formazione degli ufficiali tecnici e degli ingegneri dello Stato: Scuola degli ingegneri-costruttori dei vascelli reali nel 1741, Scuola reale dei ponti e delle strade nel 1747, Scuola reale del genio di M\u00e9zi\u00e8res nel 1748, Scuola delle miniere nel 1783. Creazione di scuole reali militari per nobili con borsa di studio in preparazione all'ammissione nei corpi tecnici militari.\nLa Rivoluzione francese e l'Impero.\n1794: Creazione della Scuola centrale dei lavori pubblici (rinominata \u00c9cole polytechnique nel 1795) e dell'\u00c9cole Normale Sup\u00e9rieure e del concorso di ammissione alla \"Polytechnique\". L\"'\u00c9cole polytechnique \" organizza la selezione e la formazione preliminare degli ingegneri dello Stato, prima delle scuole di applicazione (Scuola dei ponti e strade, Scuola delle miniere, Scuola del genio e dell'artiglieria di Metz, scuola della marina, scuola del genio marittimo, scuola speciale di geografia e topografia). L'ENS forma i futuri insegnanti.\n1802: Creazione dei corsi preparatori (\"classes pr\u00e9paratoires\") scientifiche all'interno dei licei (corso di matematica speciale) per preparare il concorso di ammissione all\"'\u00c9cole polytechnique\".\nCreazione della Scuola speciale militare di Saint-Cyr.\nSociologia delle \"grandes \u00e9coles\".\nIl sistema delle \"grandes \u00e9coles\" \u00e8 stato oggetto di numerosi studi sociologici in Francia. Gli studenti e i diplomati di queste scuole rappresentano una \"\u00e9lite\" che tende a ricoprire i posti chiave in numerose aziende private e istituzioni pubbliche.\nPierre Bourdieu e la \"Nobilt\u00e0 di Stato\".\nLa principale ricerca sociologica sulle \"grandes \u00e9coles\" francesi \u00e8 stata realizzata da Pierre Bourdieu e dai suoi collaboratori nel corso degli anni '70 e '80. Il riassunto dei risultati di questa ricerca \u00e8 pubblicato nel libro firmato insieme a Monique de Saint-Martin dal titolo \"La nobilt\u00e0 di Stato. Grandes \u00e9coles e spirito di corpo\" (1989).\nSecondo Bourdieu, una delle funzioni sociali del sistema educativo nel suo complesso \u00e8 quella di assicurare la stabilit\u00e0 della struttura e dell'ordine sociale, ivi comprese le sue ineguaglianze. In altri termini, Bourdieu sostiene che queste grandi scuole contribuiscono attivamente a riprodurre le gerarchie sociali e in particolare a perpetuare una sorta di nobilt\u00e0 (si noti tra l'altro che la sua ricerca fu pubblicata nell'anno del bicentenario della Rivoluzione francese).\nNaturalmente, per accedere alle grandi scuole occorre superare dei concorsi aperti a tutti, in cui non viene tenuta in considerazione la famiglia di provenienza. Sono quindi superati da studenti che si siano dedicati intensamente allo studio e dotati di capacit\u00e0 superiori alla media. In altre parole, a prima vista i diplomati di queste scuole, che aprono tante opportunit\u00e0 di carriera \"nobili\", lo sono esclusivamente grazie alle loro qualit\u00e0 personali.\nTuttavia, l'analisi dell'origine sociale degli studenti ammessi in queste scuole mostra che i ragazzi provenienti dai \"ceti superiori\u201d della societ\u00e0 sono nettamente sovrarappresentati. Partendo da questo dato di fatto, Bourdieu tenta di mostrare che le modalit\u00e0 di selezione di queste grandi scuole - i corsi preparatori e i concorsi di ammissione - sono molto semplicemente adattate alle attitudini sociali tipiche degli appartenenti a questi \"ceti superiori\": il concorso di ammissione, presentato come strumento perfettamente egalitario, sarebbe in realt\u00e0 una prova profondamente inegalitaria, valorizzando un tipo di sapere e di saper fare tipicamente borghesi (borghesia d'affari alla HEC; borghesia intellettuale all'\u00c9cole Normale Sup\u00e9rieure, per esempio).\nSecondo Bourdieu, l'evidenza statistica della selezione per ceti viene mascherata, agli occhi di tutti, compresi gli studenti che non riescono ad accedere alle grandi scuole, dal fatto che il superamento del concorso in s\u00e9 \u00e8 dovuto esclusivamente alle capacit\u00e0 personali e di doti intellettuali. Bourdieu parla a questo proposito di una \"ideologia della capacit\u00e0\" su cui si basa la legittimit\u00e0 sociale di questo processo di selezione delle \"\u00e9lite\".\nAltri lavori.\nMichel Bauer ha pubblicato dei lavori sul modo in cui si formano le \"\u00e9lite\" in Francia; essi sono del tutto complementari alle ricerche di Bourdieu. Una delle opere di Bauer, pubblicata nel 1992 in collaborazione con Bertin-Mourot, offre tra l'altro un confronto tra la Francia e la Germania per quanto riguarda le traiettorie sociali dei grandi dirigenti dei due paesi.\nUn altro studio sociologico di grande portata \u00e8 stato compiuto da Gilles Lazuech. Mentre Pierre Bourdieu e i suoi collaboratori si erano occupati essenzialmente delle condizioni di accesso alle scuole, Lazuech si dedica all'azione pedagogica specifica delle \"grandes \u00e9coles\" francesi, interrogandosi sulla loro capacit\u00e0 di conservare la loro specificit\u00e0 in un contesto di mondializzazione.\nInfine, alcune monografie sociologiche sono state realizzate sull'una o sull'altra grande scuola, in particolare Denys Cuche si \u00e8 dedicato all'\u00e9cole des Arts et M\u00e9tiers e Henri Le More all'HEC di Parigi. Monique de Saint Martin, gi\u00e0 collaboratrice di Pierre Bourdieu, si \u00e8 interessata pi\u00f9 specificamente, durante gli anni '90, alla crescente influenza delle scuole di gestione.\nTipologia delle \"grandes \u00e9coles\".\nLa tipologia proposta dal Ministero dell'Istruzione francese delimita con precisione il perimetro di ci\u00f2 che viene chiamato \"grande \u00e9cole\" :\n\"Sotto la denominazione \u00ab grandes \u00e9coles \u00bb sono raggruppate le scuole di ingegneri, le scuole normali superiori (ENS), le scuole di commercio e le scuole veterinarie. Queste \"grandes \u00e9coles\" si caratterizzano per il livello elevato del loro diploma (di solito 5 anni dopo il baccalaureato) e per una forte selezione all'ammissione.\"\nNondimeno, se questo perimetro \u00e8 stabilito con chiarezza, non esiste una lista vera e propria di \"grandes \u00e9coles\". Il termine indicava all'inizio un piccolo numero di scuole il cui scopo era di fornire personale alle alte funzioni dello Stato, selezionando esclusivamente su concorso a prove, poi il suo uso si \u00e8 esteso a altri istituti che presentano una grande diversit\u00e0 di livello e di modalit\u00e0 di selezione. I testi ufficiali fanno anche riferimento alle \"grandes \u00e9coles\" collegandole alle \"classe pr\u00e9paratoire aux grandes \u00e9coles\". Tuttavia la Conferenza delle \"grandes \u00e9coles\", associazione professionale secondo la legge 1901 e finanziata dallo Stato, utilizza una definizione pi\u00f9 larga della nozione di \"grande \u00e9cole\", non ristretta alle scuole che selezionano generalmente su concorso dopo i corsi preparatori, 2 anni dopo il baccalaureato, e comprendente un certo numero di istituti di insegnamento superiore che attribuiscono diplomi dopo 5 anni di studio dopo il baccalaureato e che selezionano generalmente su domanda o su concorso dopo il baccalaureato.\nModalit\u00e0 di selezione delle \"\u00e9coles\".\nA livello di corso studi, si distinguono due tipi di scuole (che permettono comunque di ottenere lo stesso titolo): le scuole su 3 anni (livello richiesto per l'iscrizione Bac+2, livello d'uscita Bac+5) e le scuole in 5 anni senza passaggio per i corsi preparatori (da Bac a Bac+5). Queste ultime sono generalmente dette \"post bac\" o \"con \"pr\u00e9pa\" integrati\", sebbene i primi due anni non siano generalmente di preparazione a un concorso di ammissione al terzo anno.\nIn entrambi i tipi di scuola \u00e8 comunque tipicamente possibile richiedere l'ammissione al terzultimo o penultimo anno avendo seguito una formazione esterna:\nAlcune scuole prevedono vincoli ulteriori per studenti non provenienti da classi preparatorie (come ad esempio una formazione effettuata esclusivamente da universit\u00e0 convenzionate con la scuola).\nCampi di insegnamento delle scuole.\nA seconda del campo di insegnamento, si distinguono:\nRelazione con i centri di ricerca e sviluppo e le aziende.\nSecondo principi di territorialit\u00e0, le relazioni tra \"grandes \u00e9coles\", le universit\u00e0, i centri di ricerca e sviluppo e le aziende possono essere organizzate nell'ambito di \"poli di competenza\", attraverso progetti di \"intelligenza economica territoriale\"."}
{"id": "1097789", "revid": "1573940", "url": "https://it.wikipedia.org/wiki?curid=1097789", "title": "The Last Man (manga)", "text": " \u00e8 un'opera del mangaka Tatsuya Egawa, serializzata in 12 tank\u014dbon per Young Magazine.\nTrama.\nAi Omori, studentessa di terza media non particolarmente sveglia, trova ai bordi della strada un ragazzo svenuto e completamente nudo. Il ragazzo non solo non capisce la lingua giapponese, ma si comporta esattamente come un neonato, non sapendo n\u00e9 camminare, n\u00e9 nutrirsi, n\u00e9 addirittura urinare o defecare. \nNonostante l'evidente stranezza della situazione, e contrariamente a quanto gli suggerisce Seigi, il pi\u00f9 saggio fratello minore, Ai decide di portare a casa lo strano ragazzo come se fosse un cucciolo.\nMakoto, questo il nome dato da Ai al ragazzo, dimostra ben presto doti straordinarie. \nCompletamente privo di conoscenze ed inibizioni morali e sociali, apprende con straordinaria velocit\u00e0 qualunque cosa veda fare dagli altri, siano essi Ai, Seigi o sconosciuti.\nOltre ad agire in modo completamente istintivo, Makoto diventa ben presto incontrollabile, dimostrando una straordinaria forza fisica."}
{"id": "1097791", "revid": "49567", "url": "https://it.wikipedia.org/wiki?curid=1097791", "title": "Villa Pisani a Stra", "text": ""}
{"id": "1097803", "revid": "16066", "url": "https://it.wikipedia.org/wiki?curid=1097803", "title": "Kimberly Jean Brown", "text": ""}
{"id": "1097811", "revid": "2730", "url": "https://it.wikipedia.org/wiki?curid=1097811", "title": "Grandes \u00e9coles", "text": ""}
{"id": "1097813", "revid": "155634", "url": "https://it.wikipedia.org/wiki?curid=1097813", "title": "Football Club Internazionale Milano 1984-1985", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1984-1985.\nStagione.\nNell'estate 1984 il nuovo presidente Pellegrini chiam\u00f2 Castagner in panchina, col mercato contraddistinto dall'ingaggio del centrocampista irlandese Brady e dell'attaccante tedesco Rummenigge: il loro arrivo comport\u00f2 le cessioni di Hansi M\u00fcller e Coeck, con l'organico arricchito da un Causio avviato al tramonto della carriera. Bench\u00e9 rallentato da una serie d'infortuni, il neoacquisto teutonico compose assieme ad Altobelli un prolifico duo offensivo.\nCon \"Spillo\" miglior realizzatore stagionale, \"Kalle\" \u2014 autore di un celebre gol in acrobazia contro i Rangers Glasgow che non venne tuttavia convalidato per gioco pericoloso \u2014 marc\u00f2 le prime reti in Serie A con una doppietta alla Juventus nel derby d'Italia dell'11 novembre 1984, risoltosi per 4-0 in favore dei meneghini. In campionato i nerazzurri \u2014 usciti sconfitti dalla stracittadina milanese del 28 ottobre 1984 per un gol di Hateley \u2014 rimasero sulla scia del Verona durante la fase d'andata, ma un temporaneo aggancio compiuto all'inizio del girone di ritorno fu vanificato dal calo primaverile: mancata nuovamente l'affermazione sui rossoneri, la squadra soffr\u00ec l'inserimento del Torino nella lotta di vertice chiudendo cos\u00ec in terza posizione a 5 punti dagli scaligeri e con una sola lunghezza di ritardo dai granata.\nSul versante europeo la \"Beneamata\" partecip\u00f2 alla Coppa UEFA eliminando nei primi turni lo Sportul Bucarest, i Rangers Glasgow e l'Amburgo: nei quarti di finale la formazione di Castagner fu abbinata ad un'altra compagine tedesca, liquidando il Colonia tramite una vittoria casalinga di misura e un successo per 3-1 nel \"retour match\". Col traguardo continentale divenuto un obiettivo a causa della delusione in ambito nazionale, l'Inter si arrese in semifinale al Real Madrid: pur vittoriosa a San Siro col punteggio di 2-0, la squadra fu battuta per 3-0 dagli iberici nel ritorno fallendo il passaggio in finale. Vane risultarono le proteste di irregolarit\u00e0 per una biglia lanciata dagli spalti che fer\u00ec Bergomi alla testa, con l'UEFA che neg\u00f2 la ripetizione della gara ritenendo che il fatto non avesse inciso sullo svolgimento dell'incontro.\nIn Coppa Italia i nerazzurri accedettero alla semifinale dopo aver eliminato i veronesi, cedendo poi ai concittadini allenati da Liedholm.\nMaglie e sponsor.\nLo sponsor tecnico per la stagione 1984-1985 fu Mec Sport, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 26 giugno 1985\"."}
{"id": "1097816", "revid": "287204", "url": "https://it.wikipedia.org/wiki?curid=1097816", "title": "Grande ecole", "text": ""}
{"id": "1097817", "revid": "1543377", "url": "https://it.wikipedia.org/wiki?curid=1097817", "title": "World in Conflict", "text": "World in Conflict \u00e8 un videogioco strategico in tempo reale sviluppato dalla Massive Entertainment e pubblicato da Sierra Entertainment. Il videogioco \u00e8 ambientato nel 1989 in un periodo di instabilit\u00e0 economica simile a quello realmente esistito. Nel videogioco l'Unione Sovietica inizia una guerra con l'occidente.\nIl gioco, previsto inizialmente su Xbox 360 e Microsoft Windows, in seguito \u00e8 stato annunciato anche per PlayStation 3 per la fine del 2008; tuttavia, entrambe le versioni per console hanno subito degli slittamenti e nel marzo 2009 sono state ufficialmente annullate.\n\u00c8 stata pubblicata anche una \"Collector's edition\" che include un frammento autentico del muro di Berlino con tanto di certificato di garanzia.\nTrama.\nIl gioco \u00e8 ambientato in un 1989 alternativo, nel quale l'Unione Sovietica \u00e8 ormai prossima alla bancarotta a causa della sua disastrosa situazione economica. Decide quindi di richiedere corposi aiuti economici ai paesi occidentali. Le Nazioni Unite per\u00f2 rifiutano, preferendo intavolare negoziati in cui richiedono una riforma del sistema economico e politico sovietico in cambio degli aiuti. Inizialmente l'URSS sembra accettare queste condizioni, ma ai primi di giugno del 1989, mentre i colloqui diplomatici sono in corso, le forze sovietiche attaccano la Germania Ovest ed il resto dell'Europa occidentale, dando cos\u00ec inizio alla Terza Guerra Mondiale.\nQuattro mesi dopo, i soldati dell'URSS invadono a sorpresa Seattle, Washington. Un gruppo di fanti americani ed un manipolo di uomini della Guardia Nazionale li affrontano, mentre i civili vengono evacuati. Ritirandosi a sud sotto il comando del Colonnello Sawyer, gli americani vincono a Pine Valley, arrestando l'avanzata sovietica. Un mese dopo, l'Armata Rossa attacca nuovamente verso est in direzione di Fort Teller per disattivare lo Scudo Spaziale. L'URSS non \u00e8 a conoscenza che il progetto \u00e8 in realt\u00e0 una farsa e di conseguenza la difesa della struttura ha la massima priorit\u00e0. Sawyer e le sue forze s'impegnano in una serie di battaglie per ritardare l'avanzata russa verso il Forte. Nella cittadina di Cascade Falls le forze americane vengono per\u00f2 sopraffatte da un enorme numero di forze sovietiche e Sawyer \u00e8 costretto a richiedere il lancio di un missile nucleare tattico per fermarle. Tuttavia il comandante necessita dei volontari per bloccare i russi e non far loro pensare che qualcosa non va. Sar\u00e0 un costernato Bannon ad accettare il compito. Il missile viene cos\u00ec lanciato, distruggendo la cittadina, le forze sovietiche, Bannon e la sua compagnia.\nUn'analessi rivela che i diplomatici di entrambe le parti avevano lavorato per un mese per tentare d'evitare una nuova guerra mondiale, ma avevano fallito. Sawyer, Parker e Bannon erano in Francia come parte di una controffensiva NATO atta a sconfiggere l'invasione sovietica di Marsiglia. Nonostante il successo della controffensiva, Bannon si era reso responsabile della morte del comandante francese Sabatier. Poco tempo dopo erano stati inviati in missione segreta nel territorio dell'Unione Sovietica per recuperare il prototipo precipitato di un B-2. La missione li aveva successivamente condotti in un cantiere navale sovietico dove essi avevano distrutto dei sottomarini che sarebbero stati utilizzati in un attacco sulla Costa Orientale degli USA. Durante l'operazione, Bannon aveva scambiato dei civili sovietici per della fanteria, uccidendoli accidentalmente.\nLa trama ritorna cos\u00ec al presente. Dopo l'attacco nucleare, la Repubblica Popolare Cinese entra in guerra al fianco dei sovietici. La Cina attacca la Corea del Sud, Taiwan e l'India ed invia una flotta d'invasione per rafforzare la testa di ponte a Seattle. Il presidente degli Stati Uniti ordina alle forze americane rimanenti di ricatturare Seattle a tutti i costi, pena il lancio di missile nucleare contro quest'ultima. Sawyer, disperato, per evitare un altro Cascade Falls in scala pi\u00f9 grande, ordina alle sue forze un attacco prima che lo sbarco cinese abbia luogo. Gli americani riescono a sfondare la difesa perimetrale dell'Armata Rossa di stanza a Seattle, e a catturare una nave da guerra russa da reimpiegare contro la flotta cinese. I battaglioni di rinforzo degli Stati Uniti lanciano il loro contrattacco, guidato dal V Battaglione. Seattle viene riconquistata prima che la flotta vi arrivi ed i cinesi sono costretti alla ritirata. Il gioco finisce con una dichiarazione di Parker riguardo al fatto che c'\u00e8 la possibilit\u00e0 di nuovi, futuri combattimenti.\nModalit\u00e0 di gioco.\nSulla scia di molti strategici in tempo reale - e specialmente dei Ground Control, di cui World in Conflict pu\u00f2 essere definito il successore spirituale - il gioco non prevede la costruzione di basi n\u00e9 la raccolta di risorse. Il giocatore ha a disposizione una quantit\u00e0 predefinita di crediti per acquistare le unit\u00e0; se durante il gioco queste vengono distrutte, il loro valore viene restituito al giocatore dopo un breve lasso di tempo, permettendo di creare nuove unit\u00e0 da inviare un rinforzo. Una delle caratteristiche principali di \"World in Conflict\" \u00e8 il controllo della telecamera, totalmente libero ed effettuato tramite mouse e tastiera.\nUnit\u00e0.\nURSS\nCarri Armati:\n T-80U (carro pesante)\n T-62 (carro medio)\n PT-76 (carro leggero)\n BMP-2 (blindato per trasporto truppe)\n BTR-80 (veicolo anfibio)\nElicotteri:\n Mi-24V Hind (elicottero d'attacco pesante)\n Mi-28 Havoc (elicottero d'attacco leggero)\n Mi-8 (elicottero da trasporto)\n Ka-25 (elicottero da ricognizione)\nMezzi di Supporto:\n 267 - Pion (artiglieria pesante)\n 261 - Gvozdika (artiglieria leggera)\n 8K35 Strela 10 (antiaerea pesante)\n ZSU 23-4 Shilka (contraerea leggera)\n VT-55 (veicolo riparazioni)\n UAZ 469 (fuoristrada)\nUSA\nCarri Armati:\n M1A1 Abrams (carro pesante)\n M60A3 (carro medio)\n M551 Sheridan (carro leggero)\n M2A2 Bradley (blindato per trasporto truppe)\n AAVP7A1 (veicolo anfibio)\nElicotteri:\n AH-64A Apache (elicottero d'attacco pesante)\n AH-1W Super Cobra (elicottero d'attacco leggero)\n UH-60 Black Hawk (elicottero da trasporto)\n OH-6A Cayuse (elicottero da ricognizione)\nMezzi di Supporto:\n M270 MLRS (artiglieria pesante)\n M125 MCV (artiglieria leggera)\n M48 Chaparral (antiaerea pesante)\n M163 VADS (antiaerea leggera)\n M88A1 MRV (veicolo riparazioni)\n M1025 HMMWV (fuoristrada)\nNATO\nCarro Armato:\n Leopard 2A4 (carro pesante)\n Chieftain Mk5 (carro medio)\n FV101 Skorpion (carro leggero)\n FV510 Warrior (blindato per trasporto truppe)\n Sp\u00e4hpanzer Luchs (veicolo anfibio)\nElicotteri:\n A129 Mangusta (elicottero d'attacco pesante)\n SA-341 Gazelle (elicottero d'attacco leggero)\n SA.330 Super Puma (elicottero da trasporto)\n PAH-1 (elicottero da ricognizione)\nMezzi di Supporto:\n LARS 110 SF.2 (artiglieria pesante)\n FV432 Mortar Carrier (artiglieria leggera)\n Roland FRK (antiaerea pesante)\n Flakpanzer Gepard (antiaerea leggera)\n Chieftain AAVR (veicolo riparazioni)\n D90 (fuoristrada)\nUnit\u00e0 e aiuto tattico.\nIl gioco contempla tre diverse fazioni: gli USA, la NATO e le truppe dell'Armata Rossa. Nella modalit\u00e0 giocatore singolo solo le prime due possono essere comandate. Nell'espansione \"Soviet Assault\", invece \u00e8 possibile controllare anche l'Armata Rossa. Le unit\u00e0 a disposizione variano da missione a missione: sono comunque presenti fanteria, aeronautica, forze militari di supporto e forze meccanizzate. Un altro elemento caratteristico del gioco \u00e8 il l\"'aiuto tattico\", simile a quello visto in \".\" Tramite questo aiuto \u00e8 infatti possibile chiedere, in caso di necessit\u00e0, un supporto da parte aerea (bombardamenti mirati, truppe aviotrasportate) o terrestre (fuoco di sbarramento tramite mortai). Come con le unit\u00e0 anche gli aiuti tattici sono disponibili tramite dei crediti, che si ricaricano dopo un certo tempo.\nObiettivi.\nIn ogni missione sono presenti obiettivi primari e secondari: questi ultimi, anche se non necessari, se portati a termine possono dare dei bonus al giocatore (unit\u00e0 gratuite, crediti aggiuntivi ecc.) o influire sugli eventi della battaglia. Queste sono incentrate sulla conquista di punti strategici, rappresentati da cerchi di colore rosso (posseduti dal nemico), bianco (neutrali) o verde (alleati); per conquistarli occorre posizionare almeno una unit\u00e0 al loro interno cos\u00ec da permettere alle truppe di fortificare la posizione.\nFisica.\nIl gioco \u00e8 stato sviluppato con il motore fisico Havok, aggiornato alla versione 4, utilizzato anche in giochi come \"\" e \"Company of Heroes\". Il motore fisico viene utilizzato per gestire gli oggetti, le esplosioni e le deformazioni degli oggetti. Un blindato colpito da un proiettile nemico subir\u00e0 una deformazione della corazza legata alla potenza del proiettile. Il gioco utilizza le librerie DirectX 9 ma se presenti pu\u00f2 utilizzare anche le DirectX 10. In presenza di queste ultime, il programma attiva alcuni effetti aggiuntivi come quelli particellari. Se, per esempio, sono presenti le DirectX 10 si potr\u00e0 vedere come gli elicotteri, attraversando una colonna di fumo, ne modificheranno la forma per via delle turbolenze introdotte dal rotore. Con le DirectX 9, invece, la colonna di fumo rimarr\u00e0 immutata.\nInfluenze culturali.\nIl film \"Alba rossa\" (1984) \u00e8 stato definito un'influenza fondamentale per la realizzazione del gioco dagli sviluppatori. In \"Alba Rossa\" viene immaginata un'invasione degli Stati Uniti da parte dell'Armata Rossa e delle truppe cubane. La trama del gioco richiama fortemente quella della pellicola, sebbene in quest'ultima l'oggetto delle mire espansionistiche sovietiche fosse lo Stato del Colorado anzich\u00e9 quello di Washington. L'influenza del film \u00e8 inoltre riscontrabile nelle scene iniziali, dove, dopo essersi impossessate di Seattle, le truppe sovietiche richiedono il massiccio intervento dei reparti aviotrasportati. Infine in una delle schermate di caricamento si vede chiaramente che Cuba entra in guerra con gli USA, proprio come nell'opera cinematografica.\nNel romanzo di Tom Clancy \"Uragano rosso\" si trovano altri elementi presenti nel videogioco, come la guerra tra il Patto di Varsavia e la NATO e la rappresentazione delle operazioni marittime. Un altro elemento che lega il libro al videogioco \u00e8 che il coautore del libro Larry Bond \u00e8 il principale consulente militare del videogioco.\nNella missione \"Libert\u00e0\", dopo che un commando Spetsnaz si impadronisce di Liberty Island minacciando di lanciare armi chimiche su Manhattan, al giocatore \u00e8 richiesto di liberare l'isola prima che venga lanciato un bombardamento USA che la distruggerebbe. Questo \u00e8 un chiaro riferimento al film \"The Rock\" (1996). Nel finale della missione si vede che il bombardamento viene annullato in seguito al lancio del fumo verde proprio come nel film.\nNella missione \"La tana dell'orso\" compare la scheda tecnica di un sottomarino sovietico classe Typhoon: non si esclude che questa possa essere una citazione dal film \"Caccia a Ottobre Rosso\" (1990).\nEspansioni.\nDopo alcune vicissitudini che lo hanno portato ad essere posticipato dall'Autunno 2008, \u00e8 uscito per PC a marzo 2009. \u00c8 ambientato sempre nel 1989 in Europa e contiene 6 mappe per il giocatore singolo e 8 per il multigiocatore"}
{"id": "1097820", "revid": "125834014", "url": "https://it.wikipedia.org/wiki?curid=1097820", "title": "Teofane Confessore", "text": "Fu un aristocratico bizantino divenuto asceta e monaco. Famoso per una \"Cronaca\", continuazione di quella di Giorgio Sincello. \u00c8 venerato come santo sia dai cattolici, sia dagli ortodossi.\nBiografia.\nTeofane nacque nel 760 in una famiglia benestante e iconodula, ossia senza pregiudizi sull'uso delle immagini. I suoi genitori si chiamavano Isacco (governatore del tema del Mar Egeo) e Theodora, ed erano favorevoli al culto delle immagini. Nonostante ci\u00f2 ottennero la fiducia dell'Imperatore iconoclasta Costantino V che provvide all'educazione del giovane Teofane, una volta divenuto orfano a tre anni. Teofane venne poi nominato, durante il regno di Costantino V e del suo successore Leone IV, \"spatharios\", una carica onorifica. Divenne inoltre \"strator\" (attendente) e supervision\u00f2 la ricostruzione di Cizico, una fortezza dell'Anatolia. Si spos\u00f2 con Megalo, discendente da una famiglia patrizia, anche se il loro matrimonio dur\u00f2 poco: infatti, dopo la morte di Leone IV prese il potere la moglie di questi, Irene d'Atene, che si proclam\u00f2 Imperatrice dei Romei, dando la possibilit\u00e0 a Teofane di finire la persecuzione contro i monaci e i due sposi decisero di separarsi e di diventare monaci. Teofane con questa scelta rinunci\u00f2 alle sue ricchezze, che comprendevano vasti possedimenti in Bitinia e molti schiavi.\nSolo Teofane nella sua Cronaca, pur lodando nel suo complesso la figura di Irene, sembr\u00f2 aver realizzato la gravit\u00e0 del crimine con cui essa aveva preso il potere; cos\u00ec infatti descrive il giorno in cui l'imperatrice fece accecare il figlio, Costantino VI:\nTeofane, quindi, fond\u00f2 un monastero nei dintorni di Sigriane e qui visse fino all'815-816, scrivendo una \"Cronaca\" che arriva fino all'anno 813. Quando, con l'ascesa al potere di Leone V (813-820) la lotta contro le immagini sacre riprese vigore, Teofane, anticonoclasta, si oppose a questa nuova politica e fu punito per questo con l'esilio a Samotracia, dove mor\u00ec nell'818.\nOpera.\nScrisse una \"Cronaca\" che narra la storia dell'Impero romano/bizantino dall'anno 284 all'anno 813, cio\u00e8 da Diocleziano a Leone V. L'opera prosegue la cronaca di Giorgio Sincello, che narrava la storia del mondo dalla sua creazione fino all'anno 284. Secondo alcune tesi, l'opera sarebbe stata composta non pi\u00f9 tardi dell'anno 814 perch\u00e9 descrive l'Imperatore Leone V come un imperatore \"pio\" e \"legittimo\", quindi non doveva essere ancora iniziata la persecuzione degli anticonoclasti in seguito alla quale anche Teofane venne esiliato. Tuttavia c'\u00e8 un passo dell'opera in cui l'autore sembra riferirsi implicitamente alla politica iconoclasta di Leone V, quindi potrebbe essere stata completata dopo tale persecuzione. Inoltre l'autore defin\u00ec \"pio\" anche Leone III, l'Imperatore che diede vita alla controversia iconoclastica.\nOgni capitolo dell'opera narra un anno della storia del mondo e dell'Impero; l'anno \u00e8 espresso sia in \"anni mundi\" (con anno zero la creazione del mondo avvenuta secondo i Bizantini nell'anno 5493 a.C.) sia in \"anni domini\" (con anno zero la nascita di Cristo). Va detto che gli anni domini riportati nell'originale sono errati (es. l'anno 595 secondo l'opera di Teofane corrisponde all'anno 602/603) e sono stati poi corretti nelle edizioni moderne dell'opera. Dato che l'anno bizantino inizia a settembre ogni anno dell'opera di Teofane si sovrappone a due anni della nostra datazione. All'inizio di ogni capitolo, oltre all'anno, Teofane riporta anche gli anni di regno dell'Imperatore d'Oriente, di quello sasanide, del califfo arabo e dei vari patriarchi (compreso il Papa).\nOstrogorsky ha confrontato le date fornite da Teofane per l'ascesa di imperatori, patriarchi ecc. con altre fonti e ha concluso che le date che Teofane ci fornisce utilizzando le indizioni sono corrette mentre le date a inizio capitolo non lo sono sempre: infatti dall'anno 6102 (che dovrebbe corrispondere al 609/610 dell'era cristiana ma in realt\u00e0 corrisponde all'anno 610/611) all'anno 6265 (che dovrebbe corrispondere all'anno 772/773 ma in realt\u00e0 \u00e8 il 773/774) le date riportate sono indietro di un anno rispetto a quelle reali; questo per\u00f2 non vale per il periodo 6207-6218 dove gli errori di datazione di Teofane si cancellano a vicenda.\nIl linguaggio utilizzato nell'opera \u00e8 lontano da quello greco classico e pi\u00f9 vicino a quello dell'epoca. Si nota ad esempio l'uso frequente di genitivi assoluti con lo stesso soggetto come verbo principale delle frasi. Si notano anche differenze nell'uso delle preposizioni: l'autore non fa distinzione tra \u03b5\u1f76\u03c2 (accusativo) e \u1f72\u03bd (dativo). Anche il frasario utilizzato da Teofane \u00e8 per lo pi\u00f9 vicino al greco dell'epoca e questo diventa sempre pi\u00f9 evidente man mano che l'autore, nella narrazione, racconta avvenimenti prossimi alla propria epoca. \nLa cronaca di Teofane \u00e8 importante soprattutto per la narrazione del periodo 602-813 del quale sopravvivono poche fonti. Teofane utilizz\u00f2 come fonti i poemi encomiastici di Giorgio di Pisidia per il regno di Eraclio, la vita di S. Massimo Confessore per il suo \"excursus\" sul monotelismo, e per il periodo che va dall'ultima met\u00e0 del settimo secolo alla prima met\u00e0 dell'ottavo una cronaca perduta del patrizio Traiano. Per il regno di Costantino VI si potrebbe essere basato su una monografia e una cronaca andate perdute. Per le guerre contro gli Arabi Teofane us\u00f2 come fonte una cronaca siriaca del tardo VIII secolo, anch'essa perduta; Teofane potrebbe essere venuto a conoscenza di questa cronaca siriaca grazie all'arrivo a Costantinopoli (813) di monaci siriaci portanti con s\u00e9 la cronaca e fuggiti dai territori arabi perch\u00e9 perseguitati. Secondo Mango, sarebbe stato Sincello l'autore della Cronaca di Teofane e avrebbe letto la cronaca siriaca in Palestina dove risiedette per un certo periodo.\nLa Cronaca di Teofane venne tradotta in latino dal monaco Anastasio nella seconda met\u00e0 del IX secolo mentre nel 1957 usc\u00ec una traduzione in tedesco del periodo 717-813. Nel XXI secolo usc\u00ec anche una versione in inglese dell'opera per quanto riguarda il periodo 602-813, curata da Harry Turtledove.\nCulto.\n\u00c8 considerato santo sia dagli ortodossi, che lo festeggiano il 25 marzo, sia dai cattolici, che lo festeggiano il 12 marzo:"}
{"id": "1097824", "revid": "106456", "url": "https://it.wikipedia.org/wiki?curid=1097824", "title": "Lauingen", "text": "Lauingen (ufficialmente \"Lauingen (Donau)\", letteralmente \"Lauingen (Danubio)\") \u00e8 una citt\u00e0 di abitanti del circondario di Dillingen sul Danubio, in Baviera (Germania).\nLa citt\u00e0 \u00e8 situata sulla riva sinistra del Danubio, ad ovest di Dillingen e a nord di Ulma. A Lauingen il fiume Brenz sfocia nel Danubio.\nGi\u00e0 insediamento romano, nella sua frazione di Flaimingen vi sono i resti di un tempio romano dedicato al dio Granno con un museo all'aperto sulle vestigia romane.\nStoria.\nDurante la seconda guerra mondiale la citt\u00e0 ospit\u00f2 un distaccamento del campo di concentramento di Dachau.\nEconomia.\nA Lauingen ha sede la Deutz-Fahr parte del gruppo Same Deutz-Fahr.\nAmministrazione.\nGemellaggi.\nLauingen \u00e8 gemellata con:"}
{"id": "1097825", "revid": "122246", "url": "https://it.wikipedia.org/wiki?curid=1097825", "title": "Casa dei Vettii", "text": " \nLa Casa dei Vettii \u00e8 una domus di epoca romana, sepolta durante l'eruzione del Vesuvio del 79 e ritrovata a seguito degli scavi archeologici dell'antica Pompei (VI-15-1): rappresenta uno dei massimi esempi d'arte romana del I secolo ed \u00e8 cos\u00ec chiamata dal nome dei proprietari, Aulo Vettio Restituto e Aulo Vettio Conviva.\nStoria.\nDi origini antiche, sicuramente prima del I secolo a.C., come testimoniato dai capitelli a forma di dado e dall\"'impluvium\" in tufo, la casa venne acquistata all'inizio del I secolo da una ricca famiglia di liberti, dediti al commercio, i Vettii, di cui sono stati ritrovati due anelli, che fungevano anche da sigillo e diversi manifesti elettorali: fu in questo periodo, grazie alle ottime possibilit\u00e0 economiche della famiglia, che la struttura venne totalmente restaurata e arricchita di opere d'arte, per lo pi\u00f9 in quarto stile. Una seconda ristrutturazione si rese necessaria a seguito del terremoto di Pompei del 62; sepolta sotto una coltre di ceneri e lapilli a causa dell'eruzione del Vesuvio nel 79, venne riportata alla luce nel 1894. Nel dicembre 2016, dopo un restauro durato dodici anni, la casa fu riaperta al pubblico.\nDescrizione.\nSuperato il portone d'ingresso si accede al vestibolo, nel quale sono posti due affreschi che raffigurano una lotta tra galli e Priapo che poggia il suo membro sul piatto della bilancia, come simbolo di prosperit\u00e0, a cui fa da contrappeso una borsa di denari. Internamente la casa, di dimensioni non troppo vaste, si incentra intorno a due atri: nel primo atrio, di tipo tuscanico, l'impluvio non era rivestito in marmo e la pavimentazione, cos\u00ec come nel resto dell'abitazione, \u00e8 di modesta fattura, realizzata per lo pi\u00f9 in lavapesta, con l'aggiunta di qualche tessera bianca; si notano due casseforti in ferro, decorate in bronzo, mentre le pareti presentano diversi affreschi rappresentati bambini che compiono atti sacrificali ai Penati. Particolarit\u00e0 dell'atrio \u00e8 l'assenza di un tablino, evento raro per una struttura di tale taratura sociale. Intorno all'atrio si aprono diverse stanze: in un cubicolo sono presenti raffigurazioni del mito di Ero e Leandro ed Arianna abbandonata da Teseo a Nasso, oltre ad una raffigurazione di pesci, andata perduta, la quale era uno dei pochissimi esempi di recupero di pittura in epoca antica, in quanto durante i lavori di ristrutturazione della casa non fu distrutta, bens\u00ec restaurata; in un altro cubicolo, destinato probabilmente al custode, una grande raffigurazione di fauna marina. Nell\"'oecus\" invece sono presenti affreschi raffiguranti la lotta tra Pan e Amore guardati da Dioniso ed Arianna ed il mito di Ciparisso, che uccide il cervo preferito di Apollo ed Apollo che si vendica dell'affronto subito: si tratta delle uniche raffigurazioni di Ciparisso del mondo antico. Sull'atrio si affacciano anche due \"alae\", una delle quali fu in seguito destinata ad armadio a muro, mentre quella rimasta attiva presenta decorazione in quarto stile. \nUn piccolo corridoio, nel quale era posta la scala d'accesso al piano superiore e il cui sottoscala era utilizzato come deposito per la vicina stalla, conduce al secondo atrio intorno al quale si apre il quartiere servile: quest'atrio presenta un \"impluvium\" in tufo ed una nicchia, utilizzata come larario, decorata con semicolonne corinzie che reggono un timpano triangolare: nell'edicola sono raffigurati il Genio del proprietario nell'atto di compiere un sacrificio, i Lari ed il serpente agathodemone. La cucina presenta un banco in muratura, cinque caldaie e treppiedi in bronzo: al suo interno furono rinvenuti bacini e vasi in terracotta, pentole, graticole ed una statua di Priapo, probabilmente posta in giardino, che fungeva da fontana. Dall'atrio si apre anche un piccolo cubicolo che presenta tre affreschi di natura erotica, di pessima fattura. Nel triclinio si trovano interessanti affreschi di stampo mitologico come Arianna e Teseo ed Issione e Zeus; di notevole fattura lo zoccolo, dal quale emergono buoi del mare, cavalli e busti di divinit\u00e0, mentre sulle pareti si trovano dei medaglioni nei quali \u00e8 raffigurato il volo delle Stagioni. Nelle vicinanze del peristilio \u00e8 un gineceo, caratterizzato da un piccolo cortile porticato, sul quale si aprono due stanze, probabilmente riservate alla padrona della casa e alle sue figlie: tuttavia la reale funzione di questo luogo rimane alquanto oscura, poich\u00e9 nelle case romane difficilmente si trovavano ginecei.\nIl peristilio \u00e8 contornato da diciotto colonne, che circondano completamente il giardino, nel quale vasche e dodici statue in bronzo utilizzate come fontane, assicuravano giochi d'acqua: sono presenti diversi affreschi che raffigurano nature morte e figure umane, oltre ad un affresco che riproduce Dedalo che mostra a Pasifae la vacca di legno, il mito di Issone e Dioniso che scopre Arianna nel sonno. Sul peristilio si aprono diverse stanze: un \"oecus\" presenta un meandro in mosaico bianco e nero ed alle pareti coppie divine e poeti affiancati dalle loro muse; lo zoccolo raffigura sacerdotesse ed Amazzoni: le pareti sono inoltre arricchite con fregi, raffiguranti mestieri e giochi fatti da amorini, anche se mancano alcuni quadretti, probabilmente non ancora eseguiti oppure andati persi a seguito dell'eruzione, in quanto poggiavano su telai in legno; in questa stanza probabilmente si giocava anche al tiro a segno. Un altro oecus, pi\u00f9 buio, affinch\u00e9 la luce non rovinasse i colori, era utilizzato come pinacoteca e sono rappresentate, su pareti a fondo giallo, scene della storia della citt\u00e0 di Tebe come Anfione e Zeto che legano Dirce a un toro, Penteo ucciso dalle Baccanti, Ercole bambino che strozza i serpenti ed alcune architetture fantastiche su un fondo bianco. La casa era dotata anche di una stalla, raggiungibile sia tramite un corridoio, sia da un ingresso autonomo direttamente sulla strada."}
{"id": "1097826", "revid": "125833926", "url": "https://it.wikipedia.org/wiki?curid=1097826", "title": "Teofane", "text": "Onomastica.\nTeofane \u2013 nome proprio di persona italiano maschile"}
{"id": "1097829", "revid": "33751", "url": "https://it.wikipedia.org/wiki?curid=1097829", "title": "Coppa d'Uzbekistan", "text": ""}
{"id": "1097830", "revid": "767487", "url": "https://it.wikipedia.org/wiki?curid=1097830", "title": "An\u0131tkabir", "text": "L'An\u0131tkabir \u00e8 il mausoleo di Mustafa Kemal Atat\u00fcrk, fondatore e primo presidente della Turchia moderna. Oltre ad essere un mausoleo \u00e8 anche un museo, con molti oggetti risalenti prima o all'epoca della fondazione della Repubblica. Il museo ripercorre la storia dello Stato turco, centralizzato soprattutto ad Atat\u00fcrk. Si trova nella capitale turca Ankara, nel quartiere di An\u0131ttepe. \u00c8 un importante luogo turistico ove si svolgono cerimonie. Di norma, i capi di Stato durante la loro visita si recano per porre omaggio a Mustafa Kemal. Vi \u00e8 sepolto anche il secondo presidente della Repubblica Turca, \u0130smet \u0130n\u00f6n\u00fc, morto nel 1973.\nIl concorso internazionale.\nFu realizzato dagli architetti turchi Emin Onat e Orhan Arda che vinsero un concorso indetto dal governo turco il 18 febbraio 1941 per la realizzazione di un mausoleo monumentale commemorativo per il Padre della Patria (letteralmente Atat\u00fcrk significa Padre dei Turchi).\nA partecipare sono 49 progetti provenienti da Turchia, Italia, Germania, Svizzera, Francia e Cecoslovacchia. La commissione, composta da membri dell'amministrazione e dell'universit\u00e0 turca, con tre membri stranieri, l'architetto tedesco Paul Bonatz, l'architetto svizzero Ivar Tengbom e l'ungherese Karoly Wichinger nomin\u00f2, il 21 marzo 1942, una terna di tre progetti vincitori, quello dell'italiano Arnaldo Foschini, del tedesco Johannes Kr\u00fcger e dei turchi Emin Onat e Orhan Arda.\nA questa terna di vincitori, si aggiungono 5 progetti meritevoli di menzione onoraria, con il seguente ordine:\nIl governo turco prefer\u00ec comunque adottare il progetto dei due architetti della Universit\u00e0 tecnica di Istanbul rappresentando una migliore espressione del tema nazionale del monumento, e il 9 giugno successivo venne pubblicata la decisione finale, con vincitori Onat e Arda e con Foschini e Kruger ai quali fu assegnato il secondo posto a pari merito."}
{"id": "1097834", "revid": "1226", "url": "https://it.wikipedia.org/wiki?curid=1097834", "title": "Villa Pisani (Palladio)", "text": ""}
{"id": "1097835", "revid": "289247", "url": "https://it.wikipedia.org/wiki?curid=1097835", "title": "Museo Nazionale (Cracovia)", "text": ""}
{"id": "1097838", "revid": "6066", "url": "https://it.wikipedia.org/wiki?curid=1097838", "title": "Antigono Dosone", "text": ""}
{"id": "1097839", "revid": "155634", "url": "https://it.wikipedia.org/wiki?curid=1097839", "title": "Football Club Internazionale Milano 1983-1984", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1983-1984.\nStagione.\nCon l'ex granata Radice subentrato a Marchesi dopo una sola stagione, l'Inter visse uno tra i peggiori avvii della propria storia: eliminati gi\u00e0 nella fase a gironi di Coppa Italia, i nerazzurri rimediarono 3 sconfitte e un pareggio nei primi 360' di campionato. In Coppa UEFA \u2014 pur con l'iniziale squalifica pendente sul Meazza \u2014 la formazione rimont\u00f2 il turco Trabzonspor e l'olandese Groningen, imponendosi in entrambi i casi nel \"retour match\" dopo una sconfitta esterna all'andata: riaccasatasi a San Siro, la squadra fu eliminata dall'Austria Vienna negli ottavi di finale.\nMentre una ripresa in campionato port\u00f2 la \"Beneamata\" a lottare per il quarto posto, a fine 1983 il presidente Ivanoe Fraizzoli intavol\u00f2 accordi con Ernesto Pellegrini \u2014 a capo di una holding attiva nel settore della ristorazione \u2014 per la vendita della societ\u00e0: col passaggio di consegne avvenuto nella primavera 1984, il nuovo \"numero uno\" annunci\u00f2 l'immediato ingaggio di Karl-Heinz Rummenigge per la stagione seguente. Forte del miglior reparto arretrato del torneo (con 23 gol incassati in 30 gare) l'Inter fece sua la quarta posizione con 35 punti in classifica, accedendo nuovamente alla UEFA.\nMaglie e sponsor.\nLo sponsor tecnico per la stagione 1983-1984 fu Mec Sport, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 13 maggio 1984\"."}
{"id": "1097852", "revid": "230929", "url": "https://it.wikipedia.org/wiki?curid=1097852", "title": "Some Experiments", "text": "Some Experiments \u00e8 un album compilation di Gigi D'Agostino, uscito il 17 marzo del 2006. L'album racchiude 37 brani, tutti dello stesso Gigi D'Agostino ma aventi come artista vari pseudonimi, suddivisi in 2 CD."}
{"id": "1097853", "revid": "125491836", "url": "https://it.wikipedia.org/wiki?curid=1097853", "title": "Giovanni Filopono", "text": " Guid\u00f2 la scuola filosofica di Alessandria dalla morte di Ammonio (523).\nBiografia.\nNacque verso il 490 in Alessandria d'Egitto da genitori cristiani.\nInizi\u00f2 la sua carriera come grammatico e in seguito giunse alla filosofia, che apprese alla scuola di Alessandria presso Ammonio di Ermia. Fu tra i discepoli di questi, assieme a Olimpiodoro il Giovane, Simplicio, Asclepio. Del suo ex condiscepolo Simplicio divenne pi\u00f9 tardi irriducibile avversario.\nL'influsso di Ammonio risulta basilare nella formazione di Filopono. Ammonio, e suo padre Ermia (i genitori di Ammonio, Ermia di Alessandria e la moglie Edesia, erano entrambi seguaci dello stesso neoplatonismo con implicazioni aristoteliche), si erano formati filosoficamente come seguaci di Proclo, da cui avevano appreso un aristotelismo che era per\u00f2 ancora inteso in seno ad un neoplatonismo dominante, essendo visto come la struttura concettuale maggiormente idonea alla comprensione di Platone. Da questa premessa nasceva una maniera di intendere Aristotele che quindi permetteva di superare la conflittualit\u00e0 tra i due sistemi filosofici aperta da Porfirio.\nNel 517 pubblic\u00f2 commentari aristotelici, basati sugli appunti dei corsi di Ammonio, alle \"Categorie\", agli \"Analytica\", ai \"Meteorologica\", alla \"Fisica\", al \"De generatione\", all\"'Organo\", al \"De anima\", al \"Metaphysica\" di Aristotele.\nNel 529 pubblic\u00f2 il \"De aeternitate mundi contra Proclum\" () contro Proclo, filosofo ateniese neoplatonico, in cui sostiene la creazione del mondo sulla base del \"Timeo\" e della Genesi, contro l'idea che fosse sempre esistito.\nNel 546 pubblica per Sergio, patriarca monofisita di Antiochia, il \"De opificio mundi\" (), un commentario della Genesi seguendo le orme della cosmologia greca.\nPubblic\u00f2 \"l'Arbitrio o dell'unione\" (), giuntoci solo in siriaco, in cui egli interpreter\u00e0 anche la Trinit\u00e0 come tre divinit\u00e0 distinte seguendo il pensiero aristotelico e avvicinandosi alla dottrina monofisita di Sergio di Antiochia.\nPer questo sar\u00e0 anche accusato di eresia.\nMor\u00ec nel 570.\nLa direzione della scuola di Alessandria.\nGrazie alla svolta avviata da Ammonio e proseguita da Filopono, per cui dopo l'invasione musulmana sar\u00e0 l'anello di trasmissione dell'aristotelismo alla cultura araba, dalla quale sar\u00e0 nuovamente reintrodotto in Occidente nel secolo XIII.\nOpere.\nFilopono scrisse almeno quaranta opere su argomenti di grammatica, filosofia, teologia, astronomia, fisica e altro. Oltre a un'opera giovanile di grammatica (\"De vocabulis quae diversum significatum exhibent secundum differentiam accentus\") ci restano:\nCommentari.\nLa sua vasta pubblicazione di opere inizia nel 517, con i suoi approfondimenti alle grandi opere di Aristotele: la \"Metaphysica\", le \"Categorie\", gli \"Analytica\", \"De Generatione\", \"De Anima\", i \"Meteorologica\". Sono commentari per i quali parte dagli appunti delle lezioni di Ammonio, che aveva a disposizione nella loro completezza, essendo uno degli studenti scelti per il proprio acume per raccogliere e pubblicare le lezioni del maestro. Opere giovanili, sono ancora inficiate di una certa mancanza di innovazioni, e si fermano ad un aristotelismo superficiale, modellato sulla semplificazione di Ammonio, che intendeva aggirare l'ostacolo della differenza tra i due sistemi, considerando l'opera del secondo illustre filosofo greco solo come un'organizzazione sistematica e categorica del pensiero del maestro Platone.\nPi\u00f9 definito, anche in confronto con le posizioni teologiche successive dell'autore, il commentario al \"De Anima\", che rappresenta un momento di definizione di quella scissione tra corpo e anima, che l'autore riconduce ad unit\u00e0, all'\"essere anfibio\" di Olimpiodoro, concetto che si pu\u00f2 considerare premessa della svolta monofisita successiva sul tema della doppia natura del Cristo; ed in questa ridefinizione forse l'autore rimane pi\u00f9 legato a Platone che ad Aristotele per la concezione dell'anima, pur riportandone la concezione della perfezione dell'intelletto a quella aristotelica della potenzialit\u00e0.\nDe aeternitate mundi contra Proclum.\nIl dibattito si riconduce alla distinzione tra due essenze, onde contestare alla filosofia aristotelica il concetto di etere, la sostanza eterna che comporrebbe i corpi astrali.\nDa questa ricerca trae spunto una molteplicit\u00e0 di approfondimenti che riportano la filosofia al campo della teologia, in una scuola di Alessandria che acquista sempre maggiore importanza nell'Impero dopo la soppressione di quella di Atene, chiusa in quello stesso 529 dall'intransigenza cristiana di Giustiniano. La scelta cristiana di Filopono per la scuola di Alessandria sar\u00e0 anche l'opzione che assicurer\u00e0 il successo alle tesi qui esposte, a fronte di una societ\u00e0 sempre pi\u00f9 cristianizzata e allo stesso tempo eviter\u00e0 le persecuzioni e il clima di intolleranza che alla fine avrebbe spento la scuola di Atene.\nArbiter e il De Trinitate.\nFilopono lo risolve allora alla maniera monofisita di Severo di Antiochia, che aveva elaborato il monoenergetismo, l'Incarnazione come unica ipostasi, che come tale riunificava le Nature Umana e Divina sotto il segno della seconda.\nAltre opere ricordate da Fozio.\nAltre opere di Filopono sono ricordate dalla \"Biblioteca\" di Fozio. Tra queste la \"Resurrezione\", nella quale rifiuta la teoria della Resurrezione dei corpi; il \"Contro il Quarto Concilio Ecumenico\", nel quale prende apertamente posizioni anticalcedoniane, in conformit\u00e0 all'indirizzo Copto Egiziano. In questo testo arriva ad accusare le tesi Calcedoniane di Nestorianesimo. Per questo Filopono ricevette l'intimazione da parte di Giustiniano di recarsi a Costantinopoli a giustificare le sue tesi eretiche. Il filosofo si giustific\u00f2 di non potersi mettere in viaggio per la tarda et\u00e0 e per motivi di salute; il patriarca costantinopolitano Giovanni III Scolastico lo condann\u00f2 a distanza. In risposta Filopono compone nel 568 un pungente testo di confutazione del trinitarismo di Giovanni Scolastico.\nDi Filopono \u00e8 infine un trattato contro il \"Delle Statue\", di Giamblico, nel quale attacca l'idolatria iconodula.\nPensiero filosofico e teologico.\nFilopono \u00e8 stato il primo commentatore cristiano di Aristotele. Pur criticando idee aristoteliche incompatibili con il pensiero cristiano, come quella dell'eternit\u00e0 del mondo, egli cerca una sintesi tra la tradizione platonico-aristotelica (che gi\u00e0 commentatori precedenti avevano ridotto ad un preteso quadro unitario) e i testi sacri. Anche se questa strada sar\u00e0 importante nel pensiero medievale, l'influenza diretta di Filopono fu gravemente limitata dall'anatema che la Chiesa pose nel 681 sulle sue opere, a causa del suo triteismo (egli aveva cio\u00e8 interpretato le tre persone della Trinit\u00e0 come tre divinit\u00e0 distinte).\nL'aristotelismo.\nFilopono \u00e8 l'iniziatore dell'aristotelismo cristiano; si tratta per\u00f2 di un primo tentativo di questa sintesi, che in un'epoca di platonismo e neoplatonismo imperante era ancora agli esordi. Di fatto se lo si confronta con le sintesi metafisiche del maggiore aristotelismo cristiano, presenta molte carenze. La sua scelta appare ancora, rispetto alle creazioni del pensiero di matrice platonica, legata alla ricerca di uno schema limitato ma tale da inquadrare le numerose concezioni in un sistema razionale unitario. Cade di fronte alla ricerca metafisica, come si vede nei suoi tentativi di spiegare la Trinit\u00e0, carenti anche dal punto di vista dell'aristotelismo pi\u00f9 profondo. Tuttavia la sua opera \u00e8 importantissima per una direzione impressa alla scuola di Alessandria, proseguita nell'epoca araba e riportata da questa all'Occidente, quella del recupero di Aristotele, che ebbe come riferimento i suoi primi commentari. Essi ebbero il ruolo di aprire una via particolarmente seguita nei secoli successivi.\nRuolo di Filopono nella storia della scienza.\nIl trattato sull'astrolabio \u00e8 la pi\u00f9 antica opera che ci \u00e8 pervenuta sull'argomento. Pi\u00f9 che a quest'opera o al commentario alla \"Introduzione all'aritmetica\" di Nicomaco di Gerasa, l'importanza di Filopono per la storia della scienza \u00e8 per\u00f2 dovuta ad alcune teorie esposte nei commentari ad Aristotele. In particolare, commentando la Fisica, Filopono si pone il problema del perch\u00e9 una freccia continui il suo moto dopo essere stata scoccata dall'arco. Criticando la spiegazione aristotelica (che attribuiva il moto all'effetto dell'aria) individua la causa del movimento in una \"vis cinetica\" (forza cinetica) posseduta dalla freccia al momento del lancio. Sosteneva nel suo \"Corollarium de inani\" che l'idea aristotelica che i corpi pi\u00f9 pesanti cadano pi\u00f9 in fretta sia sbagliata e che il tempo del moto di un grave dipendesse dal peso e da una quantit\u00e0 di tempo, che era determinata dalla massa:\nformula_1\nLe idee di Filopono (che non sappiamo se fossero originali o influenzate da qualcuno dei tanti trattati precedenti perduti) divennero popolari in Siria e vennero riprese dai pensatori e filosofi arabi come Ibn al-Qifti e furono all'origine della medievale teoria dell'impeto.\nDescrive l'esperimento che \u00e8 stato a lungo attribuito a Galileo Galilei e al suo precursore Stevino: lasciando cadere insieme corpi di diverso peso, questi raggiungono la terra contemporaneamente. Questo ne fa un precursore, rispetto ai due scienziati moderni, sulla strada della comprensione e dell'affermazione del significato del principio di equivalenza. Pu\u00f2 darsi che Galileo sia stato influenzato da questa affermazione.\nFilopono sostiene idee di qualche interesse anche sulla propagazione della luce; sostenendo che si trattasse di una forza dinamica immateriale, continua e di velocit\u00e0 illimitata."}
{"id": "1097856", "revid": "125995995", "url": "https://it.wikipedia.org/wiki?curid=1097856", "title": "Elon Musk", "text": "Ricopre i ruoli di CEO e CTO della compagnia aerospaziale SpaceX, CEO e \"product architect\" della casa automobilistica Tesla, cofondatore e CEO di Neuralink, presidente di SolarCity, fondatore di The Boring Company e cofondatore di PayPal e OpenAI. Ha inoltre proposto un sistema di trasporto super veloce conosciuto come Hyperloop, tuttora in fase di sviluppo.\nMusk ha affermato che l'obiettivo di SolarCity, Tesla e SpaceX ruota intorno all'ideale di cambiare il mondo e l'umanit\u00e0. Uno dei suoi scopi \u00e8 anche quello di ridurre il riscaldamento globale tramite l'utilizzo di energie rinnovabili e ridurre il rischio dell'estinzione umana o di catastrofi naturali stabilendo una colonia umana su Marte. Tramite Starlink, una costellazione di satelliti prodotta e gestita da SpaceX, vorrebbe invece fornire Internet ad alta velocit\u00e0 e bassa latenza a tutto il pianeta.\nSecondo \"Forbes\", al 17 gennaio 2022, con un patrimonio stimato di 268.1 miliardi di dollari, risulta essere la persona pi\u00f9 ricca del mondo.\nBiografia.\nInfanzia.\nElon Musk \u00e8 nato il 28 giugno 1971 a Pretoria, in Sudafrica, da Maye Haldeman ed Errol Musk. La madre \u00e8 una dietologa e modella canadese, mentre il padre \u00e8 un ingegnere elettromeccanico, pilota e navigatore sudafricano. Ha un fratello, Kimbal, del 1972, e una sorella, Tosca, del 1974. La nonna paterna era britannica, mentre il nonno materno era statunitense, del Minnesota. Dopo il divorzio dei suoi genitori nel 1980 Musk ha vissuto principalmente con il padre in Sudafrica, ma ora afferma di aver fatto un errore ad aver scelto il padre; da adulto ha tagliato i ponti con lui.\nDurante l'infanzia, Musk era un avido lettore. All'et\u00e0 di 10 anni si appassiona alla programmazione, che impara da solo utilizzando un Commodore VIC-20, e a 12 anni ha venduto il codice da lui creato di un videogioco scritto in BASIC, chiamato \"Blastar\", alla rivista chiamata \"PC and Office Technology\" per circa 500 US $. Una versione \"web\" del gioco esiste tuttora online.\nMusk \u00e8 stato preso di mira dai bulli per tutta la sua infanzia, ed \u00e8 finito all'ospedale quando un gruppo di ragazzi l'ha lanciato da una rampa di scale e l'ha picchiato fino a fargli perdere conoscenza.\nMusk ha studiato dapprima in scuole private, frequentando la Waterkloof House Preparatory School inglese e la Bryanston High School; si \u00e8 successivamente diplomato alla Pretoria Boys High School. Sebbene il padre avesse insistito affinch\u00e9 andasse in college a Pretoria, Elon era determinato a trasferirsi negli Stati Uniti. Come afferma: \"Ricordo che pensavo e vedevo che l'America \u00e8 dove sono possibili grandi cose, pi\u00f9 di ogni altra nazione nel mondo.\" Sapendo che era facile arrivare negli Stati Uniti dal Canada, vi si trasfer\u00ec nel giugno del 1989, non ancora diciottenne, dopo aver ottenuto la cittadinanza tramite la madre.\nUniversit\u00e0.\nAll'et\u00e0 di 19 anni, Musk viene accettato alla Queen's University a Kingston, Ontario. Nel 1992, dopo 2 anni alla Queen's University, si trasferisce all'Universit\u00e0 della Pennsylvania, dove consegue dapprima un Bachelor of Science in economia, presso la Wharton School of the University of Pennsylvania, e poi un Bachelor of Arts in fisica al College of Arts and Sciences.\nNel 1995, all'et\u00e0 di 24 anni, Musk si trasferisce in California per iniziare un dottorato in fisica applicata e scienza dei materiali alla Stanford University, ma si ritir\u00f2 dopo 2 giorni per inseguire le sue aspirazioni imprenditoriali nelle aree di internet, energia rinnovabile ed esplorazione dello spazio. Nel 2002, \u00e8 diventato cittadino degli USA.\nCarriera.\nZip2.\nNel 1995, Musk e suo fratello Kimbal fondarono Zip2, un'azienda di software web, con il denaro raccolto da un piccolo gruppo di angel investor. L'azienda sviluppava e vendeva guide cittadine online per l'industria editoriale di giornali. Musk ottenne dei contratti con \"The New York Times\" e il \"Chicago Tribune\" e convinse il consiglio di amministrazione a non pianificare un'unione con CitySearch. Mentre era in Zip2, Musk voleva diventare CEO, ma nessun membro del consiglio lo permetteva. Compaq acquis\u00ec Zip2 per in denaro e 34 milioni in stock option nel febbraio del 1999. Dalla vendita Musk ricevette per la sua parte del 7%.\nX.com e PayPal.\nNel marzo 1999 Musk investe il ricavato della vendita di Zip2 a Compaq per cofondare X.com, una compagnia di servizi finanziari online e di pagamenti via e-mail. Un anno dopo, la compagnia si fonde con Confinity, dando origine a PayPal. Quando questa viene acquistata da eBay nel 2002 per 1,5 miliardi di dollari, Elon Musk diventa uno degli imprenditori pi\u00f9 conosciuti al mondo.\nSpaceX.\nNel giugno 2002 Musk fonda la sua terza compagnia: Space Exploration Technologies Corporation, nota come SpaceX, di cui \u00e8 CEO e CTO. \nFin dal primo giorno, l'obiettivo di SpaceX \u00e8 quello di sviluppare un'architettura per il trasporto interplanetario di massa completamente riutilizzabile. Lo sviluppo di tale architettura, chiamata inizialmente BFR, \u00e8 iniziato internamente nel 2014, venendo presentato pubblicamente all'International Astronautical Congress del 2016. Attualmente l'architettura \u00e8 in sviluppo, con diversi prototipi di base gi\u00e0 all'attivo, sotto il nome di Starship, presso Boca Chica TX, sito dove SpaceX sta costruendo le infrastrutture necessarie per produrre, testare e lanciare il veicolo.\nSpaceX non \u00e8 solo impegnata nello sviluppo interno dell'architettura Starship, ma si occupa anche del rifornimento della Stazione Spaziale Internazionale per conto della NASA (programma CRS) tramite il lanciatore Falcon 9 e la capsula Dragon, nonch\u00e9 del lancio di satelliti per conto di privati, tramite Falcon 9 e Falcon Heavy.\nTesla.\nNel 2004 entra a far parte di Tesla, una casa produttrice di veicoli elettrici e di pannelli solari, diventandone il suo CEO e product architect. \nLa missione di Tesla \u00e8 accelerare la transizione del mondo verso energie sostenibili tramite la produzione ed il consumo delle stesse attraverso energie rinnovabili e veicoli elettrici, rispettivamente. \nIl suo interesse verso i veicoli elettrici \u00e8 radicato da ben prima della fondazione di Tesla. Tutto ebbe inizio quando Musk assunse come amministratore delegato Martin Eberhard, fornendo praticamente tutto il capitale per le prime due raccolte fondi della societ\u00e0 e divenendone, fin dall'inizio, azionista di maggioranza. A causa della crisi finanziaria del 2008, con conseguenti licenziamenti nell'azienda Tesla, Musk fu costretto ad assumere anche la carica di amministratore delegato.\nLa prima automobile elettrica a essere stata costruita da Tesla, all'epoca Tesla Motors, \u00e8 stata la Tesla Roadster, un modello sportivo. La Tesla Roadster \u00e8 stata commercializzata in 31 paesi, per un totale di 2 500 esemplari venduti. Tesla ha poi iniziato le consegne della berlina a quattro porte Model S il 22 giugno 2012 dopo aver svelato, il 9 febbraio 2012, il terzo prodotto dell'azienda: la Tesla Model X. La Model X si presenta come un SUV e la sua commercializzazione \u00e8 iniziata a settembre del 2015, dopo numerosi rinvii dovuti a problemi tecnici.\nIl 31 marzo 2016 \u00e8 stata presentata la berlina Tesla Model 3. Si tratta del primo modello della casa che aspira a un pubblico pi\u00f9 vasto, visto il prezzo base annunciato di (tasse escluse). L'avvio della produzione a luglio 2017 \u00e8 stato sancito da Musk con la frase, rivolta ai dipendenti di Tesla, \"Welcome to production hell\" (Benvenuti all'inferno della produzione), riferendosi allo stress sulla compagnia che la produzione della Model 3 avrebbe portato, essendo la prima Tesla prodotta su larga scala. Inizialmente la produzione ha visto numerosi ritardi, che hanno portato a una crescente attenzione dei media sul numero di Model 3 prodotte. A luglio 2018 Tesla ha raggiunto l'obiettivo auto-imposto di Tesla Model 3 prodotte alla settimana, un primo segnale positivo circa la risoluzione dei problemi produttivi. Nel 2020 entra in produzione la Tesla Model Y, un SUV di design derivato dalla Model 3.\nSolarCity.\nNel 2006 ispir\u00f2 la creazione di SolarCity, una compagnia specializzata in prodotti e servizi legati al fotovoltaico che divent\u00f2 successivamente sussidiaria di Tesla. Oltre ad essere l'investitore principale, Elon Musk opera come presidente del consiglio di amministrazione di SolarCity.\nL'amministratore delegato nonch\u00e9 cofondatore di questa impresa \u00e8 il cugino di Musk, Lyndon Rive. Cos\u00ec come per Tesla, il motivo di fondo che ha spinto Musk a finanziare questa compagnia \u00e8 la lotta al riscaldamento globale. SolarCity \u00e8 cresciuta molto negli ultimi anni grazie a diversi finanziamenti da aziende private e il continuo sviluppo del solare. La compagnia \u00e8 stata successivamente assorbita da Tesla verso la fine del 2016.\nHyperloop.\nHyperloop \u00e8 un sistema futuristico di trasporto ad alta velocit\u00e0 ideato da Elon Musk. Secondo Musk esso rappresenterebbe una \"quinta modalit\u00e0\" di trasporto, alternativa a navi, aerei, automobili e treni, aggiungendo che \"potrebbe rivoluzionare i viaggi\".\nMusk e un piccolo gruppo di ingegneri di Tesla Motors e SpaceX hanno pubblicato un progetto preliminare ad agosto 2013. Il progetto \"Alpha\" richiede una capsula che dovrebbe essere posizionata su un cuscino d'aria forzata attraverso molteplici aperture sul fondo della capsula. Il progetto propone \"una combinazione di mezzi attivi e passivi per ridurre gli effetti negativi delle resistenza dell'aria\". Secondo tale progetto un Hyperloop potrebbe consentire di collegare Los Angeles e San Francisco in 35 minuti. La proposta \"Alpha\" verrebbe a costare 6 miliardi di dollari, mentre una versione che permette il trasporto di passeggeri e auto costerebbe 7,5 miliardi di dollari.\nIl primo test pubblico \u00e8 stato effettuato nel maggio 2016 nel deserto del Nevada. Un piccolo vettore della lunghezza di 3 metri \u00e8 stato lanciato sui binari per circa 2 secondi, raggiungendo la velocit\u00e0 di 187\u00a0km/h ed andandosi a fermare contro un cumulo di sabbia.\nCome idea, \u00e8 stata pi\u00f9 volte criticata da alcuni esperti di urbanizzazione e di trasporti, in quanto, secondo molti, sarebbe pi\u00f9 economico, efficiente ed ecologico usare gli stessi spazi e fondi per costruire un sistema ferroviario tradizionale.\nAttualmente il progetto \u00e8 portato avanti da diverse aziende, tra cui Virgin Hyperloop, non collegate direttamente a Elon Musk. Il coinvolgimento attuale di quest'ultimo nel progetto \u00e8 rimasto nell'organizzazione di competizioni studentesche in scala ridotta note come Hyperloop Pod Competition svoltesi annualmente dal 2015 al 2019 nei pressi della sede di SpaceX e del centro design di Tesla ad Hawthorne, California. \nOpenAI.\nNel dicembre del 2015, Elon Musk ha annunciato la fondazione di OpenAI, una compagnia di ricerca dell'intelligenza artificiale (\"AI: artificial intelligence\") no profit. OpenAI mira allo sviluppo di un'intelligenza artificiale forte in modo che sia sicura e benefica per l'umanit\u00e0.\nRendendo accessibile le AI a tutti, OpenAI intende \"contrastare le grandi aziende che possono guadagnare troppo potere attraverso il possesso di sistemi super-intelligenti dedicati agli utili, cos\u00ec come i governi che possono utilizzare le AI per ottenere il potere, ma anche per opprimere i loro cittadini\". Nel febbraio 2018, Musk ha lasciato la presidenza della societ\u00e0 per evitare conflitti d'interesse con il suo ruolo presso Tesla, pur rimanendo un donatore.\nNeuralink.\nNel luglio 2016 Musk ha cofondato Neuralink, una startup di neurotecnologie incentrata sullo sviluppo di interfacce neurali, per collegare il cervello umano con l'intelligenza artificiale. La compagnia, che \u00e8 ancora nelle prime fasi di sviluppo, \u00e8 incentrata sulla creazione di interfacce neurali che possano essere impiantate nel cervello umano. Questi dispositivi potrebbero migliorare la memoria o consentire l'interfacciamento pi\u00f9 diretto con i dispositivi informatici.\nThe Boring Company.\nNel 2016 Musk ha fondato The Boring Company, un'azienda di infrastrutture e di costruzione di tunnel, con lo scopo di creare una rete di tunnel sotterranei per ridurre il traffico. L'azienda ha costruito un tunnel di prova ad Hawthorne ed uno in operazione presso il Convention Center di Las Vegas con piani di espansione lungo il Las Vegas Strip. Nuovi progetti sono attesi a Fort Lauderdale e Miami. \nRiconoscimenti.\nL'istituto americano aero/astronautico (American Institute of Aeronautics and Astronautics) lo ha insignito del premio \"George M. Low\" Space Transportation Award per il \"contributo pi\u00f9 rilevante nello sviluppo di sistemi di trasporto spaziale commerciale, usando innovativi approcci a basso prezzo\". \u00c8 stato riconosciuto \"Living Legend in Aviation\" (Leggenda vivente dell'aviazione) dalla \"Kitty Hawk Foundation\" nel 2010 per aver creato il successore dello Space Shuttle (Falcon 9 e capsula Dragon). Tra le altre personalit\u00e0 insignite di questa onorificenza si annoverano Buzz Aldrin e Richard Branson.\nHa vinto il prestigioso \"Werner Von Braun Award\" (in italiano: Premio Werner Von Braun) della National Space Society (Societ\u00e0 spaziale nazionale) nel 2008-2009. Nel giugno 2011 Musk ha vinto i dollari dell\"Heinlein Prize for Advances in Space Commercialization\" (Premio Heinlein per avanzamenti nella commercializzazione spaziale). Nel febbraio 2011 la rivista di economia e finanza \"Forbes\" ha nominato Musk come uno degli \"Amministratori delegati pi\u00f9 potenti d'America con meno di 40 anni\".\nLa rivista \"Esquire\" lo ha nominato come una delle 75 persone pi\u00f9 influenti del XXI secolo. Nel 2010 Musk \u00e8 stato eletto nel consiglio di amministrazione dell'Universit\u00e0 di Pasadena: California Institute of Technology. In un sondaggio della Space Foundation del 2010 Musk \u00e8 stato classificato come il decimo (a pari merito con Wernher von Braun, lo scienziato iniziatore dell'astronautica moderna) eroe spaziale pi\u00f9 popolare. \nNel 2021 viene nominato Persona dell'anno dalla rivista Time.\nControversie.\nCOVID-19.\nMusk ha ricevuto critiche sulle sue opinioni e azioni relative alla pandemia di COVID-19. Il 31 gennaio 2020 paragona alcuni aspetti del COVID-19 al comune raffreddore e afferma che \"il panico da coronavirus \u00e8 stupido\", e \"il pericolo del panico supera di gran lunga il pericolo del coronavirus, se allochiamo troppe risorse mediche per il corona, ci\u00f2 avverr\u00e0 a spese del trattamento di altre malattie\". Musk \u00e8 stato inoltre criticato per aver rilasciato affermazioni controverse sulla malattia, inclusa l'affermazione che \"I bambini sono essenzialmente immuni\", accompagnando un grafico in cui si mostra che nessun bambino era morto in Italia entro il 15 marzo 2020, sostenendo quindi che \"Sulla base delle tendenze attuali, probabilmente negli Stati Uniti si andr\u00e0 vicino a zero nuovi casi entro la fine di aprile\". Il 30 aprile 2020 negli Stati Uniti si registreranno 31.000 nuovi casi, per un totale di circa 1,1 milioni. Inoltre ha promosso articoli che suggerivano che le compagnie sanitarie gonfiassero i numeri dei casi COVID-19 per motivi finanziari, ha promosso un documento sui benefici della clorochina che \u00e8 stato successivamente ampiamente screditato e rimosso da Google e ha ritwittato un video che chiedeva la fine immediata alle misure di distanziamento sociale.\nQuando lo sceriffo della contea di Alameda ordin\u00f2 la chiusura di tutte le attivit\u00e0 non essenziali, Musk e la Tesla inizialmente rifiutarono di eseguire l'ordine, sostenendo che la produzione di veicoli e le infrastrutture energetiche sono settori critici, citando il Dipartimento della Sicurezza Nazionale degli Stati Uniti.\nIn seguito Musk invia numerosi tweet in opposizione ai blocchi obbligatori, come \"AMERICA LIBERA ORA!\", sostenendo che gli ospedali della California sarebbero \"mezzi vuoti\".\nL'11 maggio 2020 Musk riapre la linea di produzione Fremont di Tesla in violazione dell'ordinanza della contea di Alameda. Lo stesso giorno dichiarer\u00e0: \"Tesla sta riprendendo la produzione oggi contro le regole della contea di Alameda. Sar\u00f2 in linea con tutti gli altri. Se qualcuno verr\u00e0 arrestato, chiedo che sia solo io.\" Musk minaccia di spostare il quartier generale della Tesla in Texas o Nevada. La Tesla intenta una causa contro la contea di Alameda sfidando il suo blocco alla fabbrica di Fremont: la causa viene successivamente ritirata. Il dipartimento della sanit\u00e0 pubblica della contea di Alameda ha spiegato che stava aspettando un piano che Tesla aveva promesso di fornire l'11 maggio per illustrare come proteggere la salute dei lavoratori durante la pandemia di COVID-19. Il 2 giugno 2020 un lavoratore di Tesla risulta positivo per COVID-19 dopo la riapertura della fabbrica di Tesla a Buffalo, New York, il primo caso da quando Tesla ha riaperto le sue fabbriche statunitensi.\nTra maggio e dicembre del 2020, in una fabbrica Tesla in California, sono stati registrati 450 casi di positivit\u00e0 al Covid-19.\nVita privata.\nMusk vive a Bel Air, in California; si \u00e8 sposato due volte ed ha sei figli. La sua prima moglie \u00e8 stata Justine Wilson, una scrittrice canadese, conosciuta quando erano entrambi studenti alla Queen's University. Musk e la Wilson si sposano nel 2000 e hanno cinque figli, pi\u00f9 uno morto prematuramente. La coppia si separa nel settembre del 2008. Nel 2010, dopo averla frequentata per due anni, Musk si sposa con l'attrice inglese Talulah Riley. Nel gennaio 2012 i due si lasciano e nel luglio 2013 si risposano, per poi separarsi nuovamente nel dicembre 2014 e divorziare alla fine del 2016. Nel frattempo Musk frequenta l'attrice americana Amber Heard, ma i due si lasciano un anno pi\u00f9 tardi. Nel 2018 si fidanza con la cantante e musicista canadese Grimes (pseudonimo di Claire Boucher) e il 4 maggio 2020 nasce il loro primo figlio, chiamato inizialmente X \u00c6 A-12, poi cambiato in X \u00c6 A-XII a causa delle leggi vigenti in California. La coppia si separa nel 2021.\nHa partecipato nel 2004 al Burning Man festival e ha dichiarato che la prima idea per SolarCity gli \u00e8 venuta proprio al festival.\nLa sorella di Elon, Tosca Musk, \u00e8 la fondatrice della Musk Entertainment e la produttrice di vari film, fra cui \"Thank You for Smoking\". Lo stesso Musk \u00e8 stato il produttore esecutivo del suo primo film, \"Puzzled\". Suo fratello Kimbal \u00e8 l'amministratore delegato dell'azienda di pubblicit\u00e0 OneRiot ed \u00e8 proprietario del ristorante The Kitchen a Boulder e a Denver, Colorado. Suo cugino Lyndon Rive \u00e8 l'amministratore delegato e cofondatore di Solar City.\nDurante la sua conduzione del Saturday Night Live a maggio 2021, Musk ha rivelato di avere la sindrome di Asperger.\nNella cultura di massa.\nIn \"Iron Man 2\" (2010), Musk incontra Tony Stark (Robert Downey Jr.) in un ristorante e parla di una sua \"idea per un jet elettrico\". Nel gennaio 2015, Musk fece un'apparizione come se stesso ne \"I Simpson\" nell'episodio numero 564 intitolato \"Il Musk che cadde sulla terra\"; l'episodio prendeva in giro molte delle idee di Musk. Nel novembre 2015, Musk interpret\u00f2 se stesso in un episodio di \"The Big Bang Theory\", offrendosi volontario alla mensa dei poveri con Wolowitz. Musk fece un'apparizione anche nel documentario ambientale del 2015 intitolato \"Racing Extinction\", nel quale una Tesla Model S personalizzata fu ideata per proiettare immagini di specie in via d'estinzione su edifici pubblici, come l'Empire State Building e il Vaticano. Nel 2016, Musk interpret\u00f2 se stesso nella commedia romantica \"Proprio lui?\" dove incontr\u00f2 uno dei protagonisti, Ned Flemming, interpretato da Bryan Cranston, in un bar durante una festa. Sempre nel 2016, Musk fu citato dal Dr. Martin Stein sulla serie televisiva \"Legends of Tomorrow\" di The CW. Durante un viaggio temporale nel passato, Stein incontra se stesso pi\u00f9 giovane e, per celare la sua identit\u00e0, si presenta come Elon Musk.\nNell'ottobre 2017, Musk fu prematuramente commemorato come un pioniere nella serie \" di CBS All Access. Nell'anno 2256, il capitano Gabriel Lorca tenta di motivare uno scienziato della sua nave chiedendogli: \"Come vuoi essere ricordato nella storia? Accanto ai fratelli Wright, Elon Musk, Zefram Cochrane? O come esperto di funghi fallito?\"\" Nel novembre 2017, Musk interpret\u00f2 se stesso nel sesto episodio della prima stagione di Young Sheldon.\nIl 22 febbraio 2019 ha co-condotto lo show \u2018Meme Review\u2019, di PewDiePie. Il 30 ottobre 2019 ha donato un milione di dollari per donare alberi al sito teamtrees.com con il messaggio \"For Treebeard\", diventando la persona ad aver donato di pi\u00f9 sul sito prima di essere superato da Tobi Lutke. Ha dato la voce al personaggio di Elon Tusk (basato su se stesso) nel terzo episodio della 4\u00aa stagione di Rick and Morty."}
{"id": "1097858", "revid": "1522738", "url": "https://it.wikipedia.org/wiki?curid=1097858", "title": "Granata Sacra di Antiochia", "text": "La Granata Sacra di Antiochia (in inglese \"Holy Hand Grenade of Antioch\") \u00e8 un'arma immaginaria presente nel film \"Monty Python e il Sacro Graal\".\nStoria.\nSebbene la Granata Sacra appaia solamente per pochi minuti durante il corso del film, essa viene spesso citata in numerosi videogiochi, lungometraggi e in alcune serie televisive.\nNella serie di videogiochi \"Worms\" appare la Granata Sacra. Al contrario delle altre granate, essa ha il timer bloccato a 3 secondi ed esplode non appena avr\u00e0 cessato di rimbalzare. Un coro canter\u00e0 Alleluia un istante prima dell'esplosione, in riferimento a Messiah di Georg Friedrich H\u00e4ndel.\nQuesto tipo di granate sono inoltre disponibili in \" nei livelli ambientati nel medioevo. Nel film \"Ready Player One\" il protagonista utilizza una Granata Sacra."}
{"id": "1097863", "revid": "22475", "url": "https://it.wikipedia.org/wiki?curid=1097863", "title": "Granata sacra di Antiochia", "text": ""}
{"id": "1097869", "revid": "22475", "url": "https://it.wikipedia.org/wiki?curid=1097869", "title": "Granata sacra", "text": ""}
{"id": "1097873", "revid": "119319672", "url": "https://it.wikipedia.org/wiki?curid=1097873", "title": "Henri Vieuxtemps", "text": "Biografia.\nSua madre era una tessitrice, suo padre era un violinista dilettante e un liutaio. Cominci\u00f2 lo studio del violino sotto la guida del padre e di un insegnante del luogo, e fece il suo debutto in pubblico all'et\u00e0 di 6 anni, suonando un concerto di Rode. Presto avrebbe dato molti concerti in varie citt\u00e0 vicine, come Liegi e Bruxelles dove incontr\u00f2 il violinista Charles Auguste de B\u00e9riot, che sarebbe diventato il suo maestro. Nel 1829, Beriot lo port\u00f2 con s\u00e9 a Parigi dove ebbe un grande successo in seguito a una sua performance, durante la quale aveva risuonato il concerto di Rode, ma sarebbe dovuto ritornare gi\u00e0 l'anno dopo a causa della Rivoluzione di Luglio e del matrimonio di Beriot con Maria Malibran. Tornato a Bruxelles, Vieuxtemps perfezion\u00f2 la sua tecnica da solo. Un tour in Germania nel 1833 lo port\u00f2 all'amicizia con Louis Spohr e con Schumann che compar\u00f2 il ragazzo a Paganini. In seguito suon\u00f2 in moltissime citt\u00e0 europee, impressionando non solo il pubblico, ma anche grandi musicisti e violinisti come Berlioz e lo stesso Paganini che incontr\u00f2 nel suo debutto a Londra nel 1834.\nMa Vieuxtemps aveva anche aspirazione a diventare un compositore, e avendo gi\u00e0 preso lezioni da Simon Sechter a Vienna, trascorse l'inverno del 1835\u20131836 studiando composizione con Antoine Reicha a Parigi. Il suo primo concerto per violino, pi\u00f9 tardi pubblicato come Concerto No. 2, \u00e8 infatti datato in quel periodo.\nIl Concerto No. 1 di Vieuxtemps, fu apprezzato quando lui stesso lo suon\u00f2 a San Pietroburgo nel 1840, e un anno pi\u00f9 tardi a Parigi; Berlioz lo defin\u00ec \"una magnifica sinfonia per violino e orchestra\". Stabilitosi a Parigi, Vieuxtemps continu\u00f2 a comporre con grande successo e grandi esecuzioni in tutta Europa. Con il pianista Sigismond Thalberg, diede concerti anche negli Stati Uniti. Fu particolarmente ammirato in Russia dove si stabil\u00ec dal 1846 al 1851 lavorando come musicista di corte per Nicola I e suonando da solista al Teatro Imperiale. Fond\u00f2 la scuola violinistica del Conservatorio di San Pietroburgo e diede il suo contributo per la nascita di una \"Scuola russa\" per violinisti. Nel 1871, ritorn\u00f2 nella sua patria natia dove insegn\u00f2 al Conservatorio di Bruxelles, avendo anche Eug\u00e8ne Ysa\u00ffe come allievo.\nDue anni pi\u00f9 tardi una paralisi gli rese il braccio sinistro inutilizzabile e ritorn\u00f2 a Parigi; la sua classe fu affidata a Henryk Wieniawski. Nel 1879 ebbe ancora il braccio sinistro inutilizzabile, e ci\u00f2 pose fine alla sua carriera violinistica. Trascorse i suoi ultimi anni in un sanatorio a Mustapha Superiore, in Algeria, con sua figlia e sua moglie, continuando a comporre, ma rammaricandosi di non poter pi\u00f9 suonare o non poter ascoltare le sue composizioni suonate da qualcuno in Europa.\nMassone, fu membro della Loggia \"Les Amis philanthropes\" del Grande Oriente del Belgio, a Bruxelles.\nLa maggior parte dell'opera compositiva di Vieuxtemps \u00e8 scritta per il suo strumento, compresi sette concerti per violino e orchestra. Durante gli ultimi anni della sua vita, non potendo suonare il violino, le sue composizioni furono anche rivolte ad altri strumenti, come due concerti per violoncello e una sonata per viola, fra le altre. Scrisse anche tre quartetti per archi. Tuttavia \u00e8 grazie ai sette concerti per violino che il nome di Vieuxtemps occupa una posizione rilevante per quanto riguarda la scuola violinistica franco-belga.\nPorta il suo nome un violino Guarneri del Ges\u00f9, il Guarneri Vieuxtemps, sul quale il musicista esegu\u00ec proprie composizioni.\nGli \u00e8 stato dedicato l'asteroide 40007 Vieuxtemps."}
{"id": "1097874", "revid": "465169", "url": "https://it.wikipedia.org/wiki?curid=1097874", "title": "Gens Antonia", "text": "La \"gens\" Antonia era una famiglia della Repubblica romana. La \"gens\" era sia patrizia che plebea; .\nOrigini.\nMarco Antonio, il triumviro e l'esponente pi\u00f9 rinomato di questa \"gens\", affermava di discendere da Anton, un figlio di Ercole: per questa ragione, faceva attaccare dei leoni al suo carro, in onore dell'avo.\nNel II secolo a.C., la famiglia stabil\u00ec radici nella zona di Forl\u00ec (\"Forum Livii\"), dove diede origine ad una stirpe gentilizia che fu a lungo presente nella storia successiva.\nSi racconta che nel 32 a.C., dopo che Marco Antonio venne dichiarato da Ottaviano, nemico pubblico:"}
{"id": "1097879", "revid": "339392", "url": "https://it.wikipedia.org/wiki?curid=1097879", "title": "Street rock'n'roll", "text": ""}
{"id": "1097880", "revid": "115661162", "url": "https://it.wikipedia.org/wiki?curid=1097880", "title": "Exec (Unix)", "text": "Exec \u00e8 una funzione di sistema presente nella libreria standard del C del progetto GNU, la GNU C Library.\nInformazioni di carattere generale.\nExec sostituisce i segmenti codice e dati del processo correntemente in esecuzione nello stato di utente con quelli di un altro programma contenuto in un file eseguibile specificato.\nAgendo solo su processi in stato di utente la exec non interviene sul segmento di sistema e sui file utilizzati dal processo che la invoca.\nDurante la chiamata ad exec e al successivo caricamento nella Ram del nuovo codice compilato il processo mantiene lo stesso pid.\nLa funzione exec deve passare dei parametri al nuovo programma che viene eseguito. Essi vengono letti dal programma tramite il meccanismo di passaggio usuale argc, argv.\nImplementazione.\nQuesto servizio \u00e8 implementato in C sotto Unix (ma anche in generale in POSIX ), tramite una famiglia di chiamate di sistema (comprese in unistd.h su unix e process.h nei sistemi dos/win32.).\nPrincipalmente troviamo:\nIl primo argomento, pathname che vediamo in ciascuno degli exec*, specifica il percorso e il nome del file da eseguire come processo figlio. Gli argomenti arg0...,argN sono una lista di puntatori agli argomenti da passare al processo figlio; argv \u00e8 un array di puntatori agli argomenti. L'argomento envp \u00e8 invece un array di puntatori alla configurazione dell'ambiente attuale. Le chiamate execle, execlpe, execve ed execvpe (ovvero quelle con il suffisso 'e'), alterano l'ambiente del loro processo figlio, passando una lista con le configurazioni d'ambiente per l'appunto tramite l'argomento envp (array di puntatori a caratteri).\nFunzioni e nomi.\nL'unica vera chiamata di sistema \u00e8 la execve, le altre si differenziano da questa per come vengono passati i parametri.\nIn linea di massima si pu\u00f2 dire che la p finale che troviamo nelle due varianti execlp ed execvp, hanno come significato che il primo parametro passato come argomento non dev'essere necessariamente il path ma pu\u00f2 essere il nome di ci\u00f2 che intendiamo eseguire.\nUn esempio potrebbe essere il seguente:\n execl(\"/bin/ls\",\"ls\", \"-l\", (char *)0);\ne il suo complementare che contiene la p ma non il path:\n execlp(\"ls\",\"ls\", \"-l\", (char *)0);\nLe altre lettere che possiamo trovare oltre al suffisso \"p\" (e, l o v) presentano dei significati ben precisi.\nRiassumendo si hanno le seguenti funzioni di base:\nGestione degli errori.\nNormalmente le funzioni exec* non tornano al processo chiamante, se una funzione exec torna al processo chiamate vuol dire che la chiamata non \u00e8 andata a buon fine. Viene allora tornato il valore di errore -1, ed errno ci presenta uno dei seguenti valori:\nSpecifiche di Execve e delle sue varianti:\nexecve.\nSintassi.\n\"int execve (const char *pathname, char *const argv[], char *const envp[])\"\nComportamento.\nexecve esegue le seguenti azioni\nIl processo viene poi messo in user mode: la chiamata - come tutte quelle della famiglia exec - non ritorna che in caso di errore.\nEsempio d'uso.\n /*file sorgente execve.c*/\n #include &lt;stdio.h&gt;\n #include &lt;unistd.h&gt;\n extern char **environ;\n int main() {\n char *argv[]={\"nomeFile\", NULL};\n if(execve(\"nomeFile\", argv, enviroment))==-1)\n perror(\"execve fallita\");\nexecl.\nesempio.\nPassiamo a visualizzare un esempio di utilizzo di execl:\n int main(){\n printf(\"Esecuzione di ls\\n\");\n execl(\"/bin/ls\",\"ls\",\"-l\",(char*)0);\n printf(\"Si \u00e8 verificato un errore nell'esecuzione del codice\\n\");\n exit(1);\n\"Osservazioni\": Ci si potrebbe chiedere come mai dopo execl, ci sia una printf che segnala un errore, ed un'uscita che richiama un po' l'attenzione, ma bisogna pensare che execl elimina il programma originale sovrascrivendolo con quello passato come parametro. Quindi le istruzioni che seguono la chiamata ad execl, verranno eseguite solo se non sono state sovrascritte dal nuovo programma, cio\u00e8 solo se si \u00e8 verificato un errore durante l'esecuzione, e il controllo \u00e8 stato ripassato al chiamante (execl).\nexecv.\nesempio.\nOra vediamo un esempio di utilizzo di execv:\n int main(){\n char *a[]={\"ls\",\"-l\",(char *)0};\n printf(\"Esecuzione di ls\\n\");\n execv(\"/home/ls\",a);\n printf(\"Si \u00e8 verificato un errore nell'esecuzione del codice\\n\");\n exit(1);\n\"Osservazioni\": Come prima le istruzioni che seguono la chiamata ad execv, verranno eseguite solo se non sono state sovrascritte dal nuovo programma, cio\u00e8 solo se si \u00e8 verificato un errore durante l'esecuzione, e il controllo \u00e8 stato ripassato al chiamante (execv).\nexeclp.\nPrototipo: codice_9\nEsempio di utilizzo:\n for(i=1;i&lt;=2;i++){\n fork();\n execlp(\"echo\",\"myEcho\",\"i\",(char*)0);\n printf(\"%d\\n\",i); //codice che non verr\u00e0 mai eseguito, a meno di errori nella execlp\nLa compilazione fornir\u00e0 in output:\n i\n i\nexecvp.\nPrototipo: codice_7\nEsempio di utilizzo:\n int main(){\n char *a[]={\"ls\",\"-l\",(char *)0};\n printf(\"Esecuzione di ls\\n\");\n execvp(\"ls\",a);\n printf(\"Si \u00e8 verificato un errore nell'esecuzione del codice\\n\");\n exit(1);"}
{"id": "1097881", "revid": "95049", "url": "https://it.wikipedia.org/wiki?curid=1097881", "title": "Giuliano-Dalmata", "text": "Giuliano-Dalmata \u00e8 il trentunesimo quartiere di Roma, indicato con Q. XXXI.\nGeografia fisica.\nTerritorio.\nSi trova nell'area sud della citt\u00e0.\nIl quartiere confina:\nStoria.\nNacque come \"Villaggio Operaio E42\", adibito ad alloggiare gli operai impegnati nell'allestimento dell\"'Esposizione Universale di Roma\" (che origin\u00f2 il quartiere EUR, rinominato nel 1965 in quartiere Europa).\nCon lo scoppio della guerra gli operai abbandonarono le loro case che, dopo una breve occupazione anglo-americana, rimasero abbandonate. Nel 1947, dodici famiglie di profughi giuliani si insediarono nel villaggio, ribattezzandolo Villaggio Giuliano.\nL'inaugurazione ufficiale e la consegna delle prime unit\u00e0 abitative agli esuli (le camerate dell'ex villaggio operaio ristrutturate e riadattate a piccoli appartamenti), avviene il 7 novembre 1948 alla presenza dell'allora sottosegretario alla presidenza del consiglio dei ministri Giulio Andreotti e di Francesca Romani, consorte dell'allora presidente del consiglio dei ministri in carica Alcide De Gasperi. In quell'occasione ci fu il primo matrimonio della comunit\u00e0. Il fiumano Armando Chioggia, classe 1921, spos\u00f2 nella piccola cappella del Villaggio la romana Fernanda Tombesi, quasi a volere suffragare ufficialmente l'unione della gente giuliana e dalmata con l'accogliente citt\u00e0 di Roma.\nNel 1955, in seguito all'arrivo di circa duemila profughi giuliani e dalmati, assunse il nome attuale.\nIl 4 novembre 1961 fu inaugurato sulla via Laurentina, per volere dell'Opera Profughi, un monumento costituito da un masso carsico con incastonata la scritta \"AI CADUTI GIULIANI E DALMATI\" e gli stemmi delle citt\u00e0 giuliano-dalmate di Pola, Fiume e Zara.\nIl 10 febbraio 2008, in occasione della celebrazione del quarto Giorno del ricordo, \u00e8 stato inaugurato, su largo Vittime delle Foibe Istriane, un monumento commemorativo per le vittime dei massacri delle foibe.\nCultura.\nCinema.\nNel 1962 Alberto Sordi gir\u00f2 un film in bianco e nero dal titolo \"Il commissario\". Molte scene del film sono ambientate all'Eur. Una scena \u00e8 stata girata al Villaggio Giuliano-Dalmata di Roma.\nParte del film \"Borotalco\" (1982), diretto da Carlo Verdone, \u00e8 ambientata nel quartiere, nella zona Prato Smeraldo-Fonte Meravigliosa. Si riconoscono i moderni (per l'epoca) edifici di via Elio Lampridio Cerva (casa di Nadia), via Veranzio (casa di Rossella) e piazza Zamagna. Famosa la scena in cui Verdone chiede alla moglie dove sia via Lampridio Cerva (\"... e 'ndo st\u00e0?\"), stupendosi del nome inconsueto.\nIl quartiere ha fatto da sfondo ad alcune scene di altri film, tra cui \"7 chili in 7 giorni\" (1986) di Luca Verdone con Renato Pozzetto e Carlo Verdone e \"Da grande\" (1987) di Franco Amurri con Renato Pozzetto.\nVi \u00e8 situato il cinema \"UCI Luxe Maximo\", della catena United Cinemas International dentro il centro commerciale Maximo, situato in Via Laurentina.\nGeografia antropica.\nUrbanistica.\nNel territorio del quartiere Giuliano-Dalmata si estende l'intera zona urbanistica 12B Villaggio Giuliano e gran parte della 12E Cecchignola.\nSuddivisioni storiche.\nDel territorio di Giuliano-Dalmata fa parte l'unica frazione all'interno di un quartiere: Castello della Cecchignola.\nOdonimia.\nIl confine nord con il quartiere Ardeatino \u00e8 delineato dalla via di Vigna Murata, che prende il nome dai ruderi di un'antica villa.\nAlcune targhe indicanti il nome della via, quali via dei Corazzieri e via Antonio Cippico, riportano la sigla C.S. X, ossia Condotta Sanitaria (gli attuali Distretti Sanitari delle ASL), anzich\u00e9 Q. XXXI, secondo la vecchia suddivisione toponomastica della citt\u00e0.\nLe strade sono perlopi\u00f9 dedicate soprattutto a personaggi giuliani e dalmati, o che hanno avuto a che fare con l'area giuliano-dalmata, e eventi che li hanno riguardati, come largo Vittime delle Foibe Istriane, largo Eccidio di Malga Bala, piazzale dei Militari caduti nei lager e il parco Caduti per Trieste. Vi sono inoltre vie dedicate a combattenti nella Resistenza italiana e lo stesso ponte 4 giugno 1944 prende il nome dalla data della Liberazione di Roma.\nVi si trovano, inoltre, strade a tema militare, dovute alla presenza della citt\u00e0 militare della Cecchignola e strade dedicate ad astronomi, donne di valore e toponimi di zona."}
{"id": "1097885", "revid": "2127271", "url": "https://it.wikipedia.org/wiki?curid=1097885", "title": "Football Club Internazionale Milano 1982-1983", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1982-1983.\nStagione.\nA conclusione del suo lustro in panchina \u2014 segnato dalla vittoria del 12\u00ba Scudetto nonch\u00e9 da un duplice trionfo in Coppa Italia \u2014 nell'estate 1982 Bersellini fu sostituito da Marchesi. In difesa venne acquistato Collovati, laureatosi campione del mondo con gli \"azzurri\" dopo la retrocessione sub\u00ecta col Milan nell'ultima stagione: in cambio dello stopper i rossoneri ricevettero Pasinato, Canuti e Serena. Con Prohaska ceduto alla Roma, la societ\u00e0 rinunci\u00f2 all'opportunit\u00e0 di chiudere una trattativa con Platini avviata gi\u00e0 nel 1978: il francese fu cos\u00ec acquistato dalla Juventus, mentre l'Inter opt\u00f2 per il tesseramento del tedesco Hansi M\u00fcller e, stante l'apertura delle frontiere ad un secondo straniero, per quello del brasiliano Juary, ala ingaggiata dall'Avellino. Nel corso della stagione si registr\u00f2 poi l'esordio del portiere Zenga, nonch\u00e9 il debutto in Serie A di un ancora sedicenne Massimo Pellegrini: lanciato in prima squadra il 12 dicembre 1982, questi divenne il giocatore pi\u00f9 giovane a vestire i colori del club in massima categoria dopo Edgardo Rebosio.\nIl trionfo riportato in coppa nazionale l'anno precedente qualific\u00f2 la \"Beneamata\" alla Coppa delle Coppe, in cui i meneghini furono estromessi dal Real Madrid nei quarti di finale: in occasione del \"retour match\" contro gli iberici, i sostenitori nerazzurri si resero protagonisti di intemperanze che la UEFA sanzion\u00f2 comminando una squalifica di due gare \u2014 circoscritta alle manifestazioni europee \u2014 all'impianto. Nei turni precedenti la squadra aveva eliminato lo Slovan Bratislava \u2014 malgrado due rigori falliti da Beccalossi nella stessa partita \u2014 e l'AZ Alkmaar.\nIn campionato l'Inter pag\u00f2 l'inconciliabilit\u00e0 a centrocampo tra Beccalossi e M\u00fcller, per via dell'eccessiva somiglianza tra i due sul piano tattico, nonch\u00e9 il deludente rendimento di Juary: a riprova delle tensioni insorte in spogliatoio, durante la gara casalinga con l'Avellino il capitano Altobelli colp\u00ec con una sberla al volto il teutonico. Agli onori della cronaca assurse poi la vittoria esterna in casa del Genoa, firmata da un gol di Bagni: la mancata esultanza dei calciatori alla rete decisiva e il fatto che la stessa fosse giunta in \"zona Cesarini\" provocarono sospetti di combine; l'inchiesta giudiziaria che ne segu\u00ec port\u00f2 all'assoluzione di entrambe le societ\u00e0. Degno di nota anche il derby d'Italia del 1\u00ba maggio 1983, risoltosi in parit\u00e0 sul campo ma assegnato dal giudice sportivo all'Inter: la giustizia sportiva commin\u00f2 infatti una sconfitta a tavolino ai bianconeri per via di un lancio di pietre compiuto dai sostenitori della \"Vecchia Signora\" contro il pullman nerazzurro, con Marini rimasto ferito dalla sassaiola. Il provvedimento consegn\u00f2 di fatto il tricolore alla Roma, coi torinesi che eliminarono successivamente la formazione di Marchesi nelle semifinali di Coppa Italia.\nMaglie e sponsor.\nLo sponsor tecnico per la stagione 1982-1983 fu Mec Sport, mentre lo sponsor ufficiale fu Misura.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 15 giugno 1983\". "}
