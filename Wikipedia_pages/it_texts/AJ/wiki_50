{"id": "1154317", "revid": "40858", "url": "https://it.wikipedia.org/wiki?curid=1154317", "title": "Shader unificati", "text": ""}
{"id": "1154325", "revid": "782035", "url": "https://it.wikipedia.org/wiki?curid=1154325", "title": "San Saba (Messina)", "text": "San Saba (popolarmente chiamato anche \"Santo Saba\", \"Santu Sabba\" in dialetto messinese) \u00e8 un antico borgo marinaro di circa 300 abitanti ed \u00e8 parte della \"Circoscrizione VI\" di Messina. Geograficamente \u00e8 situato nella periferia nord della citt\u00e0 peloritana, lungo la riviera tirrenica che si snoda tra Punta Faro e Capo Milazzo.\nIl toponimo.\nAgiotoponimo che consacra la figura del patrono locale san Saba Archimandrita.\nGeografia fisica.\nSan Saba si affaccia sul basso Tirreno, uno dei mari pi\u00f9 pescosi del Mar Mediterraneo, caratterizzato da temperature pi\u00f9 miti di quelle del Mar Ionio. La costa \u00e8 caratterizzata da numerose spiagge di sabbia e ghiaia. \nA Capo Rasocolmo, nell'estrema punta orientale del villaggio, si ergono le Montagne di Sabbia, adagiate sulla roccia e a picco sul mare. Si tratta di piccoli promontori rocciosi ricoperti dalla sabbia sospinta in alto dai venti invernali fin sotto il faro, sono facilmente scalabili e dalla loro sommit\u00e0 si ha uno splendido panorama dell'intera costa. Purtroppo, non ci sono pi\u00f9 le famose dune di sabbia che esistevano negli anni '30 - '40 e '50. Il litorale, poi, ha ridotto la sua ampiezza di oltre l'80 per cento, a causa dell'insensata opera di cementificazione e di riduzione in ampiezza, degli alvei dei torrenti limitrofi.\nA sud del paese e nelle contrade limitrofe, grazie alla vicinanza dei monti Peloritani, esistono vari spazi verdi, campagne e zone boschive.\nStoria e Tradizioni.\nUn giorno, un abitante trov\u00f2 in mare una cassetta, la raccolse, la port\u00f2 a riva e l'apr\u00ec. Vide che conteneva la statuetta di un santo che aveva scritto sotto: \"San Saba\". Della statuetta si persero le tracce e si racconta che forse venne spedita a Roma per poter essere ricostruita in versione pi\u00f9 grande.\nA questo ritrovamento, secondo le testimonianze raccolte, sembra risalga la decisione da parte degli abitanti, di chiamare il villaggio con questo nome, eleggendo il Santo a patrono. Questo avvenimento pu\u00f2 essere collocato nella seconda met\u00e0 dell'Ottocento e, considerando le notizie sui pirati che nel '500 seminarono il terrore lungo le coste tirreniche, si pu\u00f2 dedurre che solo nei secoli successivi, questi luoghi marittimi cominciarono ad essere abitati stabilmente da gente che, volendo sfruttare questo mare, allora molto pescoso, venne a stabilirsi, trasferendosi dalle zone collinari come Castanea, Faro o Salice.\nA conferma di tali supposizioni, nel documento del sacerdote Padre Leonardo Principato, \u00e8 riportato un brano del manoscritto del sacerdote Padre Domenico Alessi, che scriveva cos\u00ec: \"La sera del 3 ottobre 1810 venne dalla Marina dello Giudeo, Pietro Denaro per avvisare a questo pubblico che nel mare (Tirreno) vi era un lancione carico di uomini il quale fece mostra di diverse bandiere e specialmente della Francia\"...\nLe parole \"Marina dello Giudeo\", che indicano appunto il torrente Giudeo, dal quale si risaliva a piedi verso Castanea (al tempo del fascismo venne costruita una mulattiera) e la data, 1810, provano che tali deduzioni potrebbero essere corrette e cio\u00e8 che il villaggio sia sorto successivamente a questa data, prendendo il nome attuale di San Saba, verso la seconda met\u00e0 dell'Ottocento.\nInoltre, sulla base delle notizie tratte da fonti scritte \"Beni Culturali\", San Saba rimase una delle contrade del territorio di Castanea fino alla met\u00e0 circa del Novecento, quando divenne villaggio in seguito all'esplosione edilizia del dopoguerra, dovuta alla scoperta turistica delle colline e delle spiagge e al concomitante diffuso benessere che ha portato molti a desiderare e a costruirsi la seconda casa.\nManifestazioni religiose, folkloristiche e culturali.\nEssendo San Saba un luogo tipicamente di villeggiatura, la maggior parte degli appuntamenti tradizionali ricorrono nel periodo estivo e sono legati alla costa ed al mare.\nLa gastronomia locale.\nLa gastronomia di un villaggio marinaro di pescatori come San Saba \u00e8 a base di prodotti ittici, quali la seppia, l'opa, il pesantone, la lampuga e il tonno alletterato. La pietanza tradizionale del luogo pu\u00f2 considerarsi il totano ripieno con mollica, formaggio, branchie del mollusco stesso e capperi, il tutto cotto nel sugo di pomodoro.\nMolto conosciute anche specialit\u00e0 a base di cacciagione come il cinghiale, il coniglio e poi quaglie, colombaccio, tordo e beccaccia.\nLe attivit\u00e0.\nLa pesca.\nLa pesca pi\u00f9 praticata a San Saba, gi\u00e0 nel passato ma soprattutto attualmente, \u00e8 quella al totano, mollusco marino della famiglia dei cefalopodi, dall'ottima carne, molto simile al calamaro. La tecnica di cattura utilizzata dai pescatori del villaggio \u00e8 tuttora quella tradizionale con ci\u00f2 che dialettalmente viene definito \"u lonthru\". Quest'ultimo consiste sostanzialmente nella tipica totanara piombata con un grosso ciuffo d'ami robusti, dotata di catturante mini lampadina interna, il tutto legato ad una lenza avvolta su una tavoletta di sughero o di legno. Questo genere di pesca si pratica normalmente nel periodo estivo, uscendo in barca tra il tardo pomeriggio e l'alba. Si cala in acqua e si recupera ripetutamente la lenza con un movimento lento e cadenzato; quando si avverte un appesantimento sul filo significa che il totano \"ha abboccato\" ed allora, dopo aver dato uno strappo deciso, con ritmo veloce e costante si issa la preda sulla barca. Come si pu\u00f2 notare, si tratta di una tecnica dai sapori molto antichi, sia nella pratica che negli strumenti, ma ancora molto redditizia e suggestiva.\nIn passato la pi\u00f9 grande fonte di reddito nel periodo invernale per gli abitanti di San Saba era costituita dalla pesca con la \"sciabbica\". Quest'ultima, il cui nome deriva dall'arabo \"Sciabaka\", \u00e8 una grande rete a circuizione, che pu\u00f2 raggiungere la lunghezza di circa un chilometro. Con essa si possono catturare vari generi di pesci, tra cui le occhiate o le squisite ope; particolare era poi l'utilizzo di questa tecnica per la cattura delle ricciole, in quanto veniva praticata di notte, solo nel mese di giugno ed alle Montagne di sabbia: diveniva cos\u00ec un vero e proprio evento, carico di grande suggestione, per tutti gli abitanti del villaggio. Generalmente, comunque, la pesca con la sciabbica avveniva di giorno, tra agosto e marzo, e richiedeva l'intervento di circa venti pescatori e due barche. Queste ultime, l'una pi\u00f9 grande, detta \"della sciabbica\" e l'altra pi\u00f9 piccola detta \"bozzetto\", avevano il compito di calare la rete in mare e distenderla a mo' di sacco, affinch\u00e9, poi, dalla costa due squadre di pescatori la potessero tirare a mano da entrambi i lati, aiutandosi con le \"cuddhane\", ossia fasci di tela indossate a tracolla. La pesca con la sciabbica fu esercitata nelle acque di San Saba sino a met\u00e0 circa degli anni 80, quando le limitazioni operate da una legge per la ripopolazione della fauna marina non ne proibirono di fatto la pratica; resiste, tuttavia, sia pure per pochi mesi l'anno (febbraio-aprile) e tirandolo direttamente dal mare, nel rispetto della normativa vigente, l'uso dello \"sciabbacheddu\" , una rete del tutto uguale alla sciabbica, ma pi\u00f9 piccola e particolarmente adatta alla cattura della neonata di sardina o di cicirella.\nLe contrade limitrofe.\nIntorno San Saba sorgono alcune piccole contrade: si tratta per lo pi\u00f9 di minuscole comunit\u00e0 montane, stanziate ai piedi dei colli. Esse sono:\nGiudeo, Mella e Canneto.\nGiudeo, Mella e Canneto sono, tra tutte le contrade vicine a Santo Saba, quelle prevalentemente costiere, con una spiaggia alquanto corta, ma con un mare molto pulito e che ben si presta alla pesca subacquea o a quella da terra con la canna. Giudeo prende il nome dall'omonimo piccolo torrente che l'attraversa, sempre asciutto in estate, a volte copioso d'acqua in inverno, specie dopo qualche abbondante pioggia. Da segnalare in questa frazione, altres\u00ec la presenza di una piccola casamatta o bunker militare, risalente probabilmente alla seconda guerra mondiale. Quasi alla foce del torrente, poi, sorge un campo di calcio, che, realizzato negli anni settanta dall'iniziativa privata di alcuni abitanti, \u00e8 stato ricostruito pi\u00f9 volte per colpa dei dissesti prodotti dallo straripamento della fiumana. Anche Mella deve il proprio nome al piccolissimo torrente che l'attraversa; essa \u00e8 la prosecuzione della frazione Giudeo, presentando sostanzialmente pari caratteristiche, tranne che per la presenza di un depuratore di acque nere realizzato nel 1984, oggetto di proteste continue ma inascoltate dei residenti. Qui si trova la villa Pistorio, prima abitazione vacanziera costruita sul finire degli anni sessanta. Infine, Canneto rappresenta una minuscola frazione situata dopo Mella e poco prima del torrente Puccino, che segna idealmente il confine tra il villaggio di San Saba e quello di Rodia.\nCalamona.\nCalamona \u00e8 la pi\u00f9 grande delle contrade limitrofe a San Saba, sia per estensione che per popolazione. Contando circa duecento residenti, essa \u00e8 stanziata sulle colline peloritane e presenta molti fondi rustici, libere campagne e zone boschive. Inoltre dal 1935 esiste un'Associazione religiosa intitolata alla Madonna Addolorata, cui \u00e8 dedicata anche la chiesetta del paese, dalla quale \u00e8 possibile godere del panorama delle isole Eolie. La chiesa \u00e8 circondata da cipressi e alberi vari e fu costruita nel 1800 e successivamente, nel 1901, fu ampliata e abbellita. Il terremoto del 1908 la lasci\u00f2 indenne come anche le due guerre mondiali.\nAltro luogo panoramico \u00e8 la pineta, dalla quale \u00e8 possibile osservare la baia di San Saba, tutta la costa tra il capo e capo Milazzo e ovviamente il panorama delle Eolie.\nLa festa patronale si festeggia il 15 settembre organizzata dagli stessi abitanti tra eventi sportivi, teatrali (organizzati dalla stessa compagnia teatrale amatoriale di Calamona diretta dal Sin. Rosario Mirabile e da sua moglie Giusi Costa), religiosi e civili.\nA Calamona esistono tuttora dei rifugi che le forze americani, durante la seconda guerra mondiale, hanno scavato nella montagna per dare riparo alla popolazione dai bombardamenti del periodo. \u00c8 ancora possibile vedere piccole vecchie stradine tra le quali quella che porta a Castanea delle Furie ormai comunque quasi impraticabile.\nSecondo alcuni libri il nome \"calamona\" significherebbe \"bel soggiorno\", secondo altri nato del vedere scendere (\"calare\") a valle monache appartenenti a qualche antico monastero.\nSitaloro, San Filippo, Miano, Musarra e Corridore.\nLe contrade di Sitaloro, San Filippo, Miano, Musarra e Corridore sono, per lo pi\u00f9, piccolissimi centri collinari abitati da poche famiglie e si caratterizzano per la presenza di ampi spazi verdi e zone boschive, nonch\u00e9 di numerosi fondi rustici. In particolare, le campagne di queste localit\u00e0 sono tradizionalmente strutturate a terrazzate e coltivate, in maggior parte, ad ortaggi, uliveti ed agrumeti. "}
{"id": "1154327", "revid": "287204", "url": "https://it.wikipedia.org/wiki?curid=1154327", "title": "Koshi Rikudo", "text": ""}
{"id": "1154336", "revid": "2074539", "url": "https://it.wikipedia.org/wiki?curid=1154336", "title": "Alex Turner", "text": "\u00c8 il frontman delle band britanniche Arctic Monkeys e The Last Shadow Puppets. In entrambi i gruppi, Alex Turner \u00e8 la voce e il chitarrista di punta, nonch\u00e9 l'autore della maggior parte dei testi. Turner ha un'estensione vocale da baritono.\nBiografia.\nTurner \u00e8 nato a Sheffield, in Inghilterra, da Penny e David Turner. I suoi genitori erano insegnanti delle scuole medie. La madre insegnava tedesco mentre il padre era un insegnante di fisica e musica. Alex \u00e8 figlio unico ed \u00e8 cresciuto a High Green, un sobborgo di Sheffield.\nIn casa \u00e8 stato esposto ad ogni genere di musica, da Frank Sinatra ad altri miti come i Carpenters, i Beatles, i Led Zeppelin, David Bowie e gli Eagles. Il padre di Turner era un patito di jazz e suonava il sassofono, il clarinetto e il pianoforte. Lo stesso Alex da bambino prese lezioni di piano. Alex ha frequentato la Stocksbridge High School. Il suo vecchio insegnante di scuola, Mark Coleman, lo ricorda come un geniale e popolare studente che eccelleva nello sport, in particolare nel basket. Il suo insegnante di inglese, Steve Baker, lo descriveva invece come un ragazzo riservato, un po' diverso e con una genialit\u00e0 e un'intelligenza che gli avrebbe fatto fruttare diversi obiettivi.\nDopo il college, i genitori di Turner accettarono a malincuore l'idea di fargli rinviare di un anno l'iscrizione all'universit\u00e0 per permettergli di continuare i suoi studi nel mondo della musica. Durante questo periodo, ha lavorato come barman al locale The Boardwalk di Sheffield.\nTurner e Matt Helders divennero amici all'et\u00e0 di sette anni; erano vicini di casa e frequentarono la scuola elementare assieme. Si esibirono suonando la famosa \"Morning Glory\" degli Oasis con i loro amici durante l'ultima assemblea della scuola elementare, utilizzando racchette da tennis al posto degli strumenti. Alex e Matt incontrarono successivamente Andy Nicholson alla scuola media e, per molti anni della loro adolescenza, ascoltarono principalmente rappers come Dr Dre, Wu Tang Clan, Outkast, Cypress Hill e Roots Manuva.\nI tre amici spendevano i loro fine settimana facendo \"pessimi hip-hop beats\" usando il sistema Cubase del padre di Alex. In seguito alla svolta degli Strokes, le attenzioni di Turner si spostarono verso altre band come gli Hives e i White Stripes. In seguito, il vicino di casa e amico Jamie Cook fece scoprire ad Alex altre band come i Queens of the Stone Age e i Coral.\nCarriera.\nArctic Monkeys.\nGli amici Alex Turner, Matt Helders e Jamie Cook fondarono nel 2002 una piccola band. I tre si esibivano nella stanza di Jamie, dove impararono velocemente a suonare gli strumenti suonando canzoni degli Strokes, dei Queens of the Stone Age e degli Oasis (la prima canzone che Cook e Turner hanno imparato era il tema di James Bond). Ai tre si un\u00ec anche Andy Nicholson. Col passare del tempo l'idea di lavorare sodo sulla band ed aspirare a qualcosa di pi\u00f9 grosso si concretizz\u00f2 e cos\u00ec nacquero gli Arctic Monkeys.\nDopo un anno di prove si esibirono live in un locale suonando i loro primi pezzi inediti, oltre che varie cover canzoni di altre note band. Alex suonava anche in un'altra piccola band, i Sudan Suki, e, una volta arrivata l'occasione di incidere in studio dei pezzi, tramite l'amico Jon McClure, componente della band in questione, propose al produttore Alan Smyth di far registrare anche delle demo per la sua altra band, gli Arctic Monkeys. Il produttore rest\u00f2 impressionato dalla performance della band e dal modo in cui Alex si esibiva come frontman, accentando dunque l'offerta dell'inglese.\nGli Arctic Monkeys incisero 17 demo, iniziando a suonare in vari locali e incrementando la loro popolarit\u00e0, che sal\u00ec del tutto nel 2004.\nLa band ottiene nel 2005 un contratto discografico con la Domino Records, e nei primi mesi del 2006, rilascia il suo primo album in studio: \"Whatever People Say I Am, That's What I'm Not\", che entr\u00f2 nel Guinness dei primati per aver venduto oltre un milione di copie in soli 8 giorni.\nLa nota rivista inglese \"NME\" lo ha definito \"the Coolest Man On The Planet\" (l'uomo pi\u00f9 cool del pianeta) nel dicembre del 2005, dopo pochi anni di attivit\u00e0. La figura di Alex Turner si vuole imporre come la nuova icona del rock britannico, grazie anche al suo particolare modo di maneggiare la chitarra.\nThe Last Shadow Puppets.\nNell'agosto del 2007 Turner progett\u00f2 di registrare un album con l'artista Miles Kane. Fu proprio Kane ad annunciare il progetto il 2 agosto di quell'anno. Essi scelsero il nome di \"The Last Shadow Puppets\" e pubblicarono il loro primo album, \"The Age of the Understatement\", il 21 aprile del 2008 il quale balz\u00f2 al primo posto delle classifiche nella prima settimana dall'uscita.\nIl primo breve tour del gruppo \u00e8 cominciato con un concerto al Portsmouth Pavillion il 19 agosto 2008.\nIl 3 e il 28 dicembre 2015 sulla loro pagina Facebook vengono pubblicati due nuovi video che segnalano l'arrivo di un nuovo album nella primavera del 2016.\nIl 10 gennaio 2016 esce su Youtube il loro nuovo singolo \"Bad Habits\" annunciato in contemporanea sulla loro pagina Facebook.\nCollaborazioni.\nTurner ha lavorato con Dizzee Rascal alla canzone \"Temptation\", dall'album di Rascal \"Maths and English\"; i due hanno inoltre lavorato su una versione differente della medesima canzone, \"Temptation Greets You Like Your Naughty Friend\", che \u00e8 comparsa sul singolo \"Brianstorm\".\nTurner ha inoltre collaborato alla canzone \"The Machine\" dei Reverend and the Makers e ha partecipato come chitarrista alla canzone \"Sex With The Ex\", dal loro album di debutto, \"The State Of Things\", del quale scrisse anche alcuni testi in compartecipazione con McClure.\n\"NME\" ha riportato infine che Turner ha lavorato anche con Alison Mosshart dei \"The Kills\". Il 14 marzo 2011 \u00e8 uscito l'EP, intitolato \"Submarine\", contenente i cinque brani composti da Turner per la colonna sonora dell'omonimo film di Richard Ayoade. Questo \u00e8 il suo primo progetto solista.\nNel 2011 Turner ha collaborato alla scrittura dei testi dell'album Colour of the Trap di Miles Kane. Ha inoltre collaborato con i Queens of The Stone Age in qualit\u00e0 di seconda voce nella canzone \"If I Had a Tail\" dell'album \"...Like Clockwork.\"\nAttrezzatura e strumenti.\nAlex Turner era solito usare una Fender Arctic White Mexican standard Stratocaster, poi una Mexican standard Fender Stratocaster nera e pi\u00f9 tardi una Stratocaster standard Mexican Fender, tutte con tastiere in acero, fino all'uscita del singolo \"Brianstorm\" e del secondo album della band, \"Favourite Worst Nightmare\". Durante il tour del nuovo album us\u00f2 una Fender Bronco nera, chitarra non pi\u00f9 prodotta dalla Fender, con un battipenna nero e una tastiera di legno di palissandro, una Gretsch Spectra Sonic e una Martin Gt-75.\nDal 2009 usa una Fender Jazzmaster del '65, e una Ovation Viper. Con il Suck it And See Tour riprende ad utilizzare la Bronco, non usata durante il tour di Humbug (2009-2010) e suona una Gibson J-45 acustica.\nNel 2012 inizia a usare una Les Paul Custom, e dall'uscita del singolo \"R U Mine?\" utilizza una Gretsch Duo Jet nera. Con AM Turner inizia a suonare una Vox Starstream XII a 12 corde per il brano \"Do I Wanna Know?\", e in una performance del brano al Jimmy Kimmel Live, nel 2013, ha usato una Gretsch G6122-12 Chet Atkins Country Gentleman, sempre a 12 corde. All'inizio utilizzava amplificatori Orange AD30T; attualmente usufruisce di un Fender Vibroverb e di un Selmer Zodiac 30 watt. In merito ai plettri, \u00e8 solito usare dei Tortex da 1.0\u00a0mm, ma nel tour di Tranquility Base Hotel &amp; Casino utilizza dei Tortex da 0.50\u00a0mm."}
{"id": "1154339", "revid": "110157", "url": "https://it.wikipedia.org/wiki?curid=1154339", "title": "Beaufort (Lussemburgo)", "text": "Beaufort (lussemburghese: \"Beefort\", tedesco: \"Befort\") \u00e8 un comune del Lussemburgo orientale. Fa parte del cantone di Echternach e del distretto di Grevenmacher.\nNel 2005, la citt\u00e0 di Beaufort, capoluogo del comune, aveva una popolazione di 1.366 abitanti. Le altre localit\u00e0 del comune sono Dillingen e Grundhof.\nIl castello di Beaufort \u00e8 stato costruito nel XII secolo e successivamente \u00e8 stato restaurato dal governatore di Lussemburgo Ernst von Mansfeld nel XVI secolo."}
{"id": "1154340", "revid": "709565", "url": "https://it.wikipedia.org/wiki?curid=1154340", "title": "Dewey Climax", "text": ""}
{"id": "1154343", "revid": "404449", "url": "https://it.wikipedia.org/wiki?curid=1154343", "title": "Lago Prile", "text": "Il lago Prile (o lago Preglio, in latino \"lacus Prelius\" o \"Prilis\") \u00e8 stato un lago salato dell'Etruria meridionale, situato nella Maremma, presso la citt\u00e0 di Grosseto.\nAmpia laguna che caratterizzava la piana terminale della valle dell'Ombrone, in et\u00e0 antica vide nascere e svilupparsi intorno alle sue sponde due importanti centri della civilt\u00e0 etrusca, le citt\u00e0 di Vetulonia e di Roselle, le quali trovarono nel lago una significativa fonte di ricchezza legata al commercio, alla pesca e alla produzione del sale. Ridottosi progressivamente in area palustre e focolaio di malaria, in et\u00e0 medievale divenne noto come \"lago di Castiglione\", dall'omonimo borgo che affacciava direttamente sulle sponde occidentali del lago. Fu oggetto di importanti bonifiche a partire dal XVI secolo, mentre l'opera di \"colmata\" tramite il trasporto di sedimenti dal fiume Ombrone venne avviata nel 1828 dal granduca Leopoldo II di Lorena. Dell'ex lago Prile rimangono i ettari della riserva naturale Diaccia Botrona, area umida di interesse internazionale secondo la convenzione di Ramsar.\nStoria.\nL'area costiera della Maremma grossetana presso la foce del fiume Ombrone era occupata sin dall'antichit\u00e0 da un'ampia laguna, la cui frequentazione \u00e8 documentata sin dall'et\u00e0 del Bronzo finale. La presenza di questo grande specchio d'acqua, sfruttato principalmente per la pesca, la comunicazione e la produzione del sale, contribu\u00ec allo sviluppo delle citt\u00e0 etrusche di Vetulonia e di Roselle. Nel corso dei secoli, la formazione di un tombolo and\u00f2 a chiudere la fascia litoranea interrompendo la comunicazione del lago con il mare. In epoca romana la zona lacustre era luogo di villeggiatura dei patrizi romani, e ne fa menzione Cicerone in un episodio raccontato nel \"Pro Milone\": in risposta al proprietario terriero M. Paconio, che si rifiutava di vendere \u00absibi insulam in lacu Prilio\u00bb, i Clodi avevano occupato l'isola con delle navi, iniziando abusivamente la costruzione della loro villa. Il lago Prile \u00e8 inoltre citato nella \"Naturalis historia\" di Plinio il Vecchio.\nIl lago \u00e8 poi attestato nel 715 in un diploma di Ludovico il Pio, con il nome di \"Stagno\". In tutta l'epoca medievale, il \"lago di Castiglione\" fu sfruttato intensamente per le sue ricche saline, che favorirono lo sviluppo economico di Grosseto e attirarono le mire espansionistiche della Repubblica di Siena, che acquis\u00ec i diritti di sfruttamento e se ne impossess\u00f2 tra il XIII e il XIV secolo con l'annessione dei territori della Maremma. Tuttavia, il vasto territorio lacustre and\u00f2 progressivamente incontro a un forte deterioramento, trasformandosi in una palude e favorendo la diffusione della malaria. La mancanza di opere di bonifica e di conservazione del lago portarono a una riduzione delle attivit\u00e0 economiche: le saline, inizialmente situate nella localit\u00e0 del Querciolo, presso Grosseto, vennero trasferite nella prima met\u00e0 del XIV secolo alla foce dell'Ombrone, presso la Torre della Trappola.\nNella seconda met\u00e0 del XVI secolo, dopo la conquista fiorentina e la nascita del Granducato di Toscana, i Medici avviarono alcuni interventi di sistemazione dell'area lacustre, principalmente attraverso la realizzazione di piccoli canali di scolo. Nel 1592 il granduca Ferdinando I de' Medici istitu\u00ec a Grosseto l'Ufficio dei Fossi, con il compito di coordinare le opere di bonifica e mantenere in funzione i canali e gli argini; fu in questi anni realizzata la Fossa Nuova, un canale artificiale che facilitava il deflusso al mare delle acque del lago. Tra il 1614 e il 1639 venne costruito il primo Canale Navigante, che attraversava l'area umida mettendo in collegamento Grosseto (localit\u00e0 Querciolo) con Castiglione della Pescaia. Un primo piano organico di risanamento complessivo del lago fu messo in atto dai Lorena, dopo un fiorente periodo di dibattiti e studi economico-ingegneristici che avevano visto coinvolti intellettuali come Sallustio Bandini, Leonardo Ximenes, Pietro Ferroni, Pio Fantoni e Gaetano Giorgini. Il granduca Leopoldo II di Lorena, incentivato dalla volont\u00e0 di ricavare nuova terra coltivabile anche per fare fronte all'incremento demografico, assecond\u00f2 la proposta dell'ingegnere Vittorio Fossombroni e ordin\u00f2 il 27 novembre 1828 la colmata integrale del lago: furono costruiti una diga sul fiume Ombrone in localit\u00e0 San Martino e due canali diversivi per il trasporto di terra e detriti atti a riempire l'area umida; inoltre, furono scavati tre canali emissari, il San Rocco, il San Leopoldo e il Bilogio, con il compito di far defluire le acque chiare dalle aree di colmata al mare.\nLe attivit\u00e0 di bonifica della palude vennero interrotte con l'unit\u00e0 d'Italia, per poi riprendere con l'interessamento di Alfredo Baccarini, ingegnere capo dell'Ufficio tecnico delle bonifiche di Grosseto dal 1871 e in seguito ministro ai lavori pubblici. L'opera di colmata integrale fu completata durante il periodo fascista, dopo la costituzione del Consorzio di Bonifica Grossetana e la promulgazione della legge Mussolini sulle bonifiche del 1928. L'area ricavata dalla colmata della palude fu resa nuovamente coltivabile e abitabile: ci\u00f2 si concretizz\u00f2 con l'estirpazione della malaria grazie allo sterminio delle anofele con il DDT, e con la riforma agraria e la nascita dell'Ente Maremma del 1951.\nDell'antica palude del lago Prile resta una porzione di ettari, presso Castiglione della Pescaia, che \u00e8 stata dichiarata zona umida di interesse internazionale dalla convenzione di Ramsar ed \u00e8 dal 1996 riserva provinciale, nota come riserva naturale Diaccia Botrona, dal nome dei due recinti di colmata che delimitavano l'area."}
{"id": "1154357", "revid": "442263", "url": "https://it.wikipedia.org/wiki?curid=1154357", "title": "Centrale termoelettrica Edipower di Brindisi", "text": "La centrale Edipower \u00e8 una centrale a carbone che si trova a Brindisi.\nComposizione.\nIn una prima fase furono costruiti due gruppi da 320 MW collegati alla rete elettrica a 220 kV. Successivamente l'impianto fu ampliato con ulteriori due gruppi di pari potenza collegati alla rete a 380 kV. Nel 1979 fu decisa la riconversione a carbone conservando la possibilit\u00e0 di bruciare, come combustibile di supporto o in alternativa, anche l'olio combustibile denso.\nAttualmente la potenza installata \u00e8 di 1280 MW.\nLa centrale \u00e8 equipaggiata con:\nAttualmente \u00e8 in esercizio un solo gruppo alimentato a carbone. L'impianto prevede la possibilit\u00e0 di funzionare sia a carbone che a olio combustibile denso, o con mix di entrambi i combustibili. Le petroliere attraccano al molo di Costa Morena dove scaricano l'olio combustibile che, tramite oleodotto, viene stoccato nei serbatoi. Il carbone invece viene scaricato dalle navi e inviato direttamente nei bunker di stoccaggio a ridosso delle caldaie, pronto per essere inviato in caldaia. Il parco di stoccaggio carbone non \u00e8 utilizzabile perch\u00e9 non esiste l'autorizzazione all'esercizio dello stesso.\nProgetti.\nIn merito, Edipower ha comunicato, tramite avviso al pubblico del 3 marzo 2003, la richiesta di pronuncia di compatibilit\u00e0 ambientale del Ministero dell'ambiente e della tutela del territorio."}
{"id": "1154359", "revid": "110157", "url": "https://it.wikipedia.org/wiki?curid=1154359", "title": "Bech", "text": "Bech \u00e8 un comune del Lussemburgo orientale. Fa parte del cantone di Echternach e del distretto di Grevenmacher.\nNel 2005, la localit\u00e0 di Bech, capoluogo del comune, aveva una popolazione di 368 abitanti. Le altre localit\u00e0 che fanno parte del comune sono Altrier e Rippig."}
{"id": "1154364", "revid": "287204", "url": "https://it.wikipedia.org/wiki?curid=1154364", "title": "Jasmin Repesa", "text": ""}
{"id": "1154367", "revid": "1543377", "url": "https://it.wikipedia.org/wiki?curid=1154367", "title": "Urocyon littoralis", "text": "L'urocione delle Channel Islands (\"Urocyon littoralis\") \u00e8 una piccola specie di urocione nativa di 6 delle 8 isole del gruppo delle Channel Islands, in California, su ognuna delle quali \u00e8 presente con una sottospecie differente. \u00c8 il canino pi\u00f9 piccolo del Nordamerica. La sua piccola taglia \u00e8 frutto del nanismo insulare, un tipo di speciazione allopatrica dovuta alle condizioni di isolamento e alle limitate risorse ambientali che un'isola pu\u00f2 offrire.\nDistribuzione.\nQuesta specie vive in sei delle otto Channel Islands, nella California meridionale.\nProbabilmente, i progenitori di questi animali raggiunsero le Channel Islands a nuoto durante l'ultima era glaciale, quando era pi\u00f9 semplice accedervi grazie ai livelli del mare pi\u00f9 bassi degli attuali; \u00e8 pensabile che questi animali abbiano raggiunto prima le Northern Channel Islands, a quei tempi unite in un'unica massa di terra (l'isola di Santa Rosae), per poi essere probabilmente introdotti nelle Southern Channel Islands per eliminare i ratti o come animali da compagnia e da pelliccia.\nIn base alla distanza genetica dal loro antenato, l'urocione continentale, e agli scarsi fossili ritrovati, si \u00e8 stabilito che le sottospecie delle Northern Channel Islands sono effettivamente le pi\u00f9 antiche, mentre la sottospecie dell'isola di San Clemente vi risiede da circa 4.000 anni, quella di San Nicolas si \u00e8 differenziata dalle altre circa 2.200 anni fa, quella di Santa Catalina fra gli 800 e i 3.800 anni fa.\nQuesti animali non hanno colonizzato Anacapa a causa della mancanza di sorgenti d'acqua dolce, mentre l'isola di Santa Barbara non ha le dimensioni necessarie per poter sostenere una popolazione di urocioni.\nDescrizione.\nL'urocione delle Channel Islands \u00e8 molto pi\u00f9 piccolo dell'urocione del continente, infatti raggiunge pi\u00f9 o meno la taglia di un gatto, e questo ne fa la seconda volpe pi\u00f9 piccola del mondo, superato solo dal fennec.\nIl corpo misura al massimo 50\u00a0cm, pi\u00f9 20\u00a0cm di coda; l'altezza alla spalla \u00e8 di 12\u201315\u00a0cm, mente il peso \u00e8 compreso fra 1,5 e 2,8\u00a0kg. Da notare la cortezza della coda rispetto al corpo.\nIl maschio \u00e8 sempre pi\u00f9 grande della femmina.\nLe dimensioni variano di sottospecie in sottospecie: gli individui di Santa Catalina sono quelli di maggiori dimensioni, mentre quelli di Santa Cruz sono i pi\u00f9 piccoli.\nIl manto \u00e8 grigio sulla testa, rosso ruggine ai lati, bianco sulla parte inferiore del corpo, del collo e della testa; una striscia nera corre sulla parte dorsale della coda.\nUna volta all'anno, fra agosto e novembre, questi animali fanno la muta della pelliccia. Prima della prima muta, i cuccioli hanno un mantello soffice e lanoso, pi\u00f9 scuro rispetto agli adulti.\nComportamento.\nIl loro habitat preferito \u00e8 costituito dalle zone con vegetazione non molto fitta, con alta densit\u00e0 di alberi da frutto e cespugli. \nPossono per\u00f2 colonizzare tutti i tipi di habitat presenti sulle isole, dalla foresta temperata alla prateria. Nessuna isola ospita pi\u00f9 di 1.000 urocioni.\nSi nutrono di insetti, uccelli e le loro uova, piccoli mammiferi e rettili, crostacei e anche frutta. Tendono a cercare il cibo da sole e di notte, con picchi di attivit\u00e0 all'alba e al tramonto; tuttavia, d'estate \u00e8 pi\u00f9 facile vederle di giorno rispetto all'inverno.\nQuesti canini non sono affatto intimiditi dall'uomo, essendo stati da sempre al vertice della catena alimentare delle Channel Islands. Sono perci\u00f2 facili da avvicinare e molto docili; \nPer comunicare fra di loro, pi\u00f9 che i suoni, tendono a utilizzare segnali olfattivi e visivi.\nRiproduzione.\nQuesti canini formano di solito coppie fisse e stabili e possono vedersi insieme da gennaio a marzo, ossia durante la stagione degli amori.\nLa gestazione dura 33-50 giorni; i cuccioli, di solito in numero di 5, vengono dati alla luce in una tana. Essendo nati in primavera, iniziano ad uscire dalla tana all'inizio dell'estate; la madre li allatta per 7\u20139 settimane.\nLa maturit\u00e0 sessuale viene raggiunta intorno ai 10 mesi; le femmine, di solito, si accoppiano dopo l'anno d'et\u00e0.\nVivono generalmente 5-6 anni in natura, mentre in cattivit\u00e0 raggiungono gli 8 anni ed oltre.\nConservazione.\nIl declino della specie inizi\u00f2 nel 1990: sull'isola di San Miguel, dal 1994 al 1999, la popolazione croll\u00f2 da 450 a 15 individui, e percentuali simili di decremento si registrarono in tutte le isole.\nTramite l'uso di radiocollari su individui selvatici, si scopr\u00ec che la causa di un simile declino era soprattutto la predazione da parte dell'aquila reale.\nPrima degli anni '90, infatti, le aquile reali erano presenza occasionali alle Channel Islands: a Santa Cruz, il primo esemplare fu addirittura visto nel 1999.\nSi \u00e8 ipotizzato che le aquile possano essere state attratte sulle isole dalla crescita della popolazione selvatica del bestiame (ad esempio i maiali), oltre che dalla scomparsa dell'aquila di mare testabianca dalle isole in seguito alle intossicazioni da DDT degli anni '50: la presenza di questo animale fungeva da deterrente per le aquile reali, nonostante le due specie occupassero nicchie differenti (l'aquila di mare si nutre prevalentemente di pesce).\nCon l'arrivo dell'aquila reale nell'arcipelago, si \u00e8 innescato il processo di competizione apparente.\n\u00c8 stato ipotizzato che solo attraverso la totale rimozione dell'aquila reale dalle isole si potrebbero salvare 3 sottospecie pi\u00f9 minacciate di questo animale.\nLe popolazioni di urocione delle Channel Islands, inoltre, vivendo isolate per secoli hanno perso l'immunit\u00e0 a molti parassiti e malattie tipici del continente: nel 1998, un'epidemia di cimurro canino uccise il 90% della popolazione di urocioni dell'isola di Santa Catalina.\nD'altro canto, la popolazione di urocione minaccia la popolazione di \"Lanius ludovicianus\" residente sull'isola di San Clemente: durante il periodo riproduttivo di questi uccellini, la marina militare americana adotta vari sistemi per evitare agli urocioni di raggiungere i nidi (cattura delle volpi, recinzioni elettriche attorno ai siti di cova, l'uso di collari in grado di inviare scosse elettriche a comando).\nNel 2004, quattro sottospecie (quelle di Santa Cruz, Santa Rosa, San Miguel e Santa Catalina) di quest'animale sono state dichiarate protette dal governo federale con lo status di \"in pericolo\", anche IUCN porta la soglia a pericolo critico. \nSono stati inoltre lanciati programmi di riproduzione in cattivit\u00e0, che finora stanno dando buoni risultati, anche se la predazione da parte dell'aquila reale continua a decimare gli individui selvatici.\nPer risolvere il problema, tutte le aquile reali delle Northern Channel Islands sono state rimosse e liberate nel continente; per impedire loro di ritornare, si pensa di reintrodurre l'aquila di mare testabianca sulle isole. Tuttavia, tale progetto sarebbe di non facile attuazione ed abbastanza costoso.\nInoltre, \u00e8 iniziato un programma di abbattimento dei maiali selvatici, in modo da eliminare un pericoloso competitore per il cibo ed allo stesso tempo una risorsa di cibo per le aquile. Infine, \u00e8 stato lanciata una campagna di vaccinazione degli individui selvatici contro le malattie pi\u00f9 comuni, ed \u00e8 stata vietata l'introduzione di animali di qualsiasi tipo nel parco.\nNel 2013, a seguito di nuovi controlli sulla popolazione, l'IUCN abbassa il rischio di estinzione portandolo da specie in pericolo critico a prossimo alla minaccia. Attualmente la popolazione stimata \u00e8 in crescita ed \u00e8 passata da un minimo di meno di 1.500 esemplari a 5.500."}
{"id": "1154370", "revid": "1451528", "url": "https://it.wikipedia.org/wiki?curid=1154370", "title": "Centrale termoelettrica EniPower di Brindisi", "text": "La centrale EniPower \u00e8 una centrale termoelettrica a ciclo combinato di che si trova a Brindisi.\nComposizione.\nLa costruzione di questo impianto, per il quale EniPower si avvale della collaborazione di Snamprogetti, societ\u00e0 di ingegneria dell'Eni, comporta la realizzazione di opere di bonifica delle aree EniPower all'interno del Petrolchimico di Brindisi e la messa fuori servizio di alcuni gruppi attualmente in produzione. Grazie all'utilizzo di tecnologie pi\u00f9 efficienti si avr\u00e0 un abbattimento complessivo sia delle emissioni di ossidi di zolfo, di circa 11.000 tonnellate l'anno, che delle polveri, di circa 360 tonnellate l'anno. L'impianto di Brindisi \u00e8 il quarto che Enipower inizia a costruire dopo quelli di Ferrera Erbognone, Ravenna e Mantova.\nProgetto.\nCon una potenza installata di 1.170 megawatt, \u00e8 la pi\u00f9 potente tra quelle della Societ\u00e0 Eni. La centrale ha tre gruppi di potenza, per un totale di 1.170 megawatt e produce circa 10 miliardi di chilowattora l'anno. La centrale, inoltre, produce energia termica (vapore) destinata ad uso industriale.\nL'alimentazione a gas naturale \u00e8 garantita da un gasdotto sotterraneo lungo circa 14 km.\nI turbogas presentano la possibilit\u00e0 di alimentazione sia da gas naturale che da gas petrolchimico.\nL'energia elettrica che non \u00e8 indirizzata alle societ\u00e0 in loco, \u00e8 immessa sulla rete nazionale attraverso elettrodotto a 380 kV."}
{"id": "1154371", "revid": "339392", "url": "https://it.wikipedia.org/wiki?curid=1154371", "title": "Centrale termoelettrica a ciclo combinato di EniPower", "text": ""}
{"id": "1154372", "revid": "135224", "url": "https://it.wikipedia.org/wiki?curid=1154372", "title": "Pljevlja", "text": "Pljevlja (in cirillico \"\u041f\u0459\u0435\u0432\u0459\u0430\") \u00e8 una citt\u00e0 del nord-est del Montenegro ed ha una popolazione di 30.786 abitanti (dati del 2011).\nIl comune di Pljevlja.\nPljevlja \u00e8 il capoluogo del comune omonimo, uno dei 24 comuni del Montenegro. Il comune ha una popolazione di 36.918 abitanti e gran parte della popolazione \u00e8 concentrata nel capoluogo, che con 27.000 abitanti raccoglie il 73% della popolazione, mentre nessun'altra localit\u00e0 supera il migliaio di abitanti.\nStoria.\nNel 1465 fu conquistata dagli Ottomani che la ribattezzarono \"Ta\u015fl\u0131ca\". Diventata capoluogo del sangiaccato dell'Erzegovina nel 1571 si trasform\u00f2 in pochi decenni in una fiorente cittadina. La sua prosperit\u00e0 la port\u00f2 a diventare il secondo centro per numero del sangiaccato alle spalle della sola Mostar. L'ascesa di Ta\u015fl\u0131ca si arrest\u00f2 quando due incendi la devastarono completamente. Caduta ormai in declino, nel 1833 venne privata anche dello status di capoluogo dell'Erzegovina, passato alla pi\u00f9 ricca Mostar.\nIn seguito al trattato di Berlino del 1878, assieme al resto del Sangiaccato fu ceduto all'Austria-Ungheria. L'anno seguente il governo asburgico e quello ottomano siglarono un accordo che stabil\u00ec sul territorio un'amministrazione congiunta. Grazie all'insediamento di una numerosa guarnigione austro-ungarica l'economia locale visse una fase di ripresa e crescita.\nNel 1908, in seguito alla crisi bosniaca, gli austro-ungarici ritirarono i loro soldati dalla cittadina, che per i successivi quattro anni rimase nelle mani dei Giovani Turchi. Il 28 ottobre 1912 Pljevlja fu occupata dalle truppe serbe e da un contingente montenegrino. I trattati di pace dell'anno successivo sancirono l'annessione della cittadina al Montenegro.\nDurante la seconda guerra mondiale sul fronte jugoslavo a Pljevlja venne combattuta il 1-2 dicembre 1941 una sanguinosa battaglia tra i partigiani jugoslavi guidati da Arso Jovanovi\u0107 e Petar Cetkovi\u0107 e gli alpini italiani della divisione Pusteria che riuscirono dopo accaniti combattimenti a respingere l'attacco e mantenere il possesso della citt\u00e0.\nNella campagna attorno a Pljevlja sorge il monumento, inaugurato nel 1983 dal Presidente jugoslavo Mika \u0160piljak e da quello italiano Sandro Pertini, che ricorda la nascita della Divisione italiana partigiana Garibaldi il 2 dicembre 1943. Alla base del monumento una scritta in lingua italiana e serbo-croata recita le seguenti parole: \"Il 2 dicembre 1943 fu costituita a Pljevlja la Divisione partigiana italiana \u201cGaribaldi\u201d che combatt\u00e9 nel quadro dell'Esercito popolare di liberazione della Jugoslavia \u2013 I partigiani garibaldini hanno dato un contributo notevole alla lotta per la libert\u00e0 e per l'amicizia fra i popoli di Jugoslavia e d'Italia. \u2013 Associazione combattenti del Montenegro 21.9.1983\"\nSociet\u00e0.\nEvoluzione demografica.\nLa citt\u00e0 conta 30.786 abitanti.\nPopolazione di Pljevlja:\nSport.\nCalcio.\nLa squadra principale della citt\u00e0 \u00e8 il Rudar Pljevlja."}
{"id": "1154379", "revid": "1516566", "url": "https://it.wikipedia.org/wiki?curid=1154379", "title": "Beckerich", "text": "Beckerich (lussemburghese: \"Biekerech\") \u00e8 un comune del Lussemburgo che si trova vicino al confine con il Belgio. Si trova nel cantone di Redange e nel distretto di Diekirch.\nNel 2005, la citt\u00e0 di Beckerich, capoluogo del comune, aveva una popolazione di 635 abitanti. Le altre localit\u00e0 del comune sono Hovelange, Noerdange, Oberpallen e Schweich.\nBeckerich ha una fabbrica di bottiglie d'acqua potabile, che fornisce acqua alla Lidl in tutto il mondo. La fabbrica ricava l'85% del proprio fabbisogno di energia, escluso quello necessario per i trasporti, da forme di energia alternativa, in primo luogo le biomasse.\nA partire dagli anni '90, il Comune ha attivato a un programma di incentivi economici e una regia pubblica per le pratiche relative alla produzione di energia fotovoltaica, eolica e geotermica.\nStoria.\nSimboli.\nLo stemma del comune di Beckerich \u00e8 stato approvato il 29 ottobre 1982.\nI due pastorali rappresentano l'abbazia cistercense di Bardenburg (Clairefontaine) e il priorato di Mergendall (Marienthal), che avevano numerosi possedimenti nell'area tra il XIII e XIV secolo. Il lupo \u00e8 ripreso dallo stemma della famiglia Elvange, che possedeva il villaggio nel XIV secolo. Il leone d'argento era simbolo dei signori di Guirsch, che detenevano il potere su Oberpallen, Levelange e Huttange. La Rivoluzione francese pose fine a questi diritti feudali."}
{"id": "1154382", "revid": "1711941", "url": "https://it.wikipedia.org/wiki?curid=1154382", "title": "Harondor", "text": ""}
{"id": "1154386", "revid": "125850124", "url": "https://it.wikipedia.org/wiki?curid=1154386", "title": "Grand Ballon", "text": "Il Grand Ballon (in tedesco \"Gro\u00dfer Belchen\", in dialetto alsaziano \"Grosser Belchen\") \u00e8 il pi\u00f9 alto rilievo della catena montuosa dei Vosgi, situata in Geishouse.\nStoria.\nLe sue prime popolazioni arrivarono nell'era quaternaria e da allora vi si sono stabiliti vari popoli. La regione fu abitata dai Celti e, dal 58 a.C., cominci\u00f2 il controllo romano.\nDescrizione.\nIl monte \u00e8 situato a circa 25\u00a0km a nord-ovest di Mulhouse. \u00c8 ricco di fauna e di flora. Dalla sua cima in condizioni di cielo terso ottima visuale delle Alpi e del Monte Bianco in particolare."}
{"id": "1154389", "revid": "290948", "url": "https://it.wikipedia.org/wiki?curid=1154389", "title": "Competizione apparente", "text": "La competizione apparente \u00e8 un processo biologico che si ha con l'introduzione di un superpredatore in un ambiente diverso dal proprio.\nIl predatore tende a nutrirsi di alcune specie: alcune, abituate ad essere predate, hanno sviluppato strategie di difesa per non scomparire (ad esempio, ritmi riproduttivi molto veloci).\nAltre specie, di solito gli animali al vertice della catena alimentare prima dell'arrivo del nuovo superpredatore, sono scarsamente adattati ad essere predati e quindi la loro popolazione inizia a scendere.\nUn buon esempio di processo di competizione interspecifica apparente \u00e8 quello innescato dall'arrivo dell'aquila reale nelle Channel Islands: le aquile predano indistintamente sia i maiali rinselvatichiti che le volpi autoctone.\nI maiali sono ben adattati alla pressione venatoria e quindi sopportano bene le perdite subite a causa delle aquile. Le volpi, invece, essendo per secoli state al vertice della catena alimentare della zona, non presentano adattamenti alla predazione, e sono state quindi rapidamente decimate."}
{"id": "1154390", "revid": "1728", "url": "https://it.wikipedia.org/wiki?curid=1154390", "title": "Clivus argentarius", "text": ""}
{"id": "1154395", "revid": "21583", "url": "https://it.wikipedia.org/wiki?curid=1154395", "title": "Michele Capobianco", "text": "Biografia.\nNato nel 1921 in provincia di Benevento, Capobianco si laure\u00f2 in architettura, insieme ad altri ventidue studenti, nel 1946. Negli anni universitari fu allievo di Marcello Canino, presso il cui studio lavor\u00f2 sin dal 1943. Subito dopo la laurea apr\u00ec uno studio con Arrigo Marsiglia. Nel 1948 ci furono le prime commissioni: un edificio a Poggioreale (1948), il padiglione dell'America Latina (1948-52) ed alcuni edifici per abitazioni al Parco Commola Ricci (1952-55). Nel 1950, in seguito ad una vista eseguita da una delegazione di professori e studenti svedesi per studiare i nuovi quartieri popolari, Capobianco, sollecitato da alcuni architetti svedesi, fu invitato ad andare in Svezia. A Stoccolma frequent\u00f2 Sven Markelius e studi\u00f2 la cultura urbanistica nordica, ritornato a Napoli fu chiamato da Canino per sostenere l'esame di libera docenza. Nel 1955 progett\u00f2 un palazzo per abitazioni a piazzetta Santo Stefano per il quale vinse il premio Inarch nel 1961, contemporaneamente con Giulio De Luca progett\u00f2 l'edificio Decina al Parco Grifeo.\nNegli anni sessanta fu attivo, come molti altri, nella progettazione di quartieri popolari e nel 1964, insieme a Riccardo Dalisi e Massimo Pica Ciamarra, realizz\u00f2 il Palazzo della Nuova Borsa Merci. Divenne professore Emerito di Progettazione architettonica alla Facolt\u00e0 dell'universit\u00e0 Federico II dal 1973 al 1988. Collabor\u00f2 insieme a Pica Ciamarra e Corrado Beguinot alla progettazione del palazzo di Giustizia, i cui lavori terminarono dopo l'incendio della torre pi\u00f9 alta. Suo anche il progetto per un nuovo edificio per il X liceo scientifico (oggi liceo Elio Vittorini) nel quartiere Arenella, con lo scopo di servire soprattutto il nuovo Rione Alto. Negli anni ottanta progett\u00f2 a Miano alcuni quartieri popolari realizzati nell'ottica del PSER, diversi edifici nel Centro Direzionale di Napoli e le stazioni della metropolitana Vanvitelli, Medaglie d'Oro e Colli Aminei. Nel 1992 vinse un secondo premio Inarch e successivamente fond\u00f2 la rivista di architettura ArQ. Il figlio Lorenzo ha intrapreso anch'egli la carriera di architetto, proseguendo alcuni cantieri del padre come il \"restyling\" della Stazione Vanvitelli al Vomero, la prima stazione d'arte del progetto della nuova Metropolitana di Napoli."}
{"id": "1154396", "revid": "77639", "url": "https://it.wikipedia.org/wiki?curid=1154396", "title": "Campo Pacevecchia", "text": ""}
{"id": "1154398", "revid": "30297", "url": "https://it.wikipedia.org/wiki?curid=1154398", "title": "Rugby Benevento", "text": ""}
{"id": "1154399", "revid": "1870933", "url": "https://it.wikipedia.org/wiki?curid=1154399", "title": "Nicol\u00f2 Sciacca", "text": "Carriera.\nClub.\nCresciuto nelle giovanili del Napoli, nell'ottobre del 1986 Sciacca passa al in Serie C2, dove esordisce tra i professionisti giocando undici partite e segnando tre reti. Nel 1987 passa al , dove rimane per quattro anni, intervallati da un'esperienza con la maglia del Partinicaudace.\nNel 1992 Sciacca passa al allenato da Zden\u011bk Zeman ed esordisce in Serie A il 27 settembre 1992, quando gioca da titolare nella partita vinta per 1-0 dai pugliesi contro l'Udinese. Negli anni passati a Foggia diventa un elemento importante per il centrocampo del Foggia, totalizzando 62 presenze e 9 reti, tra cui una realizzata su calcio di rigore in Juventus-Foggia del 9 maggio 1993, terminata 4-2 per i bianconeri. Il centrocampista segna anche una rete nel Torneo Anglo-Italiano contro il West Bromwich il 10 novembre 1995.\nNel 1996 Sciacca passa alla , che lo gira alla ma dopo poco la societ\u00e0 dello stretto lo rimander\u00e0 al mittente Alla Reggiana rimarr\u00e0 per due stagioni, per poi andare a giocare per il , dove chiude la carriera agonistica nel 1999.\nNegli anni 2000 termina la carriera giocando nel Marsala in Eccellenza\nDopo il ritiro.\nNel 2002 Nicol\u00f2 Sciacca, fonda una scuola calcio a Marsala, che viene denominata \"Associazione Sportiva Dilettantistica Dribbling\". Nel 2008-2009 allena la Juniores del Trapani calcio portandola alle semifinali scudetto dove viene sconfitto dal Savona.\nNel 2009-2010 allena la Juniores del Trapani calcio portandola ai quarti di finale scudetto.\nA partire dal mese di agosto 2011 assume la direzione tecnica del Marsala che disputa il campionato di Serie D."}
{"id": "1154400", "revid": "110157", "url": "https://it.wikipedia.org/wiki?curid=1154400", "title": "Berdorf", "text": "Berdorf (lussemburghese: \"B\u00e4erdref\") \u00e8 un comune del Lussemburgo orientale. Fa parte del cantone di Echternach e del distretto di Grevenmacher. Berdorf \u00e8 nota per le rocce di arenaria che la circondano.\nNel 2005, la citt\u00e0 di Berdorf, capoluogo del comune, aveva una popolazione di 872 abitanti. Le altre localit\u00e0 del comune sono Bollendorf-Pont, Grundhof e Weilerbach."}
{"id": "1154404", "revid": "125222384", "url": "https://it.wikipedia.org/wiki?curid=1154404", "title": "Cygnus (zoologia)", "text": "Cygnus \u00e8 il genere tassonomico con cui vengono identificati i pi\u00f9 grandi uccelli acquatici della famiglia degli Anatidi, comunemente chiamati \"Cigni\" in italiano; questi uccelli sono facilmente riconoscibili, oltre che per le dimensioni, soprattutto per i lunghi colli; hanno portamento elegante, e l'aspetto degli esemplari dei due sessi \u00e8 molto simile, variando visivamente, in modo poco percettibile, solo nelle dimensioni.\nDescrizione.\nIl cigno \u00e8 un uccello acquatico di grosse dimensioni, con apertura alare media tra i 155 e a seconda della specie - sino a registrati in un esemplare della specie trombettiere - corte zampe palmate, caratterizzato da un lungo collo e da un vistoso mutamento fisico tra la nascita e l'et\u00e0 adulta, in cui, oltre all'aumento della lunghezza del collo e della dimensione delle ali, cambiano il colore del piumaggio e del becco piatto.\nGeneralmente i cigni nascono di piumaggio grigio; vi sono varie specie di cigni che differiscono nei colori, nelle dimensioni e nelle forme definitive che raggiungono nell'et\u00e0 adulta.\nIl colore di piumaggio pi\u00f9 diffuso tra gli adulti delle varie specie di cigno \u00e8 il bianco (totale o complementare al nero), essendo bianco e nero gli unici colori del piumaggio dei cigni attualmente noti. Nessun cigno adulto ha il piumaggio totalmente nero: anche il cigno nero presenta del piumaggio bianco nelle ali, ben visibile al dispiegamento delle stesse, ma nascosto quando completamente ripiegate lungo il dorso.\nIl cigno trombettiere \u00e8 l'unico cigno a presentare l'esterno superiore del becco completamente di colore nero in et\u00e0 adulta, mentre alla nascita \u00e8 invece rosa. Di colore completamente nero potrebbe sembrare anche la parte superiore del becco di alcuni cigni minori adulti, come il cigno fischiatore, ma questi in realt\u00e0 presentano una piccola parte di giallo vicino agli occhi. Gli altri cigni adulti presentano la parte superiore del becco (compreso un eventuale rigonfiamento) con disegni e colori frammisti, a seconda della specie, tra rosso, arancione, giallo, rosa, bianco, grigio e nero.\nIl colore delle zampe varia a seconda della specie, dal nero scuro o grigio, fino al rosa.\nLa specie con apertura alare mediamente maggiore \u00e8 il cigno trombettiere del Nord America, seguito dal cigno reale euroasiatico che a sua volta gli risulta mediamente superiore in massa corporea.\nBiologia.\nRiproduzione.\nI cigni generalmente formano coppie monogame che restano tali tutta la vita, si riscontrano tuttavia casi di separazione (per esempio in caso di infertilit\u00e0 o di decesso del partner) e in alcune specie l'unione a vita \u00e8 meno frequente che in altre. Essendo generalmente un animale monogamo, risente della separazione dal partner. Nidificano tra i canneti, dove la femmina cova per circa un mese da 4 a 8 uova azzurrognole, mentre il maschio fa la guardia al nido. Alla nascita e fino al raggiungimento dell'et\u00e0 adulta il cigno mantiene un piumaggio in genere di colore grigiastro, bianco sporco, pi\u00f9 mimetico di quello vistoso degli adulti.\nIl cigno pu\u00f2 essere molto possessivo riguardo al territorio nei confronti dei suoi simili, dando luogo occasionalmente a scontri interni allo stormo o verso altri esemplari, che terminano a volte senza conseguenze per i cigni in lotta, altre con la cacciata di qualche esemplare dal gruppo, ma a volte accadono ferimenti anche gravi.\nQuando vive in gruppo, il territorio pu\u00f2 essere anche solo di pochi metri attorno al nido, tollerando i suoi simili in proporzione alle dimensioni e alla qualit\u00e0 dell'habitat complessivo a disposizione al di fuori della zona di cova, in relazione alle risorse alimentari fruibili e agli spazi accessibili senza pericoli per la coppia e la futura prole. \nAlimentazione.\nI cigni sono uccelli essenzialmente erbivori; si nutrono in prevalenza di piante acquatiche e palustri, che strappano dal fondo o dalle rive con il becco: tramite il lungo collo, infatti, a seconda della specie e dell'et\u00e0, possono nutrirsi immergendo il capo fino a una profondit\u00e0 massima di circa 80 centimetri; a volte raggiungono profondit\u00e0 maggiori immergendo anche la parte anteriore del corpo, mentre quella posteriore viene elevata fuori - verticalizzando cos\u00ec tutto il corpo a testa in gi\u00f9 - usando le zampe per darsi slancio per arrivare in tale posizione e contemporaneamente mantenersi in equilibrio in tale assetto.\nPossono anche camminare sulla terraferma lungo le rive, cibandosi cos\u00ec di erbe, foglie e semi, evitando comunque di allontanarsi molto dall'acqua. Il ricorso all'erba quale cibo \u00e8 particolarmente elevato da parte degli esemplari appena nati, fino al cambio del colore del piumaggio - da quello giovanile a quello adulto.\nDa adulti possono arrivare a mangiare fino a 3,5 \u2013 4\u00a0kg (peso umido) di vegetazione acquatica al giorno; per aiutare la digestione, talvolta ingeriscono delle piccole quantit\u00e0 di sabbia, che nel loro intestino ne facilita la triturazione. La dieta non \u00e8 strettamente vegetariana: infatti, insieme alle erbe, ingurgitano anche un buon numero di piccoli animaletti acquatici a esse associati (crostacei, larve d'insetti e piccole lumache).\nMediamente moderati nell'assunzione di cibo (non mangiano oltre misura, mantenendo cos\u00ec il peso-forma necessario all'involo), al contatto con l'uomo sono invece pericolosamente ghiotti di pane, che sebbene sia comunque alimento non nocivo per gli esemplari adulti (purch\u00e9 sia sempre commestibile anche per l'uomo - mai ammuffito - in quantit\u00e0 non elevata, e fornito ammorbidito nell'acqua in piccoli bocconi), ha invece effetti anche letali nei cigni appena nati, e potenzialmente gravi negli esemplari ancora giovani, che nei primi 3-4 mesi di vita rischiano di diventare di mole eccessiva rispetto alla portata delle zampe ancora in fase di sviluppo, nonch\u00e9 di favorire una pericolosa crescita in direzione errata di parte del piumaggio, analogamente ancora in formazione.\nL'eventuale dannosit\u00e0 del pane quale nutrimento per i cigni adulti \u00e8 oggetto di dibattito, bench\u00e9 i sostenitori della tradizionale usanza affermino che gli eventuali problemi siano causati solo da una quantit\u00e0 eccessiva o se il pane costituisse la fonte principale della loro alimentazione, giacch\u00e9 i cigni - una volta sazi - smettono di nutrirsi (in merito a ci\u00f2 si ritiene particolarmente dannoso il pane bianco, al cui posto \u00e8 relativamente preferibile il pane integrale - \"pane marrone\" - o crostini integrali sbriciolati/spezzettati nell'acqua); il danno sarebbe invece tale e soprattutto grave se invece di pane fresco - o comunque commestibile anche dall'uomo - venisse dato ai cigni pane ammuffito: particolare pericolo per la salute e la vita dei cigni \u00e8 infatti rappresentato dal pane raffermo e ammuffito, poich\u00e9 la muffa \u00e8 per loro velenosa.\nIn ogni caso pi\u00f9 utile alla salute dei cigni si ritiene sia fornirgli eventualmente quale cibo (sempre misto a buone quantit\u00e0 d'acqua) verdure crude come lattuga romana (\"Lactuca sativa\" L. var. \"longifolia\") o il pi\u00f9 piccolo lattughino verde/biondo (\"Lactuca sativa\" var. c\"rispa\"), carote tritate, broccoli a pezzettini, bietola da foglie (erbetta, \"silverbeet-swiss chard\"), ma anche Mais spezzato per volatili (\"cracked corn\"; non fornire mais a chicchi interi), patate lessate (o crude, tagliate in piccolissimi cubetti ovvero tritate), riso cotto, legumi lessati (come i piselli spezzati - ma mai legumi crudi), mix di cereali idonei, e in generale quanto pi\u00f9 si avvicina alla loro dieta erbivora naturale.\nBisogna evitare di fornire ai cigni un'alimentazione con molte proteine - come mangime per tacchini o simili - perch\u00e9, se in eccesso, potrebbero portare a delle gravi alterazioni nello sviluppo del piumaggio dei cignetti durante la crescita (Angel Wing), ; la deformazione - consistente in una crescita in direzione errata di parte del piumaggio e riscontrata in diversi tipi di uccelli acquatici - \u00e8 riconducibile anche ad una carenza di vitamina E, vitamina D e manganese nella loro alimentazione, ma pu\u00f2 essere fermata e fatta regredire ad uno stato regolare intervenendo per tempo sulle penne interessate e riequilibrando l'alimentazione dei volatili.\nPoich\u00e9 i cigni sono privi di denti, \u00e8 necessario fornir loro esclusivamente cibo sminuzzato in bocconi piccoli e ammorbiditi - con sempre acqua a disposizione, a parte o mista al cibo - in modo da rendere possibile l'agevole deglutizione senza masticazione (per esempio, le foglie di lattuga vanno spezzettate in ritagli di circa , poich\u00e9 intere sono troppo grandi e coese, rispetto alla pi\u00f9 morbida vegetazione acquatica di cui i cigni si nutrono abitualmente; quando si cibano autonomamente di vegetali, direttamente dal terreno in cui crescono, ne strappano infatti con il becco solo un pezzettino alla volta dalle singole foglie del ciuffo, grazie alla resistenza contrapposta dal radicamento di quest'ultimo). Mai servire i cibi cotti se ancora molto caldi (s\u00ec caldo-tiepidi, specialmente in inverno), no cracker, patatine e similari snack salati. Fornire eventuali assaggi di frutta in piccoli bocconi morbidi, togliendovi torsoli, noccioli, semi e bucce (in particolare sono nocivi per i cigni i semi di mela).\nIn cattivit\u00e0 spesso il cibo viene servito in un capiente contenitore di legno e plastica, che pu\u00f2 essere posato in terra vicino alla riva oppure messo a galleggiare sull'acqua.\nSi tenga conto che se i cigni vi identificano quali portatori di cibo per loro, possono accogliervi e venirvi incontro con molto entusiasmo, il che tuttavia - analogamente a quanto fanno altri animali quando gli viene portato del cibo - potrebbe trasformarsi in un'involontaria impaziente \"aggressione al cameriere\", cosa che, vista la mole dei cigni quando si ereggono aprendo le ali e allungando il collo, potrebbe spaventare, specialmente bambini o altre persone di bassa statura; \u00e8 bene dunque predisporre l'eventuale cibo per loro rapidamente, prima che ci raggiungano, per mettersi da parte mentre si nutrono.\nNei pressi dei luoghi frequentati dai cigni \u00e8 possibile trovare dei cartelli che fanno divieto di fornirgli del cibo, ci\u00f2 principalmente per il fatto che se di tipo inidoneo potrebbe danneggiare la loro salute, nonch\u00e9, se relativi ad esemplari in cattivit\u00e0, anche perch\u00e9 questi dovrebbero di norma essere gi\u00e0 accuditi al riguardo dal personale preposto: si tenga quindi conto di tali eventuali cartelli di divieto, considerando inoltre che per natura i cigni allo stato libero sono autosufficienti, ovvero che fornirgli senza bisogno costanti risorse alimentari, ulteriori a quelle da loro accessibili autonomamente, li esporrebbe al rischio di diventarne invece pericolosamente dipendenti; altres\u00ec un eventuale apporto di cibo ai cigni da parte dell'uomo pu\u00f2 essere tuttavia talvolta comunque opportuno, come per eventuali esemplari debilitati o finiti al di fuori del loro habitat, e per esemplari dove questo sia stato ridotto o compromesso dall'essere umano - particolarmente in caso di condizioni climatiche innaturali o eccezionali.\nSi vedano anche le singole voci per ogni specie di cigno.\nRapporti con l'uomo.\nAnticamente il cigno bianco, i cigni esotici nero e collo nero, quello selvatico e il minore erano allevati a scopi alimentari. Attualmente sono specie protette.\nI cigni, quali animali erbivori, sono di per s\u00e9 inoffensivi nei confronti dell'uomo, arrivando spesso a socializzare spontaneamente; tuttavia anche gli esemplari pi\u00f9 avvezzi all'eventuale contatto con gli esseri umani, come quelli presenti negli specchi d'acqua dei parchi delle ville d'epoca aperte al pubblico, giardini botanici, etc., possono talvolta diventare estremamente aggressivi e pericolosi, ad esempio per difendere s\u00e9 stessi o il territorio (il nido, il partner, la prole), o se percepiscono come ostile l'avvicinarsi di qualcuno o qualche animale (per esempio di cani) che sono da tenere prudentemente al guinzaglio in presenza di cigni, per il bene di entrambi.\nIn caso si abbia poca o nulla esperienza di incontri di cigni, \u00e8 bene evitare di avvicinarli molto \u2013 sia che si trovino in cattivit\u00e0 che allo stato libero \u2013 e tantomeno cercare di toccarli (cosa che infatti percepiscono generalmente come attacco/pericolo); tenere a mente al riguardo che subire la reazione aggressiva di un cigno, o un suo attacco come ad esempio per eccessivo avvicinamento a lui o alla sua prole, pu\u00f2 produrre gravi conseguenze (anche legali nel caso il cigno riportasse eventuali lesioni a causa del comportamento improprio altrui).\nIn cattivit\u00e0 sono ospiti di zoo, parchi naturali, orti botanici e grandi residenze dotate di vasti spazi e specchi d'acqua pi\u00f9 o meno naturali. Le piante adiacenti alle zone frequentate dai cigni possono subire da questi qualche piccolo danno, qualora ne trovino le foglie di loro gusto come cibo.\nIl mantenimento in cattivit\u00e0 di un palmipede necessita un adeguato specchio d'acqua e un terreno abbastanza vasto da contenerlo. La profondit\u00e0 dello specchio d'acqua dev'essere per circa la met\u00e0 variabile tra gli 80 e i 120\u00a0cm (tale cio\u00e8 da permettere al cigno di nuotare distendendo completamente le zampe, nonch\u00e9 di poter raggiungere il nutrimento sui fondali grazie al collo), presentare zone anche pi\u00f9 profonde (dove il cigno sar\u00e0 pi\u00f9 al sicuro da eventuali pericoli) e vaste aree meno profonde (in cui i cigni potranno nutrirsi degli elementi del fondale con minor dispendio di energie); presentare rive per lo pi\u00f9 scoscese (alte 50\u00a0cm su livello dell'acqua, e che diano ospitalit\u00e0 a vegetazione) con 2 o 3 spiagge erbose diradanti fin appena dentro l'acqua (50\u00a0cm dalla riva), in modo da consentire l'uscita e rientro nell'acqua ai cigni. Nella parte centrale del bacino \u00e8 bene che siano presenti dei piccoli isolotti con coste basse - separati di un'adeguata misura dal perimetro del lago tramite acqua profonda - di modo che i cigni possano ritirarvisi in autonomia quale luogo sicuro e pi\u00f9 appartato, utile ad esempio per costruirvi il nido (sopra o a ridosso).\nUn parco destinato a ospitare un cigno va recintato con una rete interrata per evitare la fuga degli animali o l'intrusione di potenziali animali ostili (come volpi o cani). Infine bisogna prevedere l'esistenza d'uno o pi\u00f9 ricoveri, in legno o muratura, alti un metro o pi\u00f9, dove i cigni possano rifugiarsi durante le intemperie e deporre e covare le uova.\nPoich\u00e9 per impedire al cigno in cattivit\u00e0 di prendere il volo vengono spesso utilizzate pratiche per debilitarne le ali (altri espedienti fisici sono reti aeree con gabbie perimetrali, una ridotta o inidonea superficie per prendere velocit\u00e0, ovvero ostacoli verticali intorno all'area di stazionamento che ne impediscano la traiettoria di volo), \u00e8 preferibile tutelare i luoghi gi\u00e0 frequentati abitualmente dai cigni allo stato libero, quelli dove giungono ciclicamente, e realizzarne di nuovi idonei allo scopo.\nL'eventuale ristrutturazione di spazi preesistenti in cui vivono soggetti in cattivit\u00e0 da tempo, volto a consentire libero accesso e dipartita a cigni allo stato libero, dovrebbe tenere conto che i cigni vissuti in cattivit\u00e0 - e in isolamento forzato dai propri simili - con un eventuale arrivo di nuovi cigni potrebbero attivarsi - o essere forzosamente coinvolti - in lotte per il territorio, nelle quali correrebbero per\u00f2 il rischio di avere la peggio a causa della debilitazione delle ali, senza la possibilit\u00e0 di desistere volando eventualmente altrove.\nAltres\u00ec \u00e8 possibile utilizzare le strutture in passato utilizzate come zoo per i cigni impediti artificiosamente al volo per dare ricovero ad eventuali esemplari infortunati, senza dimenticare che il cigno \u00e8 un animale monogamo che risente della separazione dal partner.\nDistribuzione e habitat.\nIl genere Cygnus \u00e8 presente con varie specie in varie parti del mondo, elencabili per area geografica/emisfero in cui sono maggiormente diffusi.\nIl cigno coscoroba viene considerato genere a s\u00e9 stante, cos\u00ec come i vari cigni minori dell'emisfero nord vengono considerati unitamente quali sottospecie di \"Cygnus columbianus\".\nQuale uccello acquatico, il Cigno vede il suo habitat naturale composto da zone umide ad acque basse e calme (dolci, salmastre ma anche salate). A livello internazionale tali habitat sono tutelati dalla Convenzione di Ramsar.\nSistematica.\nIl genere comprende sei specie viventi:\nSono note anche le seguenti specie fossili:"}
{"id": "1154406", "revid": "114923199", "url": "https://it.wikipedia.org/wiki?curid=1154406", "title": "\u0160avnik", "text": "\u0160avnik (in serbo cirillico: \u0428\u0430\u0432\u043d\u0438\u043a) \u00e8 un piccolo villaggio del nord del Montenegro, capoluogo del comune omonimo.\nConta 2.947 abitanti, il 19% dei quali \u00e8 concentrato nel capoluogo (570 ab.), che in termini di popolazione \u00e8 il pi\u00f9 piccolo del Paese.\nPopolazione.\nQuello di \u0160avnik \u00e8 il meno popolato di tutti i comuni del Montenegro.\nPopolazione di \u0160avnik:\nGruppi etnici (nel 1991):\nGruppi etnici (nel 2003):"}
{"id": "1154409", "revid": "365411", "url": "https://it.wikipedia.org/wiki?curid=1154409", "title": "First Division 1914-1915", "text": "La First Division 1914-1915 \u00e8 stata la 27\u00aa edizione della massima serie del campionato inglese di calcio, disputato tra il 1\u00ba settembre 1914 e il 28 aprile 1915 e concluso con la vittoria dell', al suo secondo titolo.\nCapocannoniere del torneo \u00e8 stato Bobby Parker () con 35 reti.\nDopo la fine del campionato si decise di sospendere le attivit\u00e0 agonistiche a causa della prima guerra mondiale. Le attivit\u00e0 ripresero nell'annata 1919-20.\nClassifica finale.\nLegenda:\nRegolamento:\nNote:"}
{"id": "1154413", "revid": "6923", "url": "https://it.wikipedia.org/wiki?curid=1154413", "title": "\u017dabljak", "text": "\u017dabljak (in serbo cirillico: \"\u0416\u0430\u0431\u0459\u0430\u043a\" \u00e8 una citt\u00e0 del nord del Montenegro ed ha una popolazione di 1.937 abitanti (dati del 2003).\n\u017dabljak \u00e8 il capoluogo del comune omonimo, che conta 4.204 abitanti ed \u00e8 uno dei meno popolati del Montenegro; il 46% della popolazione \u00e8 concentrata nel capoluogo, che \u00e8 uno dei meno popolosi del paese, mentre nessun'altra localit\u00e0 supera il migliaio di abitanti.\nStoria.\nDurante la Seconda guerra mondiale \u017dabljak venne completamente distrutta. La citt\u00e0 fu quindi interamente ricostruita."}
{"id": "1154420", "revid": "1528507", "url": "https://it.wikipedia.org/wiki?curid=1154420", "title": "Stati che aderiscono ai trattati internazionali sul copyright", "text": "Questa pagina fornisce un elenco dei paesi che hanno firmato e ratificato uno o pi\u00f9 trattati internazionali sul copyright.\nLa lista sottostante \u00e8 stata presa dai dati forniti da OMPI, UNESCO e OMC (vedi note): sono stati corretti fino all'11 dicembre 2005 (1\u00ba gennaio 2000 per Universal Copyright Convention) ed includono alcune aggiunte dopo questa data. Le date tra parentesi sono le date nelle quali il trattato \u00e8 diventato effettivo per un dato paese."}
{"id": "1154422", "revid": "767487", "url": "https://it.wikipedia.org/wiki?curid=1154422", "title": "Piero di Luigi Guicciardini", "text": "Biografia.\nDopo essere stato ambasciatore presso il Papa nel 1410 e a Bologna nel 1413, fu priore delle Arti nel 1416 e ambasciatore a Rimini nel 1416\nFu il primo nella famiglia ad ottenere il titolo di Conte, con Diploma Imperiale datato Aquisgrana, 30 novembre 1416; del titolo la sua famiglia fece un uso sistematico solo dopo il 1726, quando venne riconosciuto dal Granduca di Toscana.\nTra gli altri incarichi politici si ricordono il commissariato a Piombino nel 1417, il ruolo di podest\u00e0 di Perugia nel 1419, nonch\u00e9 il prestigioso titolo di gonfaloniere di Giustizia della Repubblica di Firenze per ben tre volte: nel 1421, nel 1434 e nel 1439. Fece parte dei Dieci di Balia nel 1432 fu commissario dell'esercito nel Casentino nel 1440.\nSi spos\u00f2 tre volte: con Laudomia Acciaioli nel 1395, con Giovanna Valori nel 1399 e con Angiola Buondelmonti nel 1410.\nEbbe come figli Jacopo (1397-1490, dalla prima moglie), Luigi (1407-1487), Niccol\u00f2, Laudomia, Maddalena, Dianora e Costanza (dalla terza moglie)."}
{"id": "1154423", "revid": "365411", "url": "https://it.wikipedia.org/wiki?curid=1154423", "title": "First Division 1913-1914", "text": "La First Division 1913-1914 \u00e8 stata la 26\u00aa edizione della massima serie del campionato inglese di calcio, disputato tra il 1\u00ba settembre 1913 e il 27 aprile 1914 e concluso con la vittoria del , al suo secondo titolo.\nCapocannoniere del torneo \u00e8 stato George Elliott () con 32 reti.\nClassifica finale.\nLegenda:\nRegolamento:"}
{"id": "1154424", "revid": "122655522", "url": "https://it.wikipedia.org/wiki?curid=1154424", "title": "Kopet Dag", "text": "Il Kopet Dag \u00e8 una catena montuosa situata alla frontiera tra Turkmenistan e Iran, ad oriente del Mar Caspio ed \u00e8 estesa per circa 650\u00a0km lungo il confine asiatico. La vetta pi\u00f9 alta della catena presente nel territorio del Turkmenistan si trova a sud-ovest della capitale Ashgabat e si eleva a 2940\u00a0m, mentre la sommit\u00e0 iraniana pi\u00f9 alta \u00e8 di 3191\u00a0m.\nLe colline ai piedi del Kopet Dag, nei pressi di Ashgabat, sono il sito delle rovine dell'antica citt\u00e0 partia di Nisa (Nessa)."}
{"id": "1154427", "revid": "339392", "url": "https://it.wikipedia.org/wiki?curid=1154427", "title": "Lawrence Shreeve", "text": ""}
{"id": "1154429", "revid": "365411", "url": "https://it.wikipedia.org/wiki?curid=1154429", "title": "First Division 1912-1913", "text": "La First Division 1912-1913 \u00e8 stata la 25\u00aa edizione della massima serie del campionato inglese di calcio, disputato tra il 2 settembre 1912 e il 30 aprile 1913 e concluso con la vittoria del , al suo quinto titolo.\nCapocannoniere del torneo \u00e8 stato David McLean dello con 30 reti.\nClassifica finale.\nLegenda:\nRegolamento:"}
{"id": "1154435", "revid": "110157", "url": "https://it.wikipedia.org/wiki?curid=1154435", "title": "Consdorf", "text": "Consdorf (lussemburghese: \"Konsdref\") \u00e8 un comune del Lussemburgo orientale. Fa parte del cantone di Echternach e del distretto di Grevenmacher.\nNel 2005, la citt\u00e0 di Consdorf, capoluogo del comune, aveva una popolazione di 1.200 abitanti. L'altra localit\u00e0 che fa capo al comune \u00e8 Scheidgen."}
{"id": "1154437", "revid": "365411", "url": "https://it.wikipedia.org/wiki?curid=1154437", "title": "First Division 1911-1912", "text": "La First Division 1911-1912 \u00e8 stata la 24\u00aa edizione della massima serie del campionato inglese di calcio, disputato tra il 2 settembre 1911 e il 29 aprile 1912 e concluso con la vittoria del , al suo primo titolo.\nCapocannoniere del torneo sono stati Harry Hampton (), George Holley () e David McLean (), con 25 reti ciascuno.\nClassifica finale.\nLegenda:\nRegolamento:"}
{"id": "1154442", "revid": "365411", "url": "https://it.wikipedia.org/wiki?curid=1154442", "title": "First Division 1910-1911", "text": "La First Division 1910-1911 \u00e8 stata la 23\u00aa edizione della massima serie del campionato inglese di calcio, disputato tra il 1\u00ba settembre 1910 e il 29 aprile 1911 e concluso con la vittoria del , al suo secondo titolo.\nCapocannoniere del torneo \u00e8 stato Albert Shepherd () con 25 reti.\nClassifica finale.\nLegenda:\nRegolamento:"}
{"id": "1154443", "revid": "44735", "url": "https://it.wikipedia.org/wiki?curid=1154443", "title": "Silent alarm", "text": ""}
{"id": "1154446", "revid": "1573940", "url": "https://it.wikipedia.org/wiki?curid=1154446", "title": "Gorilla beringei", "text": "Il gorilla orientale (Gorilla beringei ) \u00e8 una specie di primate appartenente alla famiglia degli ominidi.\nTassonomia.\nEsistono due sottospecie:\nDescrizione.\nIl gorilla orientale \u00e8 il pi\u00f9 grande primate vivente. I maschi, notevolmente pi\u00f9 grossi delle femmine, possono pesare 225\u00a0kg in natura e molto di pi\u00f9 in cattivit\u00e0.\nTra le caratteristiche di questa specie vi \u00e8 la colorazione nera del pelo, che diviene per\u00f2 grigio con l'et\u00e0.\nI gorilla di montagna hanno il pelo notevolmente pi\u00f9 lungo.\nBiologia.\nI gorilla di montagna si nutrono soprattutto di foglie ed erba. Quelli di pianura si nutrono anche di frutta (25% della dieta) e a volte di insetti (tra i quali preferiscono le formiche).\nTra le femmine di gorilla di montagna sono stati documentati comportamenti omosessuali.\nDistribuzione e habitat.\nI gorilla orientali vivono in una zona di circa che comprende parti della Repubblica Democratica del Congo, di Uganda e Ruanda.\nIn particolare la sottospecie \"Gorilla beringei beringei\" comprende 680 esemplari, suddivisi in due subpopolazioni isolate: la prima nella regione dei Monti Virunga, un'area di al confine tra Uganda, Ruanda e Repubblica Democratica del Congo, e la seconda confinata in un'area di all'interno della Foresta impenetrabile di Bwindi, nell'Uganda sud-occidentale. \nLa sottospecie \"Gorilla beringei graueri\", pi\u00f9 numerosa, \u00e8 endemica della parte orientale della Repubblica Democratica del Congo.\nConservazione.\nLa \"IUCN Red List\" classifica \"Gorilla beringei\" come specie in pericolo critico di estinzione (\"Critically endangered\"), essendo ridotta a circa 16.000 esemplari, quasi tutti della sottospecie di pianura. La sottospecie di montagna (\"Gorilla beringei beringei\") \u00e8 a rischio critico di estinzione (\"Critically Endangered\"), essendo rappresentata da circa 680 individui."}
{"id": "1154448", "revid": "365411", "url": "https://it.wikipedia.org/wiki?curid=1154448", "title": "First Division 1909-1910", "text": "La First Division 1909-1910 \u00e8 stata la 22\u00aa edizione della massima serie del campionato inglese di calcio, disputato tra il 1\u00ba settembre 1909 e il 30 aprile 1910 e concluso con la vittoria dell', al suo sesto titolo.\nCapocannoniere del torneo \u00e8 stato Jack Parkinson () con 30 reti.\nClassifica finale.\nLegenda:\nRegolamento:"}
{"id": "1154456", "revid": "2145227", "url": "https://it.wikipedia.org/wiki?curid=1154456", "title": "C\u00e9sar de Bus", "text": "\u00c8 stato proclamato beato nel 1975 da papa Paolo VI. Il 27 maggio 2020 la Santa Sede ha attribuito un miracolo alla sua intercessione, consentendo quindi la canonizzazione del beato, prevista per il 15 maggio 2022.\nBiografia.\nSettimo dei tredici figli di nobile famiglia originaria di Como (\"Bussi\"), intraprese inizialmente la carriera militare, prendendo parte alle guerre di religione contro gli Ugonotti, ma poi venne ammesso alla corte di Parigi da Carlo IX.\nDopo la morte di un fratello, canonico del capitolo della collegiata di Salon-de-Provence, ottenne le sue prebende ed inizi\u00f2 a dedicarsi allo studio della teologia e della filosofia. Nel 1582 venne ordinato sacerdote.\nPrete zelante ed attivo nelle opere di carit\u00e0 nella comunit\u00e0 di L'Isle-sur-la-Sorgue, vi istitu\u00ec nel 1592, con un cugino (G. B. Romillon), una congregazione di preti secolari dedita all'insegnamento della dottrina cristiana (i Dottrinari), che venne approvata da papa Clemente VIII nel 1597.\nMor\u00ec il 15 aprile (giorno di Pasqua) del 1607 ad Avignone. \u00c8 sepolto nella chiesa di Santa Maria in Monticelli a Roma, dove ha sede la curia generale della congregazione.\nIl culto.\nDichiarato venerabile da papa Pio VII nel 1821, venne beatificato il 27 aprile del 1975 da papa Paolo VI. La medaglia della beatificazione \u00e8 stata eseguita dallo scultore Felice Mina.\nIl 27 maggio 2020 la Congregazione delle cause dei santi ha attribuito un miracolo alla sua intercessione, aprendo la strada per la sua canonizzazione, prevista per il 15 maggio 2022.\nMemoria liturgica il 15 aprile."}
{"id": "1154458", "revid": "33277", "url": "https://it.wikipedia.org/wiki?curid=1154458", "title": "Cesare de Bus", "text": ""}
{"id": "1154459", "revid": "110157", "url": "https://it.wikipedia.org/wiki?curid=1154459", "title": "North American Soccer League 1976", "text": "La North American Soccer League 1976 fu la nona edizione dell'omonima lega calcistica. Parteciparono venti squadre e il titolo and\u00f2 per la prima volta ad una squadra canadese, il .\nAvvenimenti.\nNel 1976 il numero di partecipanti al campionato rimase invariato rispetto alla stagione precedente, grazie alla conferma di diciotto delle venti squadre e al trasferimento di due franchigie: i Denver Dynamos divennero i \"Minnesota Kicks\", mentre i Baltimore Comets si trasformarono nei \"San Diego Jaws\".\nNel corso del 1976 una selezione di giocatori della NASL partecip\u00f2, con il nome \"Team America\", al Torneo del Bicentenario, un torneo amichevole organizzato dalla federazione calcistica statunitense per celebrare i duecento anni dalla Dichiarazione d'indipendenza degli Stati Uniti d'America.\nFormula.\nLe squadre erano suddivise in base alla loro posizione geografica in due conference, ulteriormente ripartite in due division per ogni conference. Ogni squadra giocava 24 incontri, dodici in casa e altrettanti in trasferta, incontrando pi\u00f9 frequentemente le squadre della propria conference. Le prime tre classificate di ogni conference venivano ammesse ai play-off per il titolo.\nIn questa stagione i play-off vennero espansi a dodici squadre: erano costituiti da un primo turno, quarti di finale, semifinali e finale. I turni precedenti la finale erano disputati in gara unica in casa della squadra meglio piazzata durante la stagione regolare, mentre il Soccer Bowl era ospitato in campo neutro: la sede per il 1976 fu il Kingdome di Seattle.\nConfermato il sistema di punteggio: venivano attribuiti 6 punti per ogni vittoria, indipendentemente se raggiunta ai tempi regolamentari, ai supplementari o ai rigori, e 1 punto per ogni gol segnato, fino ad un massimo di 3 per ogni incontro. Una partita terminata ai rigori veniva considerata come terminata con un gol di scarto, aggiungendo un gol alla squadra vincitrice. Tale gol \"fittizio\" veniva calcolato nel computo dei gol segnati e subiti, inoltre poteva contribuire ai punti bonus per i gol segnati."}
{"id": "1154460", "revid": "228587", "url": "https://it.wikipedia.org/wiki?curid=1154460", "title": "Brindisi (disambigua)", "text": ""}
{"id": "1154462", "revid": "1305772", "url": "https://it.wikipedia.org/wiki?curid=1154462", "title": "Debarca", "text": " \nDebarca (in macedone \"\u0414\u0435\u0431\u0430\u0440\u0446\u0430\") \u00e8 un comune rurale della Macedonia del Nord di abitanti (dati 2002). La sede municipale si trova a Bel\u010di\u0161ta.\nGeografia fisica.\nIl comune confina con Drugovo a nord-est, con Demir Hisar a est, con Ocrida a sud e con Struga a ovest. Fa parte della regione statistica Sudoccidentale.\nLa maggior parte dei 30 villaggi del comune si annida tra i monti Karaorm e il monte Ilinska ad est.\nSociet\u00e0.\nEvoluzione demografica.\nSecondo il censimento nazionale del 2002, Debarca ha abitanti. I principali gruppi etnici sono:\nLocalit\u00e0.\nIl comune \u00e8 formato dall'unione dei seguenti centri abitati:"}
{"id": "1154465", "revid": "767487", "url": "https://it.wikipedia.org/wiki?curid=1154465", "title": "The Monks", "text": "The Monks fu un gruppo musicale attivo negli anni sessanta e fondato in Germania da cinque militari americani di stanza a Francoforte. Il loro unico album, \"Black Monk Time\", \u00e8 considerato un capolavoro del periodo e ispiratore di band come Sex Pistols e Clash.\nStoria.\nIl gruppo venne fondato nel 1964 come \"The Five Torquays\" esordendo suonando classici standard del beat del periodo o brani di Chuck Berry. Nel 1965 pubblicarono un singolo, \"Boys Are Boys/There She Walks\". Nel 1965 cambiarono nome in \"The Monks\". Nel 1966 il gruppo partecipa ad alcune trasmissioni per la televisione tedesca come \"Beat Club\", dove presentano il loro singolo d'esordio \"Complication\".\nNonostante lo scarso riscontro commerciale del primo singolo, riescono a pubblicarne altri due, \"I Can't Get Over You/Cuckoo\" nel 1966 e, nel 1967, \"Love Can Tame the Wild/He Went Down to the Sea.\"\nNel 1966 venne pubblicato anche un long playing, \"Black Monk Time\", pubblicato dalla Polydor Records, album che successivamente venne rivalutato dalla critica nonostante all'epoca risult\u00f2 un flop.\nAll'inizio del 1967 il gruppo si sciolse.\nSi riunirono per un concerto nell'ottobre 1999, in Germania.\nCaratteristiche estetiche e musicali.\nSi rasano la punta della testa, cos\u00ec da apparire come dei monaci, si vestono di nero e non disdegnano di indossare il saio sul palco.\nIl tocco d'effetto lo d\u00e0 il banjo elettrico al quale viene dato un suono microfonato: Dave Day usa infatti questo strumento assolutamente atipico per il rock and roll amplificandolo con un microfono. Anche la chitarra elettrica viene suonata in modo inusuale e decisamente moderno. Si fa spesso ricorso al feedback. Dal vivo ci sono pezzi dove in due o tre suonano le percussioni o dove pi\u00f9 componenti del gruppo pizzicano o percuotono la chitarra sdraiata sul palco. Il sound risultante \u00e8 tribale, animalesco, frastornante.\nI loro testi sono prevalentemente a sfondo socio/politico."}
{"id": "1154477", "revid": "767487", "url": "https://it.wikipedia.org/wiki?curid=1154477", "title": "Luigi Guicciardini", "text": "Biografia.\nFu ambasciatore a Bologna nel 1382 e 1384. Lo stesso anno venne interpellato per occuparsi della compera di Arezzo, mentre nel 1385 fu magistrato di guerra. Nel 1388 prese parte ad un'ambasceria a Roma presso il papa.\nSi spos\u00f2 con Costanza Strozzi (m. 1379), dalla quale ebbe 7 figli:"}
{"id": "1154478", "revid": "767487", "url": "https://it.wikipedia.org/wiki?curid=1154478", "title": "Ella Enchanted - Il magico mondo di Ella", "text": "Ella Enchanted \u2013 Il magico mondo di Ella (\"Ella Enchanted\") \u00e8 un film del 2004 diretto da Tommy O'Haver. \u00c8 l'adattamento del romanzo omonimo di Gail Carson Levine (in Italia pubblicato con il titolo \"Il dono della fata\"). Il film \u00e8 interpretato da Anne Hathaway nei panni di Ella e da Hugh Dancy nei panni del principe Charmont.\nIl film \u00e8 uscito nelle sale americane il 9 aprile del 2004, mentre in quelle italiane il 1\u00ba luglio dello stesso anno.\nTrama.\nPoco dopo esser nata, Ella riceve il \u201cdono\u201d dell'obbedienza da una fata di nome Lucinda, \u00e8 quindi costretta a obbedire ad ogni ordine che riceve. Abbiamo un esempio di questo: quando lei diventa amica di una bambina di nome Areida, che sta litigando con un'altra bambina e quando Ella aiuta Areida, l'altra bambina le dice \u201cMordimi!\u201d e lei \u00e8 subito costretta a morderla. Alcuni anni dopo, la mamma di Ella muore e quindi lei rimane sola con la fata di famiglia Mandy e suo pap\u00e0, che avendo bisogno di soldi, si risposa una donna nobile, crudele e altezzosa. Lei ha due figlie, Hattie e Olive che si trasferiscono a casa di Ella e la trattano miseramente, usandola e provando a rendere la sua vita un inferno. Hattie inizia a usare malevolmente il dono di Ella, che quindi non pu\u00f2 pi\u00f9 continuare a vivere sotto la sua obbedienza e decide di partire per cercare Lucinda nella speranza che si riprenda il dono, accompagnata da Benny, il fidanzato di Mandy, maldestramente trasformato in un libro magico dalla fata.\nDurante il viaggio, incontra un elfo di nome Slannen, che si rifiuta di essere un intrattenitore e vuole fare l'avvocato e quindi spera che tutte le restrizioni del regno vengano tolte.\nSlannen quindi accompagna Ella nella sua ricerca di Lucinda ma incrociano un gruppo di Orchi che li cattura. Quando tutto sembra perduto vengono tratti in salvo dal principe Charmont, l'erede al regno di Frell, che si innamora di Ella. Lui l'accompagna fino ad un matrimonio nella valle dei Giganti, dove Ella spera di trovare Lucinda. Allo sposalizio, Ella \u00e8 costretta a cantare e ballare una riedizione di \"Somebody to Love\" dei Queen. Dopo il matrimonio, il principe Charmont suggerisce ad Ella di controllare sul libro del censimento per scoprire dove risiede Lucinda, e quindi accompagnarlo per assistere alla sua incoronazione sul trono di Frell. Mentre preparano il loro viaggio per il palazzo, il principe Charmont ed Ella si baciano.\nAl palazzo, il dono di Ella \u00e8 portato all'attenzione di Sir Edgar, zio del principe e sostituto re di Frell prima dell'incoronazione di Charmont. Edgar, infatti, scopre dalla sorellastra di Ella che Ella esegue sempre tutti gli ordini, e quindi lui chiede ad Ella di uccidere il principe quando saranno da soli e di non parlare a nessuno del piano. Inoltre, per\u00f2, le rivela anche, che \u00e8 stato lui l'artefice dell'assassinio del pap\u00e0 di Charmont. Ella, allora, chiede a Slannen di legarla ad un albero fuori dalla citt\u00e0 per non eseguire gli ordini di Edgar e di andare nella foresta a cercare i giganti per chiedergli aiuto.\nIn quel momento Lucinda appare ad Ella che le chiede di riprendersi il dono dell'obbedienza. Offesa per la sua richiesta, Lucinda dice che lei non riprende mai un dono e che se proprio non lo vuole solo lei potr\u00e0 rimuoverlo; prima di andarsene libera Ella dall'albero, non credendo e non ascoltando le sue spiegazioni sul perch\u00e9 \u00e8 ad esso incatenata, e le dona un abito da sera per poter andare al ballo. A questo punto Ella \u00e8 costretta a tornare a palazzo, dove Charmont la porta nella sala degli specchi e le chiede di sposarlo. Lei lotta per non pugnalarlo e alla fine riesce a liberarsi dal terribile dono e quindi salva il principe dai biechi piani del suo zio malvagio e crudele.\nCharmont crede che lei abbia provato ad ucciderlo e Edgar ordina alle guardie di imprigionare Ella e di svolgere l'esecuzione il prima possibile. Slannen intanto \u00e8 riuscito a portare con s\u00e9 i giganti e gli orchi, che entrano nel castello e liberano Ella che intanto aveva scoperto che Sir Edgar ha avvelenato la corona e che Charmont \u00e8 in pericolo di vita. Proprio nel momento dell'incoronazione Ella, gli orchi e Slannen entrano nella sala e comincia una dura lotta contro le guardie del re. Durante il combattimento, Charmont, nonostante creda che Ella abbia tentato di ucciderlo si schiera con lei contro il suo zio e le guardie reali. Lei gli rivela tutto quello che \u00e8 successo e Mandy finalmente riesce a far tornare Benny come essere umano.\nSir Edgar ammette tutto, ma nella concitazione del discorso si auto incorona e cade subito a terra a causa del veleno. Pochi secondi dopo, Charmont chiede ad Ella di sposarlo e questa accetta immediatamente. Il film finisce con il matrimonio di Ella e Charmont, dove dopo, loro due partono per il viaggio di nozze felici e contenti.\nProduzione.\nIl film \u00e8 costato 35 milioni di $, ma ne ha incassati solo 22,9. La vendita e il noleggio dei DVD per l'home video, comunque, hanno aiutato a superare la quota del rosso."}
{"id": "1154479", "revid": "729019", "url": "https://it.wikipedia.org/wiki?curid=1154479", "title": "Moser Baer", "text": "Moser Baer, \u00e8 il secondo produttore pi\u00f9 grande al mondo di dischi ottici e fornisce i 12 marchi pi\u00f9 importanti al mondo, tra cui Memorex, TDK e Verbatim. L'impresa \u00e8 stata fondata a Nuova Delhi nel 1983. Il 75% del suo reddito proviene dalle esportazioni. I suoi prodotti includono floppy disk, CD, DVD e Blu-ray Disc (unica societ\u00e0 non giapponese a produrne).\nHa una presenza in oltre 83 paesi, ed uffici in India, Stati Uniti ed Europa.\nLe sue strutture di produzione si trovano a Noida nell'Uttar Pradesh in India.\n\u00c8 stato annunciato il 28 maggio 2007 la produzione dei primi dischi Blu-ray scrivibili a 8x, a una velocit\u00e0 di 36 MB/s."}
{"id": "1154481", "revid": "196390", "url": "https://it.wikipedia.org/wiki?curid=1154481", "title": "Lenny Leonard e Carl Carlsson", "text": ""}
{"id": "1154483", "revid": "196390", "url": "https://it.wikipedia.org/wiki?curid=1154483", "title": "Lenny Leonard &amp; Carl Carlsson", "text": ""}
{"id": "1154484", "revid": "767487", "url": "https://it.wikipedia.org/wiki?curid=1154484", "title": "Nicola Marangon", "text": "Carriera.\nDifensore e centrocampista laterale, ha legato la sua carriera soprattutto al , con il quale ha conquistato una promozione in Serie A nel 1999. \u00c8 stato l'unico giocatore veneziano a militare in serie A con la maglia del Venezia calcio.\nNel 2009 diventa il vice di Paolo Favaretto, allenatore del nuovo , esperienza bissata nel 2011 questa volta come secondo di Gianluca Luppi.\nDal 2012 guida la formazione dei giovanissimi nazionali del Padova.\nDopo la non iscrizione al campionato di Lega Pro del Padova sceglie di ritornare al dalla stagione sportiva in corso 2014 con il medesimo ruolo che ricopriva a Padova, creando in simbiosi con Riccardo Bovo una nuova area, denominata area metodologica, all'interno del settore giovanile arancioneroverde."}
{"id": "1154489", "revid": "1543377", "url": "https://it.wikipedia.org/wiki?curid=1154489", "title": "Peugeot Type 61 e 71", "text": "Le Type 61 e 71 erano due modelli di autovettura prodotti tra il 1904 ed il 1905 dalla Casa automobilistica francese Peugeot.\nProfilo.\nErano due vetture dalla vocazione familiare, per molti versi antenate delle odierne station wagon, pur mantenendo una configurazione di carrozzeria che ricordava invece delle cabriolet. \nLa prima ad essere lanciata \u00e8 stata la Type 61, una vettura di classe alta, anche se lontana da quelle che all'epoca erano le auto di gran lusso. Questa vettura era di dimensioni relativamente ragguardevoli per l'epoca: 3.48 m di lunghezza per 1.58 di larghezza. Il passo era invece di 2.3 metri. Sono dimensioni che oggigiorno sono appannaggio di una comunissima city-car, ma che all'epoca erano proprie di vetture di una certa classe. La Type 61 montava un motore a 4 cilindri della cilindrata di 2155 cm\u00b3. Tale motore era in grado di spingere la Type 61 ad una velocit\u00e0 massima di 50\u00a0km/h. Fu prodotta solo nel 1904 in 147 esemplari.\nLe subentr\u00f2 nel 1905 la Type 71, ancor pi\u00f9 grande, essendo lunga 3.70 m, con un passo di 2.67 metri che le consentiva di migliorare ulteriormente l'abitabilit\u00e0 interna. Il motore era lo stesso della Type 61, ma leggermente rivisto in modo da incrementare le prestazioni: la velocit\u00e0 massima saliva cos\u00ec a 65\u00a0km/h. La Type 71 fu prodotta in 103 esemplari."}
{"id": "1154491", "revid": "254059", "url": "https://it.wikipedia.org/wiki?curid=1154491", "title": "Jacopo Guicciardini", "text": "Biografia.\nFu priore delle Arti nel 1456, nel 1460 e nel 1481 e gonfaloniere di giustizia della repubblica fiorentina per due volte, nel 1469 e nel 1477.\nCome ambasciatore visit\u00f2 Napoli (nel 1465, 1466 e 1475), Milano, Genova, Venezia (1466), Roma (1469). Fu commissario di campo nel 1472, 1484 e 1487, e membro dei Dieci di Balia nel 1485 e 1486. \nSi spos\u00f2 nel 1446 con Guglielmetta de' Nerli, dalla quale ebbe 2 figli:"}
{"id": "1154497", "revid": "984922", "url": "https://it.wikipedia.org/wiki?curid=1154497", "title": "Michael Poryes", "text": "Filmografia.\nProduttore esecutivo\nCreatore"}
{"id": "1154498", "revid": "729019", "url": "https://it.wikipedia.org/wiki?curid=1154498", "title": "Bob Orton Jr.", "text": "\u00c8 il padre di Nathan (lottatore di MMA) e Randy Orton, sotto contratto con la WWE; \u00e8 inoltre figlio di Bob Orton Sr. e fratello di Barry Orton, entrambi con un passato da wrestler.\nCarriera.\nGli inizi.\nOrton ha debuttato nella Championship Wrestling from Florida nel 1972 con il ring name \"Young Mr. Wrestling\", lottando insieme a suo padre, Bob Orton Sr.. Vinsero insieme i titoli di coppia della compagnia ed Orton fu il primo ad utilizzare il Superplex come mossa finale. Insieme a Dick Slater ebbe un feud con Ric Flair. Poco dopo, riuscirono a mandare in ritiro permanente il Nature Boy. Nel tardo 1972 Flair disobbed\u00ec all'ordine dei medici, e ritorn\u00f2 per attaccare sia Bob Orton Jr. sia Dick Slater.\nNational Wrestling Alliance.\nDopo molte esperienze di successo in Florida, negli Stati Centrali e nelle regioni del Mid-South, Orton pass\u00f2 alla National Wrestling Alliance fra il 1980 ed il 1981 utilizzando la Gimmick del Cowboy. Mentre lott\u00f2 nella NWA, vinse numerosi match ed ottenne una reputazione di lavoratore infaticabile e di \"duro\". Nel 1981 lasci\u00f2 la NWA per firmare un contratto con la World Wrestling Federation. Ritorn\u00f2 di nuovo nella NWA durante il 1983 per conquistare i titoli di coppia della compagnia, ma torn\u00f2 nella World Wrestling Federation di Vince McMahon quando inizi\u00f2 la sua espansione mondiale nel 1984.\nWorld Wrestling Federation (1981-1983; 1985-1987).\nNel 1981 Orton lott\u00f2 nella World Wrestling Federation. Lott\u00f2 come heel utilizzando come mossa finale il suo Superplex e sfid\u00f2 Bob Backlund per il titolo mondiale WWF, vincendo per Count-out (il titolo non pu\u00f2 cambiare di mano tramite squalifica o conteggio fuori dal ring) il loro primo match. Ebbe il mese dopo un Lumberjack Match ma non riusc\u00ec a vincere. Lasci\u00f2 la WWF nel 1983 tornando alla NWA, dove cattur\u00f2 i titoli di coppia con Don Kernodle. I due tennero i titoli per due mesi prima di soccombere a Wahoo McDaniel &amp; Mark Youngblood.\nOrton ritorn\u00f2 alla WWF nel 1984 per quello che sar\u00e0 il suo pi\u00f9 famoso stint nella compagnia di Stamford e di tutta la sua carriera. Venne spesso soprannominato \"Ace\" da Roddy Piper e divent\u00f2 il Bodyguard dello stesso Piper. Divent\u00f2 particolarmente famoso dopo aver indossato un gesso sull'avambraccio sinistro che utilizz\u00f2 per vincere scorrettamente i suoi incontri, dopo essersi fratturato realmente il polso durante un incontro con Jimmy Snuka nel 1985 durante \"The War to Settle the Score\" al Madison Square Garden. Nonostante fosse guarito completamente dall'infortunio all'avambraccio, Orton continu\u00f2 a mantenerlo adducendo dolori in quella parte del corpo con il consenso dei medici che lo visitarono. Vinse molti incontri in questo modo, anche se diversi di essi riusc\u00ec a vincerli senza utilizzare il gesso.\nOrton venne coinvolto nel Main event della prima edizione di WrestleMania al Madison Square Garden nel 1985, quando fu all'angolo di Piper e di Paul Orndorff nel loro incontro di coppia che li vide affrontare Mr. T e Hulk Hogan. E fu proprio Orton, accidentalmente, a dare la vittoria al Team di Hogan quando per sbaglio colp\u00ec Orndorff col gesso sull'avambraccio in un tentativo di stordire Hogan. Nel Main Event della prima edizione di \"Saturday Night's Main Event\" Orton affront\u00f2 il campione WWF Hogan l'11 maggio 1985 perdendo per\u00f2 per squalifica a causa dell'interferenza del suo assistito Roddy Piper.\nOrton rimase insieme a Piper per il resto del 1985, lottando contro Orndorff e diversi suoi partner, tra i quali Hogan, Andr\u00e9 The Giant e Bruno Sammartino. All'inizio del 1986, Orndorff si mise sull'avambraccio un gesso come quello di Orton, ed allora la WWF intim\u00f2 ad entrambi di toglierselo. Fra la fine del 1985 e l'inizio del 1986, Orton sfid\u00f2 Hogan per il WWF Championship ma come per gli incontri con Bob Backlund quattro anni prima, i risultati non furono dalla parte di Orton.\nFu soprannominato \"Boxing\" Bob e \"Battling\" Bob all'inizio del 1986 dopo che si tolse il gesso e lott\u00f2 contro Mr. T a \"Saturday Night's Main Event\" che serv\u00ec a spianare la strada per il confronto a WrestleMania 2 fra Mr. T e Piper. Prima di Wrestlemania, \"Boxing\" Bob Orton lott\u00f2 un incontro di Boxe contro Jose Luis Rivera, che Orton vinse. A Wrestlemania, Orton fu introdotto come \"Ace in Comedy and Funnyman\" dallo speciale Ring Announcer per la serata, Joan Rivers, che lesse male la card.\nPiper ed Orton separarono le loro strade dopo Wrestlemania, con Piper che si prese una pausa mentre Orton divenne il Bodyguard del successore di Piper per quanto riguard\u00f2 il Talk Show da lui diretto, il Piper's Pit, che divenne il Flower's Shop, condotto da Adrian Adonis, con Orton che utilizz\u00f2 un cappello rosa per volere dello stesso Adonis. Quando ritorn\u00f2 Piper nel 1986 volle indietro il suo Talk Show, effettuando un turn face nel frattempo, con Orton che trad\u00ec il suo amico di lunga data, cosa che fece iniziare un violento feud fra Piper ed Orton che, insieme a numerosi partner, non riusc\u00ec molto spesso ad ottenere la vittoria sullo scozzese. Durante questo periodo, Orton form\u00f2 un tag team con Don Muraco con Manager Mister Fuji. Vinsero molti incontri insieme, ma persero quello nella vetrina pi\u00f9 importante, WrestleMania III contro la Can-Am Connection.\nDurante l'estate del 1987, Muraco e Orton discussero durante molti dei loro match, e alla fine si scontrarono l'uno con l'altro. Orton continu\u00f2 ad essere l'heel della situazione, mentre Muraco, che si fece chiamare \"The Rock\", divenne face. Ebbero una rivalit\u00e0 durante la tarda estate e poco pi\u00f9 in l\u00e0. Nel tardo 1987, Orton lasci\u00f2 la WWF e poco dopo si prese un periodo di riposo dal wrestling per tutto il resto dell'anno.\nCircuito indipendente.\nDopo aver lasciato la WWF, Orton si prese un periodo di pausa dal wrestling, e non presenzi\u00f2 in alcuna Promotion fino al 1989. Orton si fece vedere di nuovo nella American Wrestling Association. Ritorn\u00f2 brevemente nella NWA nel 1989 perdendo a WrestleWar in un Bullrope Match contro Dick Murdoch e poco dopo la fine del match, il Manager di Orton, \"Playboy\" Gary Hart cominci\u00f2 a lottare con Murdoch, con Orton che poi attacc\u00f2 lo stesso Murdoch, finendo, poi, per colpire gli arbitri che stavano tentando di fermare il tutto.\nAll'inizio del 1989, Orton lasci\u00f2 la NWA per la World Championship Wrestling. Nella WCW apparve e vinse pochi incontri, ma il suo stint non dur\u00f2 molto. Nel 1990 apparve nella Five Star Wrestling Federation a Baton Rouge che fece capo a Grizzly Smith e nello stesso anno apparve nella International World Class Championship Wrestling. Nel 1991 lott\u00f2 per Herb Abrams nella sua Universal Wrestling Federation al suo unico PPV Beach Brawl ed anche per il loro speciale evento dal vivo Blackjack Brawl Nel 1994 fece qualche apparizione per la Smoky Mountain Wrestling di Jim Cornette. Nel 1996 sfid\u00f2 Tito Santana nella sfortunata federazione American Wrestling Federation. Durante questo periodo nella AWF, ebbe un'interminabile striscia vincente arrivando a conquistare addirittura l'AWF Championship prima che Santana non riusc\u00ec a sconfiggerlo la stessa sera della vittoria da parte di Orton nell'ultimo incontro della serata. Ebbe un breve feud durante il 1997 contro \"Sexy\" Ace Steele nella MVWA di St. Louis. Si ritir\u00f2 ufficialmente dalle competizioni nel 1999, ma ha continuato a lottare sporadicamente.\nRitorno in NWA.\nAll'inizio del 1989, Orton torn\u00f2 nella National Wrestling Alliance e prese come suo manager Gary Hart Ebbe molto successo in NWA, vincendo numerosi incontri. Ebbe un feud nell'NWA contro Dick Murdoch che interfer\u00ec spesso contro Orton dopo i match disputati da quest'ultimo. Di solito Orton, insieme al suo manager, lottava contro Murdoch.\nRitorno al circuito indipendente.\nOrton torn\u00f2 nel ring nel 2004 nella Millennium Wrestling Federation Soul Survivor insieme a Todd Hanson e Beau Douglas per battere \"Il Gigante dell'Uganda\" Kamala, Gino Martino ed il Giustiziere di Ox Baker.\nIl 9 agosto 2008 Orton lott\u00f2 a South Bend (Indiana) insieme a Greg Valentine.\nAttualmente Orton lavora come lottatore e co-proprietario della Tennessee Mountain Wrestling a Knoxville (Tennessee).\nIl 17 ottobre 2009 Orton, accompagnato da suo figlio Nathan ha lottato nella Independent Hardcore Wrestling contro \"Bloody\" Harker Dirge in un incontro valido per il titolo della Pro Wrestling Entertainment, perso per squalifica a causa dell'intervento di Nathan Orton. Lo stesso Nathan ha fatto la sua prima apparizione in un evento di wrestling professionistico.\nIl 19 novembre 2011 Orton \u00e8 apparso nel Main Event della Holy Havoc Championship Wrestling a Springfield (Illinois) insieme all'HHCW Heavyweight Champion Pretty Boy Floyd ed a \"Mr. AllStar\" Rex Gill per battere e Beast.\nIl 19 novembre 2011, Orton \u00e8 apparso ad un evento della Traditional Championship Wrestling a Jonesboro (Arkansas), facendo da manager e da mentore all'International Heavyweight Champion \"Mr. Saturday Night\" Michael Barry in un feud con suo cugino \"All That\" Alan Steel. Ha partecipato anche ad un evento non ripreso dalle telecamere che lo ha visto tradire lo stesso Barry per allinearsi a \"The Empire\" costituito da Matt Riviera e da \"Golden Boy\" Greg Anthony. I tre avrebbero poi affrontato Barry, Barrett Brown e John Saxon.\nRitorno in WWE.\nIl 3 febbraio 2005, \"Cowboy\" Bob Orton jr. venne annunciato come uno degli introdotti nella classe 2005 della WWE Hall of Fame.\nNelle settimane precedenti a Wrestlemania 21 Orton entr\u00f2 in feud con The Undertaker insieme a suo figlio Randy Orton. Durante un episodio di WWE SmackDown Orton chiese ufficialmente piet\u00e0 ad Undertaker per suo figlio Randy, ma questo fu solo un pretesto per distrarre Undertaker, far giungere suo figlio sul ring alle spalle di esso, e colpirlo con la RKO. A Wrestlemania 21 intervenne durante il match fra suo figlio ed Undertaker, colpendo il Becchino con il gesso sull'avambraccio, ma questo non port\u00f2 alla vittoria di suo figlio.\nIl 21 agosto 2005, a Summerslam Bob Orton Jr. intervenne nel rematch fra suo figlio e The Undertaker, questa volta riuscendo nell'intento di far battere Undertaker da Randy Orton. Successivamente, Orton cominci\u00f2 ad accompagnare suo figlio durante gli incontri ed ha fatto coppia insieme a lui a No Mercy 2005 il 9 ottobre 2005, riuscendo a sconfiggere Undertaker in un Casket Match. I due fecero coppia ancora una volta il 28 ottobre 2005 a SmackDown insieme a Ken Kennedy contro Roddy Piper, Batista ed Eddie Guerrero in un match tre contro tre. Il match fin\u00ec con Piper che chiuse nella Sleeper Hold Orton facendo vincere cos\u00ec il Team dei Face.\nIl 16 dicembre 2005, a SmackDown Orton si travest\u00ec da druido di Undertaker, prese l'urna e la port\u00f2 fino a bordo ring quando Undertaker and\u00f2 sul ring per confrontarsi con suo figlio. Orton rimase a bordo ring mentre tutti gli altri druidi tornarono sui loro passi. Questo distrasse Undertaker lasciando campo libero a Randy per attaccarlo. Successivamente, Orton diede a suo figlio l'urna, con la quale colp\u00ec un incosciente Undertaker.\nAd Armageddon 2005, Orton, che aveva ancora l'urna, accompagn\u00f2 Randy a bordo ring durante l'Hell in a Cell che sarebbe andato a disputare contro Undertaker. Intervenne varie volte durante l'incontro, ma non riusc\u00ec a fermare in tempo l'azione di Undertaker, che colp\u00ec padre e figlio con la Tombstone Piledriver per poi chiudere il match schienando Randy Orton.\nIl 13 febbraio 2006, Bob Orton Jr. venne rilasciato dalla WWE.\nIl 15 novembre 2010, Orton fece un'apparizione a WWE RAW durante la puntata Old School, con l'apparizione di numerosi wrestler, annunciatori e personalit\u00e0 WWE del passato. Apparve anche il 10 aprile 2012 a WWE SmackDown per essere attaccato da Kane che a quel tempo ebbe una faida con suo figlio. Appare tra gli spettatori insieme ad altre leggende nel PPV Money in the Bank 2017, venendo preso in ostaggio da i fratelli Singh nel match tra suo figlio e Jinder Mahal.\nVita privata.\nOrton \u00e8 sposato con Elaine Orton, un'infermiera del \"Christian Hospital NE\" del Missouri, ed hanno due figli: Randy Orton e Nathan Orton pi\u00f9 una figlia, Becky. Orton ha due nipoti, uno da parte di Randy e l'altro da Becky. Adesso vive a Florissant (Missouri). Fu molto amico del defunto Curt Hennig.\nA WWE Confidential ammise che l'infortunio all'avambraccio fu reale durante l'incontro del 1985 contro Jimmy Snuka e che non guar\u00ec mai del tutto fino alla fine del suo stint con la WWF nel 1987.\nTitoli e riconoscimenti.\nAmerican Wrestling Federation\nCentral States Wrestling Alliance\nChampionship Wrestling from Florida\nInternational Championship Wrestling\nMid-Atlantic Championship Wrestling\nMid-South Sports/Georgia Championship Wrestling\nMid-South Wrestling\nMidwest Powerhouse Wrestling\nPowerhouse Championship Wrestling\nOld School Wrestling Alliance\nSoutheastern Championship Wrestling\nUniversal Wrestling Federation\nPro Wrestling Illustrated\nWorld Wrestling Entertainment"}
{"id": "1154502", "revid": "1862310", "url": "https://it.wikipedia.org/wiki?curid=1154502", "title": "Naparutaq", "text": "Il Naparutaq (o Monte Atter) \u00e8 una montagna della Groenlandia di 2190\u00a0m. Si trova a 66\u00b002'N 52\u00b016'O; appartiene al comune di Queqqata. "}
{"id": "1154506", "revid": "108773", "url": "https://it.wikipedia.org/wiki?curid=1154506", "title": "Chiesa della Madonna dell'Orto (Venezia)", "text": ""}
{"id": "1154508", "revid": "254059", "url": "https://it.wikipedia.org/wiki?curid=1154508", "title": "Sentiero di San Vigilio", "text": "Il sentiero di San Vigilio o \"San Vili\" \u00e8 un percorso storico-naturalistico situato nella province Trento, in Italia, lungo , che collega Trento a Madonna di Campiglio in Val Rendena. \u00c8 stato ideato e curato dalla Commissione tutela ambiente montano della Sat (Societ\u00e0 degli alpinisti tridentini) con la collaborazione della Commissione sentieri della Sat stessa.\nCaratteristiche del percorso.\nIl percorso totale del sentiero, \"San Vili\", nella dizione delle genti di San Lorenzo in Banale, significa \"San Virgilio\", ricalca in gran parte il percorso seguito da Vigilio nel 400 dopo Cristo durante le sue predicazioni in Giudicarie e in Val Rendena.\nDa Trento a Madonna di Campiglio \u00e8 suddiviso in 6 tratti, ciascuno gi\u00e0 di per s\u00e9 costituisce un'escursione completa.\nIl sentiero \u00e8 marcato con il consueto segnavia bianco-rosso, si sottolinea che per tracciare tale itinerario non sono stati sacrificati territori montani, n\u00e9 aperte nuove brecce nel bosco."}
{"id": "1154509", "revid": "1862310", "url": "https://it.wikipedia.org/wiki?curid=1154509", "title": "Aqajarua", "text": "L'Aqajarua \u00e8 una montagna della Groenlandia di 894\u00a0m. Si trova a 67\u00b006'N 53\u00b034'O; appartiene al comune di Queqqata. "}
{"id": "1154519", "revid": "92719", "url": "https://it.wikipedia.org/wiki?curid=1154519", "title": "Strofade", "text": ""}
{"id": "1154521", "revid": "1862310", "url": "https://it.wikipedia.org/wiki?curid=1154521", "title": "Aqqutikitsoq", "text": "L'Aqqutikitsoq (o Avqutikitsoq) \u00e8 una montagna della Groenlandia di 1448\u00a0m. Si trova a 67\u00b006'N 53\u00b013'O; appartiene al comune di Queqqata. "}
{"id": "1154525", "revid": "765341", "url": "https://it.wikipedia.org/wiki?curid=1154525", "title": "Rodrigo Bueno", "text": "Nella sua casa si ascoltava sempre \"cuarteto\", genere musicale molto ascoltato e ballato da quelle parti.\nA 11 anni debutt\u00f2 nel gruppo \"Chevere\" e quando ne aveva 15 compose la sua prima canzone: \"La foto de tu cuerpo\". Nel 1987 incise il suo primo album, \"La foto de tu cuerpo\", per l'appunto.\nDa C\u00f3rdoba si trasfer\u00ec a Buenos Aires. \n\"Aprendiendo a vivir\" fu il titolo del suo secondo disco, nel 1988. Alla sua prima apparizione ebbe grande successo.\nNel 1992 registr\u00f2 un video clip con Marixa Balli.\nNei suoi dischi successivi, \"Muy bueno\" del 1992 e \"Completamente enamorado\" del 1994, introdusse anche altri ritmi, come salsa e merengue.\nNei successivi anni continu\u00f2 ad incidere album, sempre di successo: \"Sabroso\" nel 1995, \"La leyenda contin\u00faa\" dal vivo del 1998 a Metropolis, ed ancora \"Cuarteteando\" nel 1998, nel 1999 usc\u00ec il disco \"El Potro\" e lo stesso anno anche \"Rodrigo a 2000\".\nAll'apice della sua carriera per\u00f2, nella notte di un venerd\u00ec del giugno 2000, verso le 3 della mattina, perse la vita all'et\u00e0 di 27 anni in un incidente autostradale."}
{"id": "1154526", "revid": "1573940", "url": "https://it.wikipedia.org/wiki?curid=1154526", "title": "Chiesa di San Luca (Venezia)", "text": "La chiesa di San Luca Evangelista \u00e8 un edificio religioso della citt\u00e0 di Venezia, situato nel sestiere di San Marco.\nStoria.\nLa chiesa di San Luca Evangelista venne innalzata nell'XI secolo dalle famiglie patrizie Dandolo e Pizzamano come chiesa parrocchiale con struttura veneto-bizantina a tre navate.\nFu restaurata e rinnovata tra il XIII e il XIV secolo.\nVerso la met\u00e0 del XVI secolo la chiesa venne totalmente ricostruita e consacrata nel 1617.\nL'orientamento originario rimase lo stesso ma l'architettura venne cambiata secondo i gusti dell'epoca.\nDescrizione.\nLa facciata, che si affaccia sulla piccola fondamenta, \u00e8 di tipo a capanna ad un solo ordine. Nel 1827 sub\u00ec un crollo parziale e fu restaurata da Sebastiano Santi nel 1832.\nIl portale \u00e8 un elemento architettonico di un certo rilievo.\nL'Interno \u00e8 ad una sola navata con cappelle absidali. Alle pareti sono posti gli altari laterali.\nIl soffitto piano \u00e8 affrescato da Sebastiano Santi e raffigura San Luca, patrono della chiesa, San Paterniano e San Benedetto, compatroni. \nNel presbiterio \u00e8 conservato, sopra all'altare costruito nel 1581, una pala di Paolo Veronese che rappresenta \"La Vergine in Gloria appare a San Luca in atto di scrivere il Vangelo\".\nNella cappella laterale destra si trova un Palma il Giovane (1528-1588) raffigurante \"La Vergine in gloria e santi\".\nNel secondo altare a sinistra dell'entrata principale \u00e8 posta l'opera \"Lorenzo Giustiniani, Primo Patriarca di Venezia che avvicina i malati e distribuisce l'elemosina\" di Carlo Loth, sepolto nella chiesa; sul secondo altare a destra \u00e8 la pala \"San Ludovico re, Santa Cecilia e Santa Margherita\" di Nicolas R\u00e9gnier."}
{"id": "1154527", "revid": "1862310", "url": "https://it.wikipedia.org/wiki?curid=1154527", "title": "Innajuattoq", "text": "L'Innajuattoq \u00e8 una montagna della Groenlandia di 853\u00a0m. Si trova a 67\u00b005'N 52\u00b044'O; appartiene al comune di Queqqata. "}
{"id": "1154529", "revid": "1632387", "url": "https://it.wikipedia.org/wiki?curid=1154529", "title": "Bigger than the Devil", "text": "Bigger than the Devil \u00e8 il secondo album del gruppo punk metal statunitense Stormtroopers of Death, pubblicato nel 1999 da Nuclear Blast. La copertina \u00e8 una parodia di quella di \"The Number of the Beast\" degli Iron Maiden, mentre il titolo \u00e8 riferito a una famosa frase pronunciata da John Lennon:"}
{"id": "1154532", "revid": "1568601", "url": "https://it.wikipedia.org/wiki?curid=1154532", "title": "Nasaasaaq", "text": "Il Nasaasaaq (danese: K\u00e6llingeh\u00e6tten) \u00e8 una montagna della \nGroenlandia di 784\u00a0m. Si trova a 66\u00b056'N 53\u00b034'O; appartiene al comune di Queqqata. "}
{"id": "1154539", "revid": "124123", "url": "https://it.wikipedia.org/wiki?curid=1154539", "title": "Simone Guicciardini", "text": "Dopo essere stato priore delle Arti nel 1302 divenne il primo gonfaloniere di giustizia della famiglia lo stesso anno. Fu di nuovo priore nel 1305. Si spos\u00f2 con una certa Dea ed ebbe quattro figli:"}
{"id": "1154540", "revid": "1862310", "url": "https://it.wikipedia.org/wiki?curid=1154540", "title": "Pisissarfik", "text": "Il Pisissarfik (o Pisigsarfik) \u00e8 una montagna della Groenlandia di 1050\u00a0m. Si trova a 67\u00b007'N 52\u00b059'O; appartiene al comune di Queqqata. "}
{"id": "1154543", "revid": "14691", "url": "https://it.wikipedia.org/wiki?curid=1154543", "title": "Bigger Than the Devil", "text": ""}
{"id": "1154547", "revid": "486946", "url": "https://it.wikipedia.org/wiki?curid=1154547", "title": "Pornoattore", "text": ""}
{"id": "1154550", "revid": "1568601", "url": "https://it.wikipedia.org/wiki?curid=1154550", "title": "Perserajuk", "text": "Il Perserajuk \u00e8 una montagna della Groenlandia di 669\u00a0m. Si trova a ; appartiene al comune di Avannaata."}
{"id": "1154553", "revid": "287204", "url": "https://it.wikipedia.org/wiki?curid=1154553", "title": "Munuza", "text": "Biografia.\nMusulmano berbero, arriv\u00f2 nella Penisola iberica assieme al suo compagno \u1e6c\u0101riq ibn Ziy\u0101d, fu nominato governatore dal wali di al-Andalus \u02bfAbd al-\u02bfAz\u012bz ibn M\u016bs\u0101, quando suo padre, M\u016bs\u0101 ibn Nu\u1e63ayr, nel 714, fu convocato a Damasco dal califfo Al-Walid I.\nMantenne il suo incarico anche coi wali che succedettero ad \u02bfAbd al-\u02bfAz\u012bz, Ayy\u016bb ibn \u1e24ab\u012bb al-Lakhm\u012b (716), ad interim, al-\u1e24urr ibn \u02bfAbd al-Ra\u1e25m\u0101n al-Thaqaf\u012b (716-719), al-Sam\u1e25 ibn M\u0101lik al-Khawl\u0101n\u012b (719-721), \u02bfAbd al-Ra\u1e25m\u0101n ibn \u02bfAbd All\u0101h al-Gh\u0101fiq\u012b (721) ad interim e \u02bfAnbasa ibn Su\u1e25aym al-Kalb\u012b (721-726).\nNel 722 le sue truppe furono sconfitte, dai primi ribelli (circa 300), riuniti attorno a Pelagio, nella battaglia di Covadonga (scaramuccia insignificante per i cronisti arabi), che per i cronisti cristiani fu l'inizio della Reconquista.\nFu sconfitto ed ucciso dal principe delle Asturie, Pelagio, all'inizio della Reconquista.\nLa leggenda di Ormesinda.\nSecondo la leggenda, Munuza si innamor\u00f2 di Ormesinda, sorella di Pelagio (che era anche il tutore della sorella). Munuza, nel 717, incaric\u00f2 Pelagio di portare i tributi della provincia nella capitale di al-Andalus, Siviglia e, approfittando dell'assenza di Pelagio, fece rapire Ormesinda, per poterla sposare; ma il giorno delle nozze Ormesinda si avvelen\u00f2 e mor\u00ec e Pelagio uccise Munuza quello stesso giorno.\nUna seconda versione della morte di Munuza, lo fece morire nella battaglia di Covadonga.\nUna terza versione dice che abbia finito i suoi giorni a Gij\u00f3n con Ormesinda, dopo essersi riappacificato con Pelagio.\nUna quarta versione, infine, dice che si sia ritirato sulle sponde del Guadalquivir, dove visse con Ormesinda."}
{"id": "1154556", "revid": "767487", "url": "https://it.wikipedia.org/wiki?curid=1154556", "title": "New Egypt", "text": "New Egypt \u00e8 il primo album dei Rocking Chairs, pubblicato per la prima volta il 29 maggio 1987 in LP.\nIl 27 novembre 1989 \u00e8 stata messa in commercio la ristampa in versione CD con una copertina diversa rispetto all'edizione precedente e la presenza di tre bonus tracks.\nTutti i brani sono di Graziano Romani ad eccezione delle cover \"Restless Nights\" (Bruce Springsteen) e \"It's All Over Now, Baby Blue\" (Bob Dylan).\nIl brano \"Restless Nights\", nella versione eseguita dai Rocking Chairs, ha goduto di una pubblicazione all'interno del tributo internazionale a Bruce Springsteen, dal titolo \"One Step Up, Two Steps Back\"."}
{"id": "1154557", "revid": "232", "url": "https://it.wikipedia.org/wiki?curid=1154557", "title": "Rovinj", "text": ""}
{"id": "1154560", "revid": "1494169", "url": "https://it.wikipedia.org/wiki?curid=1154560", "title": "Novigrad", "text": ""}
{"id": "1154562", "revid": "121010330", "url": "https://it.wikipedia.org/wiki?curid=1154562", "title": "Missi dominici", "text": "Nell'Impero carolingio e nel Sacro Romano Impero i missi dominici (sing. missus dominicus) erano funzionari che l'imperatore inviava come suoi rappresentanti nelle varie parti dell'impero. Erano sempre nominati in coppia, un ecclesiastico (vescovo o abate) e un laico (conte o duca), scelti di solito tra gli appartenenti alla corte imperiale (\"Palatium\"), e venivano inviati in una circoscrizione dell'impero (\"missiaticum\") che dovevano visitare. Le circoscrizioni da loro presidiate, i \"missatica\", costituiti all'interno delle province ecclesiastiche (i metropoliti rivestirono un ruolo importante in questo sistema), vennero limitati dall'802 ai \"tria regna\" (la Neustria, l'Austrasia e Borgogna), mentre gli altri regni ebbero una specie di \"missaticum\" a parte, in cui ebbero nuovamente un ruolo importate i metropoliti, come quello di Salisburgo (non a caso un arcivescovado fondato da Carlo Magno).\nIn ogni localit\u00e0 i missi dovevano tenere un'assemblea di tutti gli uomini liberi, nel corso della quale veniva solennemente giurata fedelt\u00e0 all'imperatore, venivano pubblicati i capitolari e venivano raccolte le lamentele sull'operato dei funzionari imperiali.\nI missi, inoltre, espletavano una serie di importanti attivit\u00e0: \nIstituiti in modo permanente con un capitolare di Carlo Magno dell'802, ma gi\u00e0 sporadicamente utilizzati dai suoi predecessori, i missi avevano lo scopo di assicurare un efficace controllo dell'autorit\u00e0 centrale su tutto l'impero. Tuttavia, con la decadenza dell'impero, la loro azione si mostr\u00f2 sempre meno efficace anche perch\u00e9, a partire dal regno di Ludovico il Pio, finirono per essere scelti nell'ambito della stessa circoscrizione, in cui avrebbero dovuto svolgere le loro funzioni, e questo li rese molto pi\u00f9 vicini agli interessi della nobilt\u00e0 locale che a quelli dell'autorit\u00e0 centrale. Sparirono definitivamente verso la fine del IX secolo in Francia e Germania e nel corso del X secolo in Italia. "}
{"id": "1154563", "revid": "767487", "url": "https://it.wikipedia.org/wiki?curid=1154563", "title": "Provincia di Mukdahan", "text": "La provincia di Mukdahan si trova in Thailandia e fa parte del gruppo regionale della Thailandia del Nordest. Si estende per 4.340\u00a0km\u00b2, ha 341.774 abitanti ed il capoluogo \u00e8 il distretto di Mueang Mukdahan. La citt\u00e0 principale \u00e8 Mukdahan.\nLa provincia \u00e8 stata creata nel settembre 1982; precedentemente il suo territorio faceva parte della provincia di Nakhon Phanom.\nSuddivisione amministrativa.\nLa provincia \u00e8 suddivisa in 7 distretti (\"amphoe\"). Questi a loro volta sono suddivisi in 53 sottodistretti (\"tambon\") e 493 villaggi (\"muban\")."}
{"id": "1154568", "revid": "232", "url": "https://it.wikipedia.org/wiki?curid=1154568", "title": "Buzet", "text": ""}
{"id": "1154569", "revid": "46291", "url": "https://it.wikipedia.org/wiki?curid=1154569", "title": "Rosa centifolia", "text": "Rosa centifolia \u00e8 una pianta appartenente alla famiglia delle Rosaceae.\nDescrizione.\nL'arbusto ha moltissime spine sottili, le foglie sono ispide e verdi, mentre i fiori hanno i petali di colore rosa brillante, i sepali con una superficie ispida e particolarmente odorosa.\nEbbe particolare fortuna in Inghilterra durante l'et\u00e0 vittoriana."}
{"id": "1154571", "revid": "767487", "url": "https://it.wikipedia.org/wiki?curid=1154571", "title": "Provincia di Nakhon Phanom", "text": "Nakhon Phanom \u00e8 una provincia della Thailandia facente parte del gruppo regionale della Thailandia del Nordest. Si estende per 5.513\u00a0km\u00b2 e ha 698.444 abitanti ed il capoluogo \u00e8 il distretto di Mueang Nakhon Phanom. La citt\u00e0 principale \u00e8 Nakhon Phanom.\nSuddivisione amministrativa.\nLa provincia \u00e8 suddivisa in 12 distretti (\"amphoe\"). Questi a loro volta sono suddivisi in 97 sottodistretti (\"tambon\") e 1040 villaggi (\"muban\")."}
{"id": "1154572", "revid": "232", "url": "https://it.wikipedia.org/wiki?curid=1154572", "title": "Umag", "text": ""}
{"id": "1154576", "revid": "599013", "url": "https://it.wikipedia.org/wiki?curid=1154576", "title": "Tinjan", "text": ""}
{"id": "1154578", "revid": "110157", "url": "https://it.wikipedia.org/wiki?curid=1154578", "title": "Provincia di Nakhon Ratchasima", "text": " \nNakhon Ratchasima \u00e8 una provincia della Thailandia facente parte del gruppo regionale della Thailandia del Nordest. Si estende per 20.494 km\u00b2, ha 2.563.321 abitanti ed il capoluogo \u00e8 il distretto di Mueang Nakhon Ratchasima. \u00c8 la provincia pi\u00f9 estesa dello Stato ed \u00e8 anche la pi\u00f9 popolosa dopo la citt\u00e0 di Bangkok. La citt\u00e0 principale \u00e8 Nakhon Ratchasima.\nAll'interno del distretto di Pak Chong si trova la riserva Thai Elephant Center for Conservation, nella quale si pratica pet therapy con gli elefanti.\nSuddivisione amministrativa.\nLa provincia \u00e8 suddivisa in 32 distretti (\"amphoe\"), che a loro volta si suddividono in un totale di 263 sottodistretti (\"tambon\") e 3743 villaggi (\"muban\")."}
{"id": "1154579", "revid": "232", "url": "https://it.wikipedia.org/wiki?curid=1154579", "title": "Barban", "text": ""}
{"id": "1154584", "revid": "827882", "url": "https://it.wikipedia.org/wiki?curid=1154584", "title": "Super Qix", "text": " \u00e8 un videogioco arcade sviluppato dalla Kaneko e pubblicato dalla Taito nel 1987, ed \u00e8 il seguito di \"Qix\". Conosciuto anche con il titolo di Castle Qix, \u00e8 il primo della serie ad essere prodotto da una compagnia giapponese (precedentemente era realizzato dalla Taito of America, la divisione statunitense della casa madre), e inoltre ne abbandona totalmente l'atmosfera astratta.\nRimasto esclusivo nel formato cabinato da sala, non \u00e8 mai stato convertito su altre piattaforme, tuttavia nel 2005 venne incluso nella raccolta \"Taito Legends\" per PC, PlayStation 2 e Xbox.\nModalit\u00e0 di gioco.\nL'obiettivo di \"Super Qix\" \u00e8 far apparire l'immagine che si trova nascosta dietro lo sfondo dell'area di gioco, e a tale scopo bisogna disegnare sotto-aree chiuse tramite un cursore quadrato lampeggiante: ogni volta che se ne crea una, vi appare dentro la relativa porzione in bianco e nero di tale immagine. Ogni livello si pu\u00f2 completare passando automaticamente a quello successivo in due modi:\nPer raggiungere invece percentuali maggiori bisogna circondare necessariamente con un colpo solo quanto pi\u00f9 spazio possibile dell'area rimasta ancora libera, finch\u00e9 si sta sotto il 75%; il completamento dell'area con quel metodo potr\u00e0 generare quindi un massimo 99% - 75%, cio\u00e8 24 000 punti di bonus. A partire dal terzo livello se si totalizza il 98% si vince un credito.\nIl cursore si pu\u00f2 muovere in orizzontale e verticale (ma non in diagonale) in assoluta libert\u00e0, per cui le aree create possono avere qualunque forma, posizione e dimensione. \u00c8 anche possibile cancellare la linea tornando gradualmente sui propri passi: quando viene tracciata essa \u00e8 gialla, ma una volta chiusa diventa azzurra.\nInfine il completamento dei livelli determina una cancellazione delle linee, per mostrare l'immagine nella sua interezza, colorata e animata. Se viene superato nel primo modo, le linee vengono cancellate da destra verso sinistra da un personaggio che attraversa lo schermo in alto (ne compare uno tra almeno otto personaggi diversi). In caso di superamento nel secondo modo, vengono cancellate da un rettangolo verticale che nasce al centro dell'area e si ingrandisce fino a liberarla del tutto.\nNemici.\nA ostacolare il cursore quadrato lampeggiante, con il rischio di perdere una vita nel contatto, ci sono tre elementi:\nLa loro presenza fa s\u00ec che, anche se \"Super Qix\" non ha a disposizione un timer, il giocatore non abbia alcuna possibilit\u00e0 di lasciar il cursore fermo per un tempo illimitato senza che gli succeda niente. Inoltre quella del gremlin impedisce di coprire l'area al 100%: anche qualora si riuscisse a circondarlo stretto stretto mentre occupa solo un quadrato di quattro pixel, rimarr\u00e0 sempre scoperto quel piccolo spazio occupato, e visto che il gioco non considera i decimali, la massima percentuale raggiungibile \u00e8 del 99%.\nLa caratteristica da cui dipende l'aumento sensibile della difficolt\u00e0 dei livelli, dal quinto in poi, \u00e8 che quando il cursore acquista velocit\u00e0 diventa pi\u00f9 veloce anche la generazione dei teschi e il loro percorrere nel perimetro, che quindi diventa sempre pi\u00f9 affollato. Infine quando essi diventano dieci, al loro interno si accende un puntino giallo e diventano capaci di seguire la linea gialla se il cursore la sta tracciando, ma poi fanno marcia indietro se far\u00e0 in tempo a chiudere l'area.\nOggetti.\nLa creazione delle sotto-aree, oltre che a far apparire al loro interno la relativa porzione di tale immagine, pu\u00f2 generare delle lettere (gialle) o dei cuoricini, che iniziano a muoversi cos\u00ec come i teschi lungo il perimetro della porzione di area ancora libera. Se esse fanno parte del nome dell'immagine (e quindi della targhetta) e il cursore riesce a raggiungerle e toccarle, esse vanno a posizionarsi nella targhetta stessa; si otterr\u00e0 500 punti quando invece non ne facciano parte. Se poi a comparire e venir toccati sono dei cuoricini, si possono verificare quattro casi diversi:\nGli effetti dei cuoricini non possono coesistere: di volta in volta vale solo l'effetto dell'ultimo dei cuori presi. Solo la velocit\u00e0 si pu\u00f2 sommare, se si toccano di seguito due di quel tipo. Al contrario dei teschi, che una volta generati restano definitivamente in circolazione, le lettere e i cuoricini spariscono dallo schermo se non vengono toccati entro una certa quantit\u00e0 di tempo. Inoltre, al contrario di ci\u00f2 che succede per i teschi e i cuoricini, coi quali il cursore pu\u00f2 interagire solo se arriva a sovrapporsi a loro, le lettere possono venire toccate persino durante il tracciamento di una nuova linea.\nLivelli.\nIn totale ci sono sedici livelli (chiamati \"Round\") e ognuno nasconde una propria immagine. Ogni immagine ha un nome, che a sua volta \u00e8 nascosto in una targhetta.\nA causa di un bug il nome dell'undicesimo livello non pu\u00f2 essere completato: la vocale \"E\" non viene riconosciuta come parte della parola, per cui l'unico modo per superare tale livello \u00e8 coprire almeno il 75% dell'area. Quando invece si completa il sedicesimo e ultimo livello, i nove gatti ballano e al tempo stesso tramite una nuvoletta dicono: \"WE CAN NOT FIGHT ANY MORE. BUT WE ARE NOT LOSE YET. WE NEVER LOSE NEXT\", dopodich\u00e9 \"Super Qix\" ricomincia daccapo.\nSerie.\nI seguiti ufficiali di \"Qix\" sono:"}
{"id": "1154592", "revid": "599013", "url": "https://it.wikipedia.org/wiki?curid=1154592", "title": "Missionari di Mariannhill", "text": "I missionari di Mariannhill (in latino Congregatio Missionariorum de Mariannhill) sono un istituto religioso maschile di diritto pontificio: i membri di questa congregazione clericale pospongono al loro nome la sigla C.M.M.\nStoria.\nLa comunit\u00e0 monastica di Mariannhill, nel Natal (Sudafrica), fu fondata nel 1880 dal missionario trappista austriaco Franz Pfanner e fu eretta in abbazia nel 1885: la rigidit\u00e0 della regola trappista ostacolava l'opera di evangelizzazione dei missionari, cos\u00ec il 2 febbraio 1909 papa Pio X rese autonoma la comunit\u00e0 di Mariannhill dall'ordine dei cisterciensi riformati e la trasform\u00f2 in congregazione religiosa.\nIl 17 giugno 1920 l'istituto pass\u00f2 alle dipendenze della congregazione di Propaganda Fide: 10 settembre 1921 venne loro affidato il vicariato apostolico di Mariannhill (diocesi dall'11 gennaio 1951). La congregazione venne approvata definitivamente dalla Santa Sede il 21 marzo 1936.\nEsiste anche il ramo femminile delle suore missionarie del Preziosissimo Sangue, sorto nel 1885.\nAttivit\u00e0 e diffusione.\nLa principale finalit\u00e0 dei missionari di Mariannhill \u00e8 l'apostolato missionario, soprattutto tra i pagani: i religiosi si dedicano all'istruzione della giovent\u00f9, alla cura dei malati ed all'assistenza dell'infanzia abbandonata.\nSono presenti in Austria, Canada, Germania, Italia, Paesi Bassi, Papua Nuova Guinea, Polonia, Spagna, Stati Uniti d'America, Sudafrica, Svizzera, Zambia e Zimbabwe: la sede generalizia \u00e8 a Roma.\nAlla fine del 2005 la congregazione contava 33 case e 390 religiosi, 214 dei quali sacerdoti."}
{"id": "1154594", "revid": "1222", "url": "https://it.wikipedia.org/wiki?curid=1154594", "title": "Mammiferi presenti in Italia", "text": ""}
{"id": "1154599", "revid": "110157", "url": "https://it.wikipedia.org/wiki?curid=1154599", "title": "Chiesa di San Giovanni Battista (Bucine)", "text": "La chiesa di San Giovanni Battista \u00e8 un edificio sacro che si trova nel centro di Bucine. Tale edificio \u00e8 intitolato anche a Sant'Apollinare.\nDescrizione.\nL'edificio, costruito all'inizio del XVI secolo per volere della famiglia Conti su un preesistente oratorio, venne ampliato nel 1581.\nLa chiesa si sviluppa su pianta a tre navate, divise da colonne rinascimentali in pietra serena con bei capitelli sormontati dal dado brunelleschiano. Le porte laterali furono aperte nel '700, mentre al primo '800 risalgono le crociere delle navate laterali.\nNel secondo dopoguerra avvenne la sostituzione delle capriate lignee con l'attuale soffitto a botte. Addossata al fianco sinistro \u00e8 la torre campanaria. Sull'altare di sinistra \u00e8 conservato un dipinto raffigurante la \"Madonna con il Bambino\", detta anche \"Madonna delle Grazie\", di scuola fiorentina della prima met\u00e0 del '600, contornata da altri dipinti riguardanti San Francesco e San Giacinto. Nell'altare principale troviamo una bellissima e grande tela riguardante \"l'ultima cena\", opera di un artista della zona risalente al XVI sec. circa. Nell'altare di destra \u00e8 presente invece un crocifisso ligneo del XV sec. Inoltre nella chiesa sono presenti altre opere di importanza artistica come il fonte battesimale in pietra, un'altra tela riguardante la Madonna della cintola (XVI sec.) ed un bellissimo dipinto sempre su tela riguardante il miracolo della Madonna della neve (XVI sec.)."}
{"id": "1154603", "revid": "2110845", "url": "https://it.wikipedia.org/wiki?curid=1154603", "title": "Giulio Scapaticci", "text": "Biografia.\nGiulio Scapaticci \u00e8 stato uno degli artisti di quella corrente pittorico-politica che a cavallo degli anni 50-60 fu definita \u201cRealismo Esistenziale\u201d. (Marco Valsecchi). Allievo di Aldo Carpi, dal 51 al 57, di cui stima la sensibilit\u00e0 artistica e la profonda onest\u00e0 intellettuale, Scapaticci viene considerato uno dei pittori pi\u00f9 lirici della sua generazione. Il percorso formativo personale arricchito dalla vita in comune con altri pittori di quella corrente di pensiero ne moltiplica la creativit\u00e0 e l'appartenenza. Considerato fin da subito un artista sensibile a tematiche esistenziali, sviluppa il suo percorso pittorico-creativo in immagini figurative di rara intensit\u00e0 emotiva. Numerose le sue esposizioni personali (che abbracciano quasi 50 anni di attivit\u00e0) e collettive e i suoi riconoscimenti sia in Italia che all'estero. L\u2019artista comincia a dipingere la Milano degli anni 50 e 60 con le sue tipiche case di ringhiera, le finestre scrostate che si aprono su un paesaggio urbano dai colori cupi, le periferie industriali grigie e desolate, buoi squartati appesi a macellerie antiche e pesci appesi a chiodi. A met\u00e0 degli anni 70, Scapaticci lascia Milano e si trasferisce nell\u2019Oltrep\u00f2 pavese. Qui in ambienti aperti, in immensi campi, la sua pittura si trasforma, travalica le precedenti esperienze introspettive scure e monocromatiche. Nei suoi quadri, ora, appare un mondo agreste fatto di tonalit\u00e0 pi\u00f9 vive e luminose, luci che perforano la stessa tela: cascine, nature statiche, morte, insetti, fiumi, anse sabbiose riposanti. Dagli anni 80 in poi, rientrando a Milano, torna a dipingere con pi\u00f9 dolorosa umanit\u00e0, i suoi insetti si trasformano e si posano a ricoprire sensazioni di solitudine e silenzi volontari. Muri, farfalle, scarafaggi compongono un nuovo stare nel quale la precariet\u00e0 fisica precede quella metafisica.\nI segni tracciati sulle sue tele non sono semplicemente la fotografia di un mondo esterno, spesso avvertito come nemico, ma ricerca di un significato, forse una possibile rappresentazione tangibile del suo essere contro, significanti di una realt\u00e0 intuitiva che riflette come uno specchio quella dei sensi. Ci\u00f2 che \u00e8 figurativo e formale, apparentemente semplice, si trasforma nell\u2019informale delle emozioni e dei sentimenti, un erodere la superficie delle cose, un dialogo scarnificante e stupito tra anima ed arte orientato al sentire. Scapaticci amava ricordare che in un quadro c\u2019\u00e8 qualcosa che non vedi e mai vedrai, impossibile da catalogare, l\u2019anima, lo spirito di rivalsa, l\u2019intuizione del senso archetipo delle cose, la comunicazione di ferite personali. La libert\u00e0.\nTra i maggiori esponenti del realismo esistenziale insieme a Tino Vaglieri, Banchieri, Ceretti, Romagnoni, Ferroni, Guerreschi, e, in seguito, Cazzaniga, Luporini e Martinelli.\nMolte delle sue opere si trovano in numerose collezioni italiane ed estere.\nLa sua prima mostra personale fu alla Galleria Bergamini a Milano nel 1957\nCaratteristiche.\nLa pittura di Scapaticci rappresenta uno sguardo lirico, uno scatto meteforico nei gesti dell'espressione. Cantore di un mondo di periferia urbana, di umili oggetti quotidiani, immagini di cascine come sospese in un tempo indefinito, rive di fiumi e spiagge dove l'uomo non c'\u00e8 e se c'\u00e8 \u00e8 sempre solo, in attesa, interni-esterni in cui la morbidezza dei toni cromatici evoca un sogno, un'atmosfera pacata e intimamente lirica. Di indole libertaria, Scapaticci ha attraversato la Milano degli anni 50 e 60, in cui l'arte era colonna portante. La Milano dei navigli, dei banditi, della lirica, delle nebbie fitte e invalicabili. Anni formidabili in cui gli artisti e le artiste si guardavano a vicenda per trasportare le fragilit\u00e0 sulla tela, sulla materia. L'arte Italiana guardava la Francia, la Germania e viceversa. Il bar Jamaica di Milano divenne il centro dell'arte milanese e non solo. A ridosso di Brera, questo locale fumoso e antico, era frequentato da pittori, poeti, scultori, cantanti lirici italiani e stranieri. Scapaticci era l\u00ec, con altri artisti, ed \u00e8 l\u00ec che si sono sviluppate, attorno al vino e le sigarette, idee e intuizioni nella pittura, nella scultura, nella poesia.\n\"In un quadro c\u2019\u00e8 qualcosa che non vedi e che mai vedrai, impossibile da definire: l\u2019anima, l\u2019intuizione del senso originale delle cose, l\u2019espressione di ferite personali\".\nCos\u00ec la pensava Giulio Scapaticci (1933-2006), il pi\u00f9 poetico dei pittori che hanno raffigurato Milano, citt\u00e0 metafisica negli anni \u201950 e \u201960, con le sue caratteristiche case di ringhiera, gli onirici paesaggi urbani dai colori tenebrosi, le periferie industriali fosche e desolate, campi e cascine senza tempo, umili oggetti quotidiani, ma anche immagini inquietanti di macellerie dove sono appesi quarti di bue e pesci, sospesi nel vuoto di un esistenzialismo sartriano. A questo artista dallo sguardo lirico capace di illuminare il presente con le pi\u00f9 sottili memorie, l\u2019Universit\u00e0 Bocconi ha voluto dedicare una delicata mostra nel 2010.\nI suoi tratti di pennello non mirano alla mera riproduzione di una realt\u00e0 esteriore, spesso percepita come ostile per il suo demoniaco potere di destrutturare la personalit\u00e0 umana, ma corrispondono alla ricerca di un senso, forse un tentativo di rappresentare concretamente la sua avversione al male della modernit\u00e0 che porta alienazione, solitudine, angoscia. Nella sua pittura ci\u00f2 che apparentemente \u00e8 figurativo e formale si tramuta nell\u2019informale delle emozioni e dei sentimenti, un grattare la superficie delle cose, un dialogo essenziale tra spirito e materia, tra forma e sostanza, tra arte e vita. Per sentire di esistere, di essere una parte del tutto, di contribuire alla salvezza del mondo, nel suo piccolo.\nPubblico e critica hanno riscoperto la poetica grandezza di Scapaticci, riconoscendo che le sue sono sempre state immagini coerenti e affascinanti, efficaci nell\u2019evocazione di ambienti e situazioni morali, stati d\u2019animo tradotti in visioni di citt\u00e0 fantastiche, come se fossero pagine di un amaro diario esistenziale. Si potrebbero anche paragonare a palcoscenici interiori allestiti sulla scorta dei ricordi e in virt\u00f9 di una profonda sensibilit\u00e0, cos\u00ec che questi sfondi vengono ad essere una snervata, inacerbita rielaborazione dei paesaggi dell\u2019animo. Vi si riflettono in modo talvolta struggente i pensieri, i sentimenti, le speranze, le delusioni del pittore, che nei confronti dei suoi quadri si sente completamente responsabile come uomo oltre che come artista.\nI colori di Scapaticci sono morbidi, le atmosfere spesso languide e malinconiche, le luci vive e vibranti.\nDella sua arte \u00e8 stato detto che \u00e8:\n\"\u201cUna lucida elegia, un lieve stupore, uno smarrimento di un tempo psicologico e poetico, di cui la pittura restituisce una traccia, un simbolo, una reliquia d\u2019inconscio, il cielo di un ricordo\u201d\" (Stefano Crespi)\n\u201c\"Un lirismo del disincanto\"\u201d (Vittorio Sgarbi)\n\u201c\"Una testimonianza lirica inquieta\"\u201d (Leonardo Borgese)\n\u201c\"Una musica interiore, una qualit\u00e0 visionaria nel dato reale, con accenti metafisici di sospensione e attesa\"\u201d (Mario Lepore).\nGiulio Scapaticci fu uno dei pi\u00f9 significativi esponenti di quella corrente pittorico-politica che venne battezzata \u201crealismo esistenziale\u201d (di cui furono protagonisti anche Vaglieri, Banchieri, Ceretti, Romagnoni, Ferroni, Guerreschi e poi Cazzaniga, Luporini, Martinelli). Studente a Brera con il maestro Aldo Carpi, partecip\u00f2 a svariate mostre. Dopo gli anni giovanili di cantore della \u201cMilano lirica\u201d, si trasfer\u00ec nel Pavese negli anni \u201970 per assaporare le rasserenanti suggestioni artistiche di un mondo ancora bucolico. Negli anni \u201980 per\u00f2 decise di rientrare nel capoluogo lombardo, per dar voce all\u2019afflitta umanit\u00e0 che lo innerva, con i suoi disagi e la sua solitudine, le sue disperazioni e i suoi sogni sofferti, trasognata e trasfigurata metaforicamente sulla tela in muri desolati e in banali insetti, che rendono subito l\u2019idea di una precariet\u00e0 fisica prima ancora che metafisica.\nUn altro grande milanese (Carlo Emilio Gadda) affermava che \"\u201cIl fatto in s\u00e9, l\u2019oggetto in s\u00e9, non \u00e8 che il morto corpo della realt\u00e0\u201d\" e, qualche secolo prima, l\u2019illuminato Voltaire aveva sentenziato che la metafisica \"\u201c\u00e8 il romanzo dello spirito\u201d\". Scapaticci dipingeva appunto \u201cil morto corpo della realt\u00e0\u201d per scrivere il \u201cromanzo dello spirito\u201d; anzi, la sua pura poesia."}
{"id": "1154605", "revid": "1573940", "url": "https://it.wikipedia.org/wiki?curid=1154605", "title": "Chiesa di San Salvatore (Bucine)", "text": "La chiesa di San Salvatore \u00e8 un edificio sacro che si trova lungo la via omonima, a Bucine.\nDescrizione.\nLa chiesa \u00e8 un semplice edificio in pietra con tetto a capanna, risalente forse al '200 e che, secondo la tradizione popolare, venne edificato sul luogo dove apparve miracolosamente il Cristo ad alcuni fanciulli. La chiesa venne eretta, in parte, con le pietre portate in atto penitenziale dalle Compagnie della Valdambra e delle zone circostanti.\nDopo il restauro degli inizi del '900 venne esposto, dietro l'altare, un dipinto raffigurante la \"Miracolosa apparizione di Ges\u00f9 ad un contadinello\", opera del senese Augusto Bastianini, artista che ader\u00ec al divisionismo toscano e di cui si conserva, agli Uffizi, l'autoritratto del 1900."}
{"id": "1154608", "revid": "486946", "url": "https://it.wikipedia.org/wiki?curid=1154608", "title": "U.S.C. Palermo", "text": ""}
{"id": "1154619", "revid": "1573940", "url": "https://it.wikipedia.org/wiki?curid=1154619", "title": "Chiesa di San Quirico (Bucine)", "text": "La chiesa di San Quirico \u00e8 un edificio sacro che si trova in localit\u00e0 Capannole, a Bucine.\nStoria.\nDocumentata dal 1021, ma forse di origine paleocristiana, fu ricostruita nell'XI-XII secolo in stile romanico. La chiesa ha subito nel corso del tempo molti interventi, anche radicali, che ne hanno cambiato l'orientamento e ridotto le dimensioni, fino alla sua completa riedificazione nel 1928. Scarse sono le tracce di epoca romanica, limitate a parte del paramento murario del fianco destro, della parte terminale e della sacrestia che corrispondeva all'antica navatella destra.\nL'unica navata, completamente ornata in stile neogotico, \u00e8 coperta da capriate lignee; l'altare maggiore conserva un dipinto seicentesco raffigurante la \"Madonna in gloria e santi\", avvicinabile all'ambito di Francesco Curradi."}
{"id": "1154622", "revid": "287204", "url": "https://it.wikipedia.org/wiki?curid=1154622", "title": "Antonio Serra", "text": ""}
{"id": "1154624", "revid": "107831", "url": "https://it.wikipedia.org/wiki?curid=1154624", "title": "F.C.Torino", "text": ""}
{"id": "1154626", "revid": "628767", "url": "https://it.wikipedia.org/wiki?curid=1154626", "title": "Dovmont di Pskov", "text": "Sotto la sua guida, Pskov divent\u00f2 de facto indipendente da Novgorod.\nDuca di Nal\u0161ia.\nFino al 1265 Dovmont fu Duca di Nal\u0161ia, una provincia settentrionale del Granducato di Lituania. Alleato del sovrano, Mindaugas, era con questo imparentato, essendo le rispettive mogli sorelle. Nonostante tale legame, nel 1262 Dovmont strinse un'alleanza con Treniota, nipote del Granduca di Lituania e Duca di Samogitia. Quest'ultimo, raccogliendo ampi consensi tra la piccola nobilt\u00e0 lituana di religione pagana, stava organizzando in quel periodo una ribellione di tutti i popoli baltici contro i Cavalieri Teutonici e i Cavalieri Portaspada.\nNel 1263, Dovmont e Treniota assassinarono Mindaugas e due dei suoi figli, determinando il ritorno della religione pagana all'interno del Granducato, culto che sarebbe perdurato per altri centoventi anni. Alcuni resoconti storiografici ruteni ritengono che, mentre l'obiettivo a cui prefiggeva Treniota fosse il titolo di granduca di Lituania, Dovmont avesse preso parte alla cospirazione per puro spirito di vendetta: dopo il decesso della Regina Morta, avvenuto nel 1262, Mindaugas prese infatti per s\u00e9 la moglie di Dovmont, sottraendola al marito. Quando Mindaugas schier\u00f2 un grande esercito contro Brjansk, Dovmont finse di partecipare alla spedizione, tornando invece repentinamente e perpetrando l'assassinio.\nSecondo le Cronache di Bykhovets (fonte tarda e non affidabile), come ricompensa Dovmont ricevette dal nuovo Granduca il titolo di Duca di Utena.\nNel 1265, quando Vai\u0161elga, il figlio pi\u00f9 giovane di Mindaugas, che nel 1264 si era alleato con il Principato di Haly\u010d-Volinia, uccise Treniota e rivendic\u00f2 il trono, Dovmont fugg\u00ec a Pskov con un seguito di 70 (ma per altre fonti 300) famiglie.\nSignore di Pskov.\nDopo il suo arrivo nella citt\u00e0, Dovmont si convert\u00ec al culto ortodosso e fu battezzato con il nome di Timoteo (Ruteno: Timofei). Diresse l'esercito di Pskov contro quello Lituano e lo sconfisse sulle rive del Dvina Occidentale, spingendosi fino a saccheggiare le terre del Duca Gerdenis, e rapendone i due figli e la moglie. Lo spirito audace di Dovmont, i suoi modi amichevoli e il successo delle sue imprese militari spinsero la ve\u010de di Pskov ad eleggerlo knjaz, o leader militare.\nLa sua elezione non fu mai approvata dalla Repubblica di Novgorod, cui Pskov era formalmente sottomessa. Il Principe Jaroslav di Novgorod cerc\u00f2 di punire gli abitanti della citt\u00e0 per il loro tradimento e decreto l'espulsione di Dovmont, ma gli stessi abitanti di Novgorod rifiutarono di adempiere alle direttive di Jaroslav e, unendo le forze con quelli di Pskov, invasero la Lituania l'anno successivo. Dovmont era ancora al loro comando e ritorn\u00f2 nella sua nuova patria in trionfo.\nL'anno successivo l'alleanza tra le due citt\u00e0 fu cementata dall'invasione dei Cavalieri Portaspada. L'esercito di Pskov, condotto da Dovmont, un\u00ec le proprie forze a quello di Novgorod, condotto da Jaroslav e da Dimitri, figlio di Aleksandr Nevskij, infliggendo una pesante sconfitta ai cavalieri nella battaglia di Rakovor (1268). L'anno successivo il Gran Maestro dell'Ordine, Otto von Lutterberg, cinse d'assedio Pskov, ma Dovmont, con l'aiuto di Novgorod, respinse l'attacco ferendo personalmente Lutterberg in battaglia. I Cavalieri accettarono la resa incondizionata e cessarono i loro attacchi a Pskov e Novgorod per trent'anni.\nGli ultimi anni di regno.\nNel 1270, Jaroslav cerc\u00f2 nuovamente di estromettere Dovmont dal governo della citt\u00e0 per rimpiazzarlo con un uomo di fiducia ma i suoi piani fallirono nuovamente a fronte della resistenza degli abitanti di Pskov. Al fine di rafforzare la propria posizione di potere Dovmont spos\u00f2 la figlia di Dimitri, Maria. Nel 1282, quando il suocero fu esiliato da Vladimir a Koporje, Dovmont comp\u00ec un raid a Ladoga, strappando il tesoro di Dimitri dalle mani di Novgorod e trasportandolo a Koporje. Dopo quest'azione il suo nome scomparse dai resoconti storici per ben diciassette anni. Intorno al 1283, ebbe un figlio che chiam\u00f2 Davide.\nNel 1299 i Cavalieri Teutonici invasero inaspettatamente il nord-ovest della Rutenia mentre quelli Livoni distrussero e saccheggiarono il monastero di Snetnogor prima di cingere nuovamente d'assedio Pskov. Pochi mesi dopo avere con pochi uomini respinto dalla Repubblica entrambe le forze militari, Dovmont si ammal\u00f2 improvvisamente e mor\u00ec. Il suo corpo fu seppellito nella Cattedrale della Trinit\u00e0, dove la sua pada e i suoi effetti personali sarebbero stati esibiti ai fedeli fino al XX secolo.\nSecondo i resoconti storici di Pskov, nessun governante fu amato dai cittadini della citt\u00e0 pi\u00f9 di Dovmont, di cui apprezzavano particolarmente l'acume militare e la saggezza. Dopo la sua canonizzazione da parte della Chiesa ortodossa russa fu eletto patrono di Pskov con Vsevolod Mstislavi\u010d. Il suo attaccamento alla religione ortodossa divenne cos\u00ec profondo tanto che leggende narrano che prima di ogni battaglia fosse solito recarsi in chiesa affinch\u00e9 un sacerdote benedicesse la sua spada. Le fortificazioni erette da Dovmont nella citt\u00e0 sono ancora oggi conosciute con l'appellativo di \"Villaggio di Dovmont\". Qui fu consacrata una chiesa in sua memoria nel 1574.\nMiracoli e leggende devozionali.\nIntorno alla figura del Santo difensore di Pskov fiorirono un gran numero di leggende devozionali, di cui si riportano le pi\u00f9 significative."}
{"id": "1154628", "revid": "171091", "url": "https://it.wikipedia.org/wiki?curid=1154628", "title": "Valpelline (valle)", "text": "La Valpelline (fr. : ) \u00e8 una valle laterale della Valle d'Aosta. Prende il nome da uno dei comuni della valle: Valpelline.\nGeografia.\nLa Valpelline si stacca dalla Valle del Gran San Bernardo all'altezza di Gignod e sale fino al Colle Collon che la separa dal Vallese. Si trova ai piedi del monte Grand Combin, anche se la vetta di quest'ultimo \u00e8 totalmente in Svizzera perch\u00e9 la linea di confine passa a sud del monte.\nFiumi.\nLa Valpelline \u00e8 solcata dal torrente Buthier (detto anche Valpelline). Esso nasce dal ghiacciaio di Tsa de Tsan e dal ghiacciaio des Grandes Murailles. Forma per uno sbarramento artificiale il lago di Place-Moulin; percorre in tutta la sua lunghezza la valle e si getta nella Dora Baltea.\nValichi alpini.\nLa valle non ha facili collegamenti con le valli vicine. I principali valichi della valle sono:\nClima.\nLa Valpelline \u00e8 conosciuta localmente come \"Coumba fr\u00e9da\" (in patois), o \"Combe froide\" (in francese), cio\u00e8 la \"valle fredda\", per via del suo clima particolarmente rigido.\nStoria.\nLa valle ha segnato un posto di scambio e di scontro con il vicino Vallese.\nNel medioevo la valle apparteneva ai signori di Quart, i quali la infeudarono ai nobili locali La Tour-de-Valpelline (anche La-Tour-des-Pr\u00e9s). Dopo l'estinzione della casata dei Quart (1377), Valpelline pass\u00f2 alle dipendenze dei Savoia. Nel 1612 fu assegnata ai Perrone di San Martino, famiglia di nobili piemontesi impegnata nello sfruttamento della miniera di Ollomont. La valle \u00e8 rimasta sempre di difficile accesso nei secoli. Bionaz \u00e8 stato raggiunto da strada carrozzabile solamente nel 1953.\nLuoghi di interesse.\nParrocchia di San Pantaleone.\nLa Parrocchia di San Pantaleone di Valpelline \u00e8 considerata tra le pi\u00f9 antiche della valle del Gran San Bernardo. \u00c8 menzionata per la prima volta nel 1176 e facevano parte della parrocchia le comunit\u00e0 di Bionaz, Oyace e Ollomont. La chiesa attuale \u00e8 stata costruita nel 1722.\nNella chiesa si trovano tre importanti cappelle: una dedicata alla Madonna delle nevi opera del Vignettes (1755), la seconda dedicata a San Rocco opera del Semon (1640), e la terza dedicata a S.Barbara opera del Thoules (1663).\nTurismo.\nPer favorire l'ascensione ai monti della valle e l'escursionismo in alta quota la valle \u00e8 dotata di alcuni rifugi alpini e bivacchi:\nAssociazioni.\nA \u00c9troubles si trova la sede della \"Compagnie des guides du Valpelline\", la societ\u00e0 di guide alpine per il bacino valdostano del Grand Combin."}
{"id": "1154630", "revid": "154478", "url": "https://it.wikipedia.org/wiki?curid=1154630", "title": "Genoa F.C.", "text": ""}
{"id": "1154638", "revid": "767487", "url": "https://it.wikipedia.org/wiki?curid=1154638", "title": "Roberto Drovandi", "text": "Biografia.\nInizia a suonare a 9 anni il basso che gli fu regalato dal fratello che suonava la chitarra.\nAlla giovane et\u00e0 di 17 anni inizia la sua lunga carriera che lo vede impegnato come session man a fianco di vari artisti tra cui: Paolo Conte, Eugenio Finardi, 883, Patty Pravo, Gerardina Trovato, Bruno Lauzi, suonando con musicisti come Vinnie Colaiuta, Ray Mantilla, Paolo Fresu, Solis String Quartet, Lucio Dalla, Eddie Martinez.\nSuona anche con Luca Carboni e Marco Ferradini agli inizi della sua carriera prima di essere scelto al posto di Marco Nanni negli Stadio. Fu scelto dopo che Gaetano Curreri e Giovanni Pezzoli, in cerca di un bassista, lo videro suonare in un concerto di Carboni ad Acireale.\nDal 1991 fa parte della formazione stabile del complesso degli Stadio, con il quale ha registrato decine di dischi, effettuato centinaia di concerti e partecipato a varie trasmissioni televisive live tra cui il Festival di Sanremo 1999 con il brano \"Lo zaino\" il Festival di Sanremo 2007 con il brano \"Guardami\" e infine al Festival di Sanremo 2016 con la canzone \"Un giorno mi dirai\" vincitrice della manifestazione. A dicembre del 2016 pubblica il suo primo album solista Mondoraro in anteprima in digitale e poi nel 2017 viene pubblicato anche in Cd e Vinile.\nOltre a suonare il basso elettrico suona le tastiere la chitarra acustica ed elettrica.\nCompositore.\nTra i brani pi\u00f9 conosciuti \"Prima di partire per un lungo viaggio\", hit scritta per Irene Grandi insieme a Gaetano Curreri con il testo poetico firmato da Vasco Rossi, \"Paura di amare\" per Eugenio Finardi e \"Benvenuti a Babilonia\" per gli Stadio.\nProduttore.\nProduttore discografico fondatore della vanity label Twins104 Records per dare spazio a tutti quegli artisti che non riescono a proporre il loro progetto musicale attraverso le major.\nEndorser.\ndi Ampeg, Fender"}
{"id": "1154642", "revid": "226458", "url": "https://it.wikipedia.org/wiki?curid=1154642", "title": "Via del Traditore", "text": "La via del Traditore, a Firenze, era una viuzza che andava da via Larga a via de' Ginori; nel 1659 venne incorporata nel palazzo Medici Riccardi.\nLa stradella prese questo nome da quando, in una casa sull'angolo, Lorenzino de' Medici uccise il Duca Alessandro de' Medici, la notte del 5 gennaio 1537.\nIl 5 o 6 gennaio 1537 Lorenzino uccise il duca Alessandro de' Medici in una delle stanze dell'edificio di propriet\u00e0 di Lorenzino stesso, forse per una presunta molestia alla di lui sorella Laudomia. Come prescriveva la legge, la casa dove era avvenuto l'omicidio fu confiscata e gli ambienti abbattuti. La struttura rimase in buona parte diroccata fino al Settecento. Non risulta che sia mai stata del tutto distrutta per aprire l'ipotetico Chiasso del Traditore, un vicolo forse previsto solo in un primo tempo, ma poi mai realizzato.\nIl Riccardi fece chiudere la via del Traditore e demolire la casa dove era avvenuto il delitto. Al posto della casa fece costruire una scuderia sormontata da una terrazza, sulla destra dell'edificio."}
{"id": "1154645", "revid": "136053", "url": "https://it.wikipedia.org/wiki?curid=1154645", "title": "Italiano meridionale", "text": ""}
{"id": "1154646", "revid": "287204", "url": "https://it.wikipedia.org/wiki?curid=1154646", "title": "Electric Cafe", "text": ""}
{"id": "1154647", "revid": "74801", "url": "https://it.wikipedia.org/wiki?curid=1154647", "title": "Mazda Cosmo", "text": "Cosmo \u00e8 un nome utilizzato dalla casa automobilistica giapponese Mazda per indicare quattro vetture realizzate a partire dal 1967 fino al settembre 1995. Il nome Cosmo venne impiegato per indicare le vetture di classe \"GT\" o nella fascia alta della gamma. Pur condividendo lo stesso nome le diverse Cosmo non erano particolarmente collegate tra di loro, anche se condividevano l'impiego del motore rotativo Wankel.\nInizi.\nLa prima Mazda ad utilizzare il nome Cosmo venne presentata, come concept-car, al salone di Tokyo del 1964. La vettura, conosciuta anche come \"Cosmo Sports\" o \"110S\", era dotata del motore Wankel 8A sul prototipo del 1963 e del 10A sulla vettura del 1964. Inizialmente furono sessanta le vetture realizzate, il cui impiego principale fu quello di essere utilizzate come vetture di prova per i concessionari. Queste auto venivano costruite completamente a mano al ritmo di una al giorno.\nLa produzione vera e propria inizi\u00f2 nel 1967 con la I Serie per concludersi nel 1972 con la II Serie. La prima serie totalizz\u00f2 343 esemplari prodotti tra il maggio 1967 e il luglio 1968. Altre furono le Cosmo II Serie; questa versione rimase sul mercato dal luglio 1968 al settembre del 1972.\nLe serie Mazda Cosmo.\nI Serie (1967\u20131968).\nLa I Serie o L10A della Cosmo utilizzava il motore Wankel 0810 a doppio rotore. La cilindrata era di e la potenza dell'ordine dei (). La L10A era dotata anche di un carburatore Hitachi a quadricorpo e di un sistema di accensione che utilizzava due candele per camera e una doppia distribuzione. Di serie era montato un cambio a quattro rapporti e ruote da 14 pollici. Le sospensioni anteriori erano del tipo a ruote indipendenti dotate di molle elicoidali e di barra antirollio. Per le sospensioni posteriori venne utilizzato il ponte rigido tipo DeDion dotato di balestre semiellittiche e braccetti di rinforzo. I freni anteriori erano a disco da senza servoassistenza, al posteriore erano montati dei tamburo da .\nIn merito alle prestazioni la Cosmo accelerava sui in 16,4 secondi mentre la velocit\u00e0 massima era di . La I serie, 343 gli esemplari costruiti, veniva venduta al prezzo di 1,48 milioni di yen dell'epoca.\nII Serie (1968\u20131972).\nLa II serie o L10B fu presentata nel luglio 1968. Montava il motore 0813 la cui potenza era di (). Esteticamente la vettura si riconosceva per la nuova calandra e per le due prese d'aria create ai lati. Altre modifiche introdotte con questo modello erano le ruote da 15 pollici di serie, il cambio a cinque marce e freni pi\u00f9 potenti.\nL'interasse era stato aumentato di in modo da aumentare lo spazio disponibile e il comfort di marcia. La velocit\u00e0 massima sal\u00ec a mentre sui 400 metri la vettura otteneva un tempo di 15,8 secondi.\nNe verranno prodotte delle quali sei esportate negli Stati Uniti d'America. Come per la serie precedente il prezzo era di 1,48 milioni di yen.\nLa Marathon de la Route.\nNel 1968 la Cosmo venne impiegata nella \"Marathon de la Route\", una competizione molto dura, che si svolgeva sul tracciato del N\u00fcrburgring. La gara si svolgeva su un arco di 84 ore e la Mazda iscrisse due Cosmo, una con equipaggio giapponese ed una con piloti belgi. Le vetture, che praticamente erano di serie a parte l'aggiunta di un condotto laterale sul lato sinistro al sistema di aspirazione, per gran parte della competizione occuparono la quarta e la quinta posizione. Alla 82\u00aa ora la vettura condotta dall'equipaggio giapponese fu costretta al ritiro per la rottura di un asse mentre l'altra Cosmo arrivo quarta assoluta. Il motore utilizzato su queste vetture era il 10A la cui potenza, per favorire l'affidabilit\u00e0, era stata limitata a ().\nCosmo CD (1975\u20131981).\nLa seconda generazione della Cosmo, conosciuta anche come \"Cosmo CD\", venne presentata nel 1975 e rimase in produzione fino al 1981. In Giappone era venduta come Cosmo AP, negli USA con il nome Cosmo, in molti mercati come \"Mazda RX-5\" e su pochi altri come Mazda 121. Quest'ultima non va confusa con l'altra Mazda 121, una utilitaria, venduta in molti paesi, tra i quali l'Italia qualche tempo dopo.\nLa Cosmo CD montava il motore Wankel di maggiore cubatura mai realizzato ed utilizzava il pianale e la parte meccanica della RX-4. Era leggermente pi\u00f9 pesante della vettura della quale utilizzava il pianale ma aveva un allestimento pi\u00f9 lussuoso. Le sospensioni erano del tipo a cinque punti ed erano stati adottati i freni a disco su tutte le ruote. Due i motori disponibili sempre Wankel: il 12A e il 13B. La vettura si rivel\u00f2 comoda, veloce e ben equipaggiata sebbene la carrozzeria si dimostrasse incline alla ruggine.\nIl motore era brillante e capace di salire di giri velocemente. Della Cosmo CD venne realizzata anche una versione dotata di motore a pistoni: la Cosmo 1800. Su questo modello veniva montato un motore quattro cilindri in linea di che erogava ().\nLa vettura in Giappone riscosse un enorme successo e nel solo primo anno ne verranno vendute . Molto diversa fu l'accoglienza sugli altri mercati. Negli Stati Uniti la Cosmo venne venduta, in numeri molto limitati, dal 1976 al 1978. Sul solo mercato interno venne prodotta dal 1979 al 1981 una seconda serie della Cosmo CD.\nCosmo HB (1981\u20131989).\nNel 1982 divenne disponibile la terza generazione della Cosmo. Questa versione utilizzava il pianale HB della Mazda che veniva impiegato anche sulla Mazda Luce. Era disponibile come coup\u00e9, berlina o con tetto rigido. Sia la Luce che la Cosmo erano disponibili in Giappone con motori tipo Wankel, diesel e con motore in linea.\nAll'estero vennero erano disponibili solo le versioni con motore diesel e benzina, mentre la versione dotata di Wankel non venne esportata. Per quanto riguarda il Wankel era disponibile in tre versioni: 12A-SPI, 12A Turbo e 13B RESI. Il 13B-RESI era disponibile solo se si optava per la trasmissione automatica. Nel 1982 la vettura dotata di 12A Turbo si rivel\u00f2 essere l'auto pi\u00f9 veloce disponibile sul mercato giapponese.\nNel 1986 venne sostituito il modello berlina mentre le altre due versioni rimasero in produzione, pressoch\u00e9 immutate fino al 1989.\nEunos Cosmo (1990\u20131995).\nL'ultima generazione della Cosmo venne presentata nel 1990. La nuova versione era venduta come Eunos, che rappresentava il marchio di lusso della Mazda. La vettura utilizzava la piattaforma JC ed era la vettura top della gamma di questo marchio.\nFu l'unica automobile Mazda dotata del motore Wankel a tre rotori 20B-REW e doppio turbocompressore; fu prodotta anche con il motore a due rotori 13B-REW sempre con doppio turbocompressore. Il motore 20B-REW aveva una cilindrata di , la pi\u00f9 elevata mai utilizzata su un Wankel, ed erogava ().\nLa Eunos Cosmo era una vettura con carrozzeria 2+2 ed era dotata di numerosi e innovativi servomeccanismi. Tra questi figurava la trasmissione automatica a quattro rapporti a controllo elettronico. Altre \"primizie\" di questo modello erano costituite dal sistema di sovralimentazione sequenziale sia per il motore 13B-REW che per il 20B-REW (offerto per la prima volta su una vettura di serie), il lettore CD, il navigatore GPS, il telefono cellulare, la radio, TV con codifica NTSC, schermo Touch screen per regolare il condizionatore e il \"Car Control System\".\nDella Eunos Cosmo furono prodotti esemplari fino al settembre 1995, quando ne venne interrotta la produzione.\nMazda Cosmo 21.\nPresso il salone automobilistico di Tokyo del 2002 \u00e8 stata presentata la nuova versione della Mazda Cosmo, denominata 21. Era dotata di un propulsore derivato dalla Mazda RX-8 e la linea riprendeva quella dell'originale Cosmo degli anni 60, anche se le dimensioni erano pi\u00f9 contenute dal momento che era stata basata sulla carrozzeria della Mazda MX-5."}
{"id": "1154650", "revid": "4175", "url": "https://it.wikipedia.org/wiki?curid=1154650", "title": "Unione Sportiva Primavera Rugby", "text": "LUnione Sportiva Primavera Rugby \u00e8 un'associazione sportiva dilettantistica italiana di rugby a 15 fondata a Roma nel 1976.\nStoria.\nNata nel 1976 con lo scopo di occuparsi del settore minirugby del CUS Roma, negli anni ottanta divent\u00f2 una realt\u00e0 riconosciuta del rugby romano iniziando a schierare le proprie formazioni Under-17 e Under-19; del 1985-86 il titolo di campione d'Italia Under-17.\nNel 1991 la dirigenza decise d'iscrivere la prima squadra al campionato di serie C2. Gi\u00e0 nella seconda stagione 1992-93 la formazione senior vinse il campionato, guadagnando la promozione in C1. Nel 1998 la promozione in serie B, che trascin\u00f2 i risultati di tutta le altre categorie, con la rappresentativa giovanile Under-21 promossa nel massimo campionato nazionale.\nDell'anno 2000 la collaborazione con la Polisportiva S.S. Lazio Rugby 1927, attraverso la creazione di una nuova Societ\u00e0: la S.S. Lazio &amp; Primavera Rugby, realt\u00e0 che fondeva le prime squadre dei due club pi\u00f9 le selezioni giovanili Under-21. Con l'approdo della squadra in serie A, nacque anche la formazione cadetta che affront\u00f2 agilmente i campionati di serie C2 e C1, ma che si vide sbarrate le porte della serie B per via di una deformit\u00e0 burocratica. Questo caus\u00f2 un allontanamento dei giocatori della seconda squadra dal progetto \"Lazio&amp;Primavera\", ripartendo dal campionato di serie C con una nuova Societ\u00e0: l'Amatori Roma.\nNel 2004 l'U.S. Primavera torn\u00f2 a competere in completa autonomia inscrivendosi in serie C e il ritorno in serie B si concretizz\u00f2 al termine della stagione 2007-08. Dopo sette stagioni disputate stabilmente in serie B, nel 2014-15 la formazione allenata da Daniele Montella e capitanata da Nicola Leonardi venne promossa in serie A dopo lo spareggio promozione con .\nNel luglio 2012 nacque il progetto \"Rugby-Autismo\" in collaborazione con la ONLUS \"L'emozione non ha voce\", per \u00abaffrontare la sfida dell'autismo con il supporto della palla ovale\u00bb.\nNella stagione 2016-17 la Primavera cambi\u00f2, per la prima volta nel corso della sua storia, la sede di allenamento e degli incontri ufficiali dal centro sportivo Giulio Onesti agli impianti di Tor di Quinto.\nGiocatori.\nTra i giocatori che hanno vestito i colori del club, si ricordano: Daniele Piervincenzi, Oliviero Fabiani, David Fonzi, Michele Lamaro, Emanuele Leonardi, Nicola Leonardi, Ludovico Nitoglia, Luca Petillo e Simone Santamaria.\nBacino di riferimento.\nQuartieri e zone urbanistiche di Roma: Flamino, Prima Porta, Parioli, Trieste, Nomentano, Salario, Fidene, Prati Fiscali, Roma Centro, Tor di Quinto."}
{"id": "1154651", "revid": "1798099", "url": "https://it.wikipedia.org/wiki?curid=1154651", "title": "Robots Exclusion Standard", "text": ""}
{"id": "1154653", "revid": "1543377", "url": "https://it.wikipedia.org/wiki?curid=1154653", "title": "Giovanni Pezzoli", "text": "\u00c8 noto per essere il batterista ed il cofondatore degli Stadio insieme a Gaetano Curreri, Marco Nanni, Ricky Portera e Fabio Liberatori.\nCarriera.\nAnni '60.\nGi\u00e0 nel 1962, appena ragazzino, guardando le prime edizioni del Festival di Sanremo, prova a seguire il ritmo delle canzoni trasmesse; costruisce una rudimentale batteria ricavata da fustini mezzi vuoti del detersivo, suonata con ferri da calza ed un pedale costruito con parti del Meccano e molla di bigodino per capelli.\nInizia a suonare la batteria a 13 anni su brani di Cream, Vanilla Fudge, Deep Purple, Led Zeppelin e Dik Dik.\nAnni '70.\nAll'et\u00e0 di 18 anni, nel 1970, per la festa di carnevale, suona al palasport di Bologna con il suo gruppo \"Gli Indecisi\": la \"guest star\" dell'occasione era Lucio Dalla. Qualche giorno dopo gli telefon\u00f2 proprio Dalla che gli propose un ingaggio di alcune serate a San Martino di Castrozza, in sostituzione del suo abituale batterista che si era ammalato.\nDa questo momento inizia con Dalla una lunga collaborazione che lo porter\u00e0 a suonare in quasi tutti i suoi album, fino al 1992.\nNel 1976, grazie alla lunga pausa delle continue \"tourn\u00e9e\" di Lucio Dalla, inizia a suonare nella band \"Junior Magli\".\nNel 1977, negli studi Fonoprint di Bologna, conosce Gaetano Curreri che, insieme al suo amico Vasco Rossi ed al gruppo \"Le Cinque Lire\", stavano facendo un disco; in questa occasione risuona le batterie precedentemente registrate nel primo album di Vasco \"Ma cosa vuoi che sia una canzone\"\nNello stesso anno torna nel gruppo di Dalla, composto anche da Portera e Nanni, per preparare il tour \"Banana Republic\"; vista la mancanza di un tastierista propone il nome del suo amico Curreri che entra nella band di Dalla insieme a Fabio Liberatori.\n\u00c8 proprio in questa fase, verso la fine degli anni settanta, che insieme a Gaetano Curreri pensa al progetto di fondare un gruppo: con l'aiuto anche di Dalla e Ron, da l\u00ec a poco, nasceranno gli Stadio.\nAnni '80.\nNella primavera del 1981 vengono ufficialmente fondati gli Stadio: per tutta la sua carriera musicale ne far\u00e0 parte come batterista; lui e Curreri ne saranno gli unici due membri che non si allontaneranno mai dal gruppo.\nNel 1984, a poche settimane dalla prima partecipazione al Festival di Sanremo, per un grave infortunio deve assentarsi dalle attivit\u00e0 del gruppo: alla batteria lo sostituisce un giovane batterista emiliano che partecipa al suo posto al Festival, alle uscite televisive e ai concerti fino al suo rientro.\nStrumentazione.\nLa sua prima vera batteria, in et\u00e0 adolescenziale, \u00e8 stata una Trixon Cortina Combi blu\nLa sua strumentazione \"in tour\" \u00e8 la seguente:"}
{"id": "1154658", "revid": "767487", "url": "https://it.wikipedia.org/wiki?curid=1154658", "title": "Intercom (rivista)", "text": "Intercom \u00e8 una rivista amatoriale di fantascienza, la pi\u00f9 longeva della fantascienza italiana.\nStoria.\nNata nel 1979 a Palermo, diretta da Pippo Marcian\u00f2, si \u00e8 poi trasferita prima a Genova, diretta da Domenico Gallo e Bruno Valle, fino al numero 99 e poi a Terni fino al numero 149, diretta da Danilo Santoni. Nel 1997 si \u00e8 trasformata in una webzine e presenta opere di narrativa, critica, informazione e recensioni del mondo della fantascienza. Dopo il 2010 ha sostanzialmente cessato l'attivit\u00e0 (gli ultimi due articoli pubblicati online risalgono rispettivamente al 2011 e 2012). Dal 2015 non \u00e8 pi\u00f9 aggiornato o attivo."}
{"id": "1154666", "revid": "89808", "url": "https://it.wikipedia.org/wiki?curid=1154666", "title": "Michael Joe Jackson", "text": ""}
{"id": "1154667", "revid": "89808", "url": "https://it.wikipedia.org/wiki?curid=1154667", "title": "Michael J. Jackson", "text": ""}
{"id": "1154668", "revid": "1356188", "url": "https://it.wikipedia.org/wiki?curid=1154668", "title": "Martin Rodbell", "text": "Rodbell \u00e8 conosciuto principalmente per la scoperta delle proteine G. Nel 1994 ha ricevuto il Premio Nobel per la fisiologia e la medicina insieme ad Alfred G. Gilman per \"la loro scoperta delle proteine G e il ruolo di queste proteine nella trasduzione del segnale nelle cellule\".\nVita privata.\nNel 1950 Rodbell spos\u00f2 Barbara Charlotte Ledermann, sorella maggiore di Sanne, una delle migliori amiche di Anna Frank, uccisa nelle camere a gas di Auschwitz assieme ai genitori nel 1943."}
{"id": "1154677", "revid": "76963", "url": "https://it.wikipedia.org/wiki?curid=1154677", "title": "Giorgio Graffer", "text": "Pilota di caccia della Regia Aeronautica durante la seconda guerra mondiale, venne abbattuto nel novembre 1940 dalla caccia britannica e decorato con la medaglia d'oro al valore militare alla memoria.\nBiografia.\nGiorgio Graffer nacque a Trento il 14 maggio 1912. Proveniente dal corso \"Leone\" della Accademia Aeronautica, venne assegnato al 53\u00ba Stormo caccia e nel 1940 era il capitano comandante della 365\u00aa Squadriglia del 150\u00ba Gruppo che utilizzava i Fiat C.R.42. Inizialmente di base sull'aeroporto di Torino-Caselle inizi\u00f2 ad operare dal 15 giugno 1940 nelle operazioni contro la Francia, contribuendo inizialmente ad abbattere quattro aerei Morane-Saulnier MS.406.\nLa notte tra il 13 e il 14 agosto 1940, nel corso di una missione notturna, intercett\u00f2 l'Armstrong Whitworth AW.38 Whitley (P4965/ZA-H) del 10 \"Squadron\", che era decollato da Abingdon per bombardare la fabbrica di motori aeronautici Fiat di Torino. Graffer tent\u00f2 di abbattere il bombardiere con il fuoco delle mitragliatrici; non riuscendovi, speron\u00f2 con il suo aereo quello nemico, salvandosi con il paracadute e causando gravi danni al bombardiere che, dopo un lungo volo attraverso la Francia di ritorno verso l'Inghilterra, fin\u00ec per precipitare in mare davanti alle coste del Kent. L'episodio \u00e8 considerato il primo esempio di combattimento aereo notturno della Regia Aeronautica e frutt\u00f2 la medaglia di bronzo al valor militare a Graffer.\nIl 23 ottobre 1940, il 150\u00ba Gruppo si rischier\u00f2 in Albania come unit\u00e0 autonoma. Il 2 novembre Graffer venne accreditato dell'abbattimento di tre PZL P.24 portando cos\u00ec il suo totale a cinque aerei abbattuti pi\u00f9 altri quattro condivisi. \nUn mese dopo, il 27 novembre 1940, il Capitano Nicola Magaldi, dello stesso Gruppo di Graffer, in volo con altri due piloti, venne attaccato sopra Iannina da nove Gloster Gladiator del No. 80 Squadron della RAF. Magaldi venne abbattuto ed ucciso ed il Sergente Negri ferito ad una gamba. I due piloti italiani erano caduti vittime del \"Flight Lieutenant\" G. Jones e del \"Sergeant\" Donald Swift 'Don' Gregory. La perdita di Magaldi, cui venne concessa la Medaglia d'oro al valor militare postuma, era un grave colpo per il 150\u00ba Gruppo che decise di vendicarne immediatamente la morte.\nIl giorno seguente, alle 08.45, Graffer part\u00ec alla testa di dieci C.R.42 per un'azione di rappresaglia contro la RAF. Venti minuti dopo, avvist\u00f2 una formazione a V di Gladiator, su Delvinaki, in Epiro. L'asso del 150\u00b0 si lanci\u00f2 all'attacco, con gli altri C.R.42. Ma si trattava di una trappola. Tre miglia pi\u00f9 indietro ed a quota maggiore si trovavano altri tre Gloster e dietro questi, e ancora pi\u00f9 in alto, altri tre. I primi tre piloti britannici intercettati dai Fiat chiamarono per radio i colleghi in agguato e mentre Graffer ed i suoi compagni erano concentrati nell'attacco, gli altri sei Gladiator piombarono alle spalle della formazione italiana. Nel combattimento che ne risult\u00f2, il Fiat pilotato dal Sergente Corrado Mignani entr\u00f2 in collisione con il Gloster del \"Flying Officer\" H.U Sykes ed entrambi restarono uccisi. Il Sergente Achille Pacini venne abbattuto, ma si salv\u00f2 con il paracadute. Il Maresciallo Guglielmo Bacci ed il Sergente Zotti vennero feriti, ma riuscirono a ritornare alla base. Fu ferito - al collo - anche il comandante della pattuglia inglese, Edward 'Tap' Gordon Jones che, con l'aereo danneggiato, dovette abbandonare il combattimento, scortato dal Gloster del \"Sergeant\" Donald Gregory. Quest'ultimo rivendic\u00f2 l'abbattimento di ben tre Fiat. Due abbattimenti vennero rivendicati dal comandante Jones ed un altro C.R.42 venne dichiarato abbattuto dal \"Flying Officer\" Wanklyn Flower. \nIn realt\u00e0 la Regia Aeronautica perse tre biplani: uno per collisione, quello pilotato da Pacini, il C.R.42 del Sergente Achille Pacini, ed un terzo, su cui volava Giorgio Graffer, che rest\u00f2 ucciso. I piloti italiani dichiararono l'abbattimento di quattro Gladiator, ma la RAF sub\u00ec solo la perdita del Gloster entrato in collisione, oltre al danneggiamento di quattro velivoli (grave in due casi). Per la Regia Aeronautica era il colpo pi\u00f9 grave subito dall'inizio della campagna di Grecia.\nGraffer venne decorato con la massima onorificenza militare, la Medaglia d'oro al valor militare alla memoria. A lui \u00e8 ora intitolato il 50\u00ba Stormo dell'Aeronautica Militare Italiana.\nI tre piloti britannici, uno dei quali abbatt\u00e9 ed uccise Graffer, sopravvissero tutti alla guerra, Donald Gregory con un \"bottino\" di otto vittorie, Jones con cinque (tutti Fiat C.R.42) e Wanklyn Flower con due. Tutti fecero carriera nella RAF. Jones (deceduto nel 2007) divenne \"Air Commodore\" e \"Air Marshal\", Gregory \"Wing Commander\" (1986) e Wanklyn Flower \"Squadron Leader\". \nAlpinismo.\nGraffer \u00e8 stato anche uno dei migliori alpinisti del suo periodo, specializzandosi nell'arrampicata su roccia. Svolse la propria attivit\u00e0 alpinistica nel gruppo montuoso delle Dolomiti nella SUSAT, la Sezione Universitaria della SAT e, in particolar modo, nel Gruppo del Brenta dove svilupp\u00f2 forse la sua pi\u00f9 importante salita, quella che percorre il famoso \"spallone\" del Campanile Basso. A soli 21 anni Giorgio Graffer fu nominato socio accademico del CAI, e al suo nome restano legati, ancora oggi, alcuni percorsi dolomitici di estrema difficolt\u00e0 arrampicatoria. A lui \u00e8 intitolata la Scuola di Alpinismo e Scialpinismo Giorgio Graffer della SAT, una delle principali scuole di alpinismo del CAI, e l'omonimo Rifugio nel Gruppo del Brenta."}
{"id": "1154683", "revid": "1543377", "url": "https://it.wikipedia.org/wiki?curid=1154683", "title": "Gallicano Cricket Club", "text": "Il Gallicano Cricket Club nasce nel 1983 a Gallicano nel Lazio. Attualmente non \u00e8 attivo"}
{"id": "1154685", "revid": "1318658", "url": "https://it.wikipedia.org/wiki?curid=1154685", "title": "Lago Bianco (Valsesia)", "text": "Il Lago Bianco \u00e8 un piccolo lago alpino della Valsesia.\nCaratteristiche.\nIl lago ha un perimetro di 650\u00a0m, una profondit\u00e0 di 4\u20136\u00a0m; e una superficie di circa 30.000\u00a0m\u00b2. \u00c8 situato in Val Vogna (una piccola valle laterale della Valsesia), a quota 2333\u00a0m s.l.m.\nAccesso.\nIl lago viene sovente visitato, perch\u00e9 si trova lungo il percorso d'accesso di una montagna ambita da molti escursionisti: il Corno Bianco (3320\u00a0m s.l.m.). La bellezza del luogo per\u00f2, fa s\u00ec che spesso lo si consideri una meta fine a se stessa. \nPartendo da Riva Valdobbia si pu\u00f2 raggiungere in auto la frazione C\u00e0 di Janzo; da qui si prosegue a piedi per il sentiero segnalato dal segnavia 201/202 (ex 1/2) per la durata di circa 3 ore. \nDista dal Rifugio Carestia mezz'ora di cammino."}
{"id": "1154687", "revid": "149726", "url": "https://it.wikipedia.org/wiki?curid=1154687", "title": "Catarrine", "text": ""}
{"id": "1154689", "revid": "44876", "url": "https://it.wikipedia.org/wiki?curid=1154689", "title": "Stadio Virgilio Fedini", "text": "Lo stadio Virgilio Fedini \u00e8 un impianto calcistico di San Giovanni Valdarno (AR).\nOspita le gare casalinghe della squadra locale, la Sangiovannese, che fino al 2011 ha militato nel girone B della Lega Pro Seconda Divisione, mentre attualmente gioca in Serie D.\nStruttura.\nLa capienza \u00e8 limitata (circa 3400 posti), e comprende una tribuna centrale coperta con posti a sedere con capienza 1000 posti, due tribune laterali scoperte con capienza complessiva di 478 posti, una gradinata con capienza di 1000 posti e una curva nel lato Sud con capienza 900 posti."}
{"id": "1154690", "revid": "1543377", "url": "https://it.wikipedia.org/wiki?curid=1154690", "title": "Bologna Cricket Club", "text": "Il Bologna Cricket Club \u00e8 una squadra di cricket, fondata nel 1983 a Bologna.\nStoria.\nLa squadra maggiore ha vinto lo scudetto indoor nel 2003 e la Coppa Italia negli anni 2003 e 2004.\nLa squadra giovanile ha vinto lo scudetto Under 15 nel 2000 e nel 2001 e lo scudetto Under 17 nel 2010\nNel 2016 il Bologna C.C. \u00e8 riuscito a raggiungere un ottimo risultato, vincendo tre campionati giovanili su quattro: U13, U17 e U19, e posizionandosi al 4\u00ba posto nel torneo U15, dopo il Janjua Brescia, il Trentino e il Milan Kingsgrove."}
{"id": "1154691", "revid": "289247", "url": "https://it.wikipedia.org/wiki?curid=1154691", "title": "Rugby Bologna", "text": ""}
{"id": "1154700", "revid": "438678", "url": "https://it.wikipedia.org/wiki?curid=1154700", "title": "Tambora (musica)", "text": "La tambora \u00e8 un effetto fonico-timbrico, che si utilizza principalmente per la chitarra classica. Tale effetto si ottiene con un colpo sulle corde vicino al ponte producendo cos\u00ec un suono a percussione. I procedimenti per realizzarlo sono due:"}
{"id": "1154701", "revid": "228587", "url": "https://it.wikipedia.org/wiki?curid=1154701", "title": "Montecatini (azienda)", "text": "La Montecatini - Societ\u00e0 Generale per l'Industria Mineraria e Chimica \u00e8 stata un'importante e storica azienda chimica italiana fondata nel 1888 a Firenze. Cess\u00f2 la sua attivit\u00e0 nel 1966 a seguito della sua incorporazione nella Edison, con la conseguente nascita del gruppo Montecatini Edison, poi Montedison. L'ingresso della Societ\u00e0 Montecatini in Borsa avvenne nel 1900, la sua cancellazione formale nel 1967.\nStoria.\nOrigini.\nLa societ\u00e0 fu fondata nel 1888 con il nome di Societ\u00e0 anonima delle miniere di Montecatini, per lo sfruttamento delle miniere di rame di Montecatini Val di Cecina. Per circa 10 anni la societ\u00e0 si dedic\u00f2 allo sfruttamento della Miniera di Caporciano, quindi, a seguito della scoperta di piriti ferrose in Maremma, pass\u00f2 alla produzione di acido solforico acquisendo concessioni di sfruttamento di miniere di zolfo, la pi\u00f9 importante delle quali fu quella di Cabernardi (AN) che risult\u00f2 essere la miniera di zolfo pi\u00f9 grande d'Europa con i suoi circa di gallerie distribuite su 9 livelli di coltivazione per un'estensione di .\nL'era Fauser e i fertilizzanti.\nIn questo periodo la societ\u00e0 cambia due volte ragione sociale, nel 1917 in \"Montecatini Societ\u00e0 Generale per l'Industria Mineraria\" e negli anni 20 in \"Montecatini Societ\u00e0 Generale per l'Industria Mineraria ed Agricola\". Nel 1910 viene chiamato a dirigere la societ\u00e0 Guido Donegani, che avr\u00e0 un ruolo determinante per la storia dell'azienda e del suo sviluppo. Sotto la sua direzione la societ\u00e0, dopo la prima guerra mondiale, entr\u00f2 nel settore dei prodotti chimici e raggiunse una posizione di preminenza sul mercato per la produzione di fertilizzanti fosfatici e azotati e del solfato di rame. Questi importanti risultati nel settore dei fertilizzanti sono dovuti anche alla collaborazione, iniziata nel 1921, con Giacomo Fauser, un ingegnere chimico novarese che aveva messo a punto un sistema per la produzione di ammoniaca a basso costo. Precisamente tale processo permetteva di estrarre l'azoto dall'atmosfera e di trasformarlo in ammoniaca, processo assai pi\u00f9 economico di quello che invece estraeva l'ammoniaca dagli escrementi animali.\nLa crescita.\nNegli anni successivi la Montecatini ampli\u00f2 il proprio raggio d'azione a settori affini, attraverso la costituzione di societ\u00e0 apposite, divenendo uno dei pi\u00f9 importanti gruppi industriali italiani dell'epoca. In particolare:\nSuccessive operazioni di acquisizione e incorporazione di aziende simili porteranno la Montecatini ad avere alla fine degli anni 30 circa 50.000 dipendenti con attivit\u00e0 che si estendono dal settore minerario (alunite, blenda, galena, marmo, pirite, zolfo) al settore metallurgico (alluminio, piombo, zinco), dall'industria farmaceutica ai coloranti, dagli esplosivi alle fibre sintetiche, dalle materie plastiche ai fertilizzanti. Possedeva inoltre diverse centrali elettriche e una rete di elettrodotti.\nDopo la Seconda guerra mondiale, sotto la guida di Carlo Faina e di Piero Giustiniani, la Montecatini sviluppa il settore degli idrocarburi e del petrolchimico.\nLa collaborazione con Natta.\nIn quegli anni inizia la collaborazione con un brillante chimico ligure, Giulio Natta. Gli studi di Natta sulla sintesi dei polimeri lo porteranno nel 1954 all'invenzione della molecola di polipropilene isotattico. Questo polimero \u00e8 caratterizzato da un elevato carico a rottura, una bassa densit\u00e0, una buona resistenza termica e all'abrasione.\nSolo quattro anni dopo la scoperta, il polipropilene \u00e8 in produzione. Viene realizzato il Moplen per la produzione di oggetti in plastica di varia natura: casalinghi, giocattoli, guarnizioni, contenitori per alimenti. Negli anni sessanta a seguito delle scoperte del prof.Giulio Natta, inizia a collaborare intensamente con RIAP Spa, azienda facente parte del gruppo Covema, per la realizzazione di impianti di estrusione per la produzione della rafia in PP.\nLa crisi.\nNel 1959 la Montecatini avvi\u00f2 la realizzazione di uno stabilimento a Brindisi per la produzione di derivati polipropilenici, avvalendosi dei finanziamenti della Cassa per il Mezzogiorno. La realizzazione dello stabilimento si rivel\u00f2 un fallimento. Errori in fase di progettazione e di realizzazione dell'impianto comportarono maggiori costi e l'impegno finanziario che ne deriv\u00f2 influ\u00ec pesantemente sul bilancio aziendale.\nGiustiniani fu costretto a dimettersi, dando cos\u00ec avvio ad una situazione di destabilizzazione che porter\u00e0 la Montecatini alla fine della sua esistenza. Infatti nei cinque anni successivi si assistette a lotte interne per la supremazia che determinarono una situazione di incertezza.\nLa nascita del gruppo Montedison.\nLa situazione si protrasse fino al 1966, anno in cui Mediobanca ide\u00f2 e sostenne l'incorporazione della Montecatini nella Edison; l'operazione venne effettuata e la Montecatini cess\u00f2 di esistere, mentre Edison, anche per non perdere un marchio \"storico\" dell'industria chimica, assunse la nuova denominazione di Montecatini Edison e quindi di Montedison."}
{"id": "1154706", "revid": "18191", "url": "https://it.wikipedia.org/wiki?curid=1154706", "title": "Pratonevoso", "text": ""}
{"id": "1154711", "revid": "120845843", "url": "https://it.wikipedia.org/wiki?curid=1154711", "title": "Gran Premio di Monaco 2007", "text": "Il Gran Premio di Monaco 2007 si \u00e8 svolto il 27 maggio 2007 su circuito di Circuito di Montecarlo ed \u00e8 stata la quinta gara della stagione. Ha visto la vittoria di Fernando Alonso su McLaren, seguito dal compagno di squadra Lewis Hamilton e dal ferrarista Felipe Massa.\nProve libere.\nLe prove libere del gioved\u00ec videro in testa in entrambe le sezioni il pilota della McLaren Fernando Alonso, seguito nella prima sezione da Lewis Hamilton, suo compagno di squadra e da Nick Heidfeld su BMW Sauber, mentre nella seconda prova dietro allo spagnolo si piazz\u00f2 Kimi R\u00e4ikk\u00f6nen, con Hamilton al terzo posto.\nNelle prove del sabato, invece, nella prima sessione and\u00f2 in testa a sorpresa Adrian Sutil su Spyker e nella seconda domin\u00f2 R\u00e4ikk\u00f6nen.\nQualifiche.\nFernando Alonso conquist\u00f2 la pole position davanti al compagno di squadra Hamilton e a Felipe Massa. L'altro ferrarista R\u00e4ikk\u00f6nen si classific\u00f2 sedicesimo a causa di un suo errore che caus\u00f2 la rottura di una sospensione e gli imped\u00ec di prendere parte alla Q2.\nGiro pi\u00f9 veloce in gara.\n Fernando Alonso- McLaren MP4-22- 1:15.284"}
{"id": "1154719", "revid": "1052247", "url": "https://it.wikipedia.org/wiki?curid=1154719", "title": "Episodi di Buffy l'ammazzavampiri (quinta stagione)", "text": "La quinta stagione della serie televisiva Buffy l'ammazzavampiri \u00e8 andata originariamente in onda dal 26 settembre 2000 al 22 maggio 2001.\nL'antagonista principale \u00e8 Glory.\nIl morso del vampiro.\nTrama.\nDopo l'incantesimo di unificazione realizzato per sconfiggere Adam, Buffy esce tutte le sere non per fare la ronda ma per \u00abandare a caccia\u00bb, proprio come le aveva detto la Prima cacciatrice. Durante una delle sue uscite incontra niente meno che Dracula, il signore delle tenebre giunto a Sunnydale per conoscere colei che ha cos\u00ec tanto in comune con lui e per sottometterla. Dracula non \u00e8 come tutti i vampiri, pu\u00f2 infatti trasformarsi in pipistrello, lupo e nebbia. Con il suo sguardo riesce ad ammaliare Buffy che si lascia mordere da lui. Nel frattempo anche Xander viene ammaliato e finisce per essere il servo mangia insetti di Dracula. Giles e Riley Finn si danno da fare per scoprire il suo rifugio, un maestoso castello sperduto sulle colline di Sunnydale. \nPoco dopo riescono a trovare Buffy che dopo aver bevuto il sangue di Dracula, si \u00abrisveglia\u00bb e lotta contro il vampiro, mettendolo in fuga.\nGiles decide di non lasciare Sunnydale come aveva pianificato, ma torner\u00e0 ad allenare Buffy.\nUn invito pericoloso.\nTrama.\n\u00abBuffy perch\u00e9 non porti anche tua sorella?\u00bb queste sono state le parole di Joyce alla fine dell'episodio precedente. Dawn \u00e8 la sorella di Buffy, sbucata inspiegabilmente dal nulla. Tutti la conoscono, tutti sanno che \u00e8 la sorellina quattordicenne di Buffy, e tutti hanno dei ricordi del loro passato in cui \u00e8 presente anche Dawn.\nMentre Giles, tornato ad essere l'osservatore di Buffy, prepara la nuova sessione di allenamento, la gang trova morto il padrone del negozio di arti magiche, da cui sono stati rubati libri sulla Cacciatrice, gli stessi libri di cui Buffy aveva bisogno per cercare di capire cosa sia una Cacciatrice, le sue origini e i suoi limiti.\nResponsabile del furto \u00e8 Harmony che con la sua banda di vampiri rapisce Dawn per attirare in trappola Buffy ed ucciderla.\nBuffy va nel covo libera Dawn e uccide tutti i vampiri tranne Harmony che riesce a fuggire.\nDue gocce d'acqua.\nTrama.\nUna nuova minaccia arriva a Sunnydale: si tratta del demone Toth intenzionato a colpire Buffy con un'arma in grado di sdoppiarla, dividendola in una parte di pura Cacciatrice e una di pura ragazza per poterla eliminare pi\u00f9 facilmente. Il raggio colpisce Xander che resta svenuto nella discarica per un po' di tempo. Nel frattempo un altro Xander, si impossessa della sua vita, ingannando tutti. Quando Xander torna a casa trova l'altro Xander, elegante ed educato con Anya e scopre che ha ottenuto una promozione. Cerca di farsi riconoscere, e la gang vorrebbe eliminare l'altro Xander, ma capiscono che in realt\u00e0 non sono due Xander, ma lo stesso Xander diviso: nella parte brillante, abile e spigliata e quella goffa, insicura e sfigata. \nAlla fine Buffy distrugge il demone e tutti insieme fanno un incantesimo per riunificare le due parti di Xander. Alla fine dell'episodio, mentre Riley aiuta Xander con il trasloco gli rivela di essere fortunato ad avere Buffy e di amarla molto ma che lei non ama lui.\nFuori di testa.\nTrama.\nJoyce sviene e viene portata all'ospedale per degli accertamenti. Dawn, con uno stetoscopio riesce a sentire il cuore di Riley, che \u00e8 molto accelerato. I dottori lo avvisano che in quelle condizioni rischia un infarto da un momento all'altro. Buffy chiede aiuto a Graham e ai medici che facevano parte dell'Organizzazione, ma Riley piuttosto che farsi curare di nuovo da loro, scappa. \nBuffy capisce che Riley \u00e8 in serio pericolo e fa di tutto per portarlo dal medico, che nel frattempo \u00e8 stato rapito da Spike, con l'intento di farsi togliere il chip. Subita l'operazione, Spike crede di poter mordere di nuovo, ma lottando con Buffy si rende conto che il medico non gli ha rimosso il chip. Infuriato, scappa insieme ad Harmony. Riley viene operato e fortunatamente il suo problema sembra essere risolto.\nSpike si sente ancora perseguitato dalla cacciatrice, anche in sogno, e proprio da uno dei suoi sogni Spike si sveglia di soprassalto dopo aver detto a Buffy: \u00abTi amo!\u00bb. \u00c8 sconvolto.\nCasa, dolce casa.\nTrama.\nLa salute di Joyce non migliora e Buffy decide di fare un incantesimo per scoprire se possa esistere una causa sovrannaturale al suo male. Buffy cade in trance, e passeggiando per casa sua vede alternarsi immagini reali con strane immagini: la stanza di Dawn si trasforma in uno sgabuzzino, dalla foto in cui sono presenti Buffy, Dawn e Joyce, l'immagine di Dawn appare e scompare.. e cos\u00ec Buffy capisce che in realt\u00e0 Dawn non \u00e8 sua sorella. Credendo che sia la causa del male della madre l'aggredisce.\nNel frattempo un potente demone di nome Glory arriva a Sunnydale con l'intento di trovare la sua chiave, che le permetterebbe di tornare all'Inferno e distruggere il mondo. Buffy affronta Glory ma viene battuta. Mentre fugge, parla con un monaco che Glory teneva prigioniero, e scopre che la chiave \u00e8 stata mandata a lei sotto forma di sua sorella Dawn e che tutti i suoi ricordi e quelli dei suoi amici sono stati modificati dai monaci. Volevano essere certi che Buffy proteggesse la chiave con la sua vita.\nLa famiglia.\nTrama.\n\u00c8 il ventesimo compleanno di Tara, e mentre Willow si d\u00e0 da fare per farla entrare a tutti gli effetti nella gang, la sua famiglia decide di farle visita per riportarla a casa. Oltre a suo padre, vi sono anche il fratello e la cugina. Tara non sembra felice di vederli, e la situazione certo non migliora quando scopriamo che Tara in occasione del suo ventesimo compleanno dovrebbe trasformarsi in un demone, proprio come \u00e8 successo a sua madre alla stessa et\u00e0.\nNel frattempo Buffy si prende cura amorevolmente di Dawn, e rivela la verit\u00e0 sulle sue origini solo a Giles.\nTara per paura, decide di fare un incantesimo alla gang per impedire loro di vedere il demone che c'\u00e8 in lei, ma la situazione peggiora quando si trovano a dover affrontare nel nuovo negozio di magia, acquistato da Giles, alcuni demoni invisibili. Una volta annullato l'incantesimo, Tara scopre di non essere un demone, ma di essere stata vittima di una bugia raccontata da suo padre per tenere le donne di casa Maclay sottomesse. Tutti gli Scoobies, compreso Spike che d\u00e0 un pugno sul naso a Tara (che fa pi\u00f9 male a lui che a lei) per dimostrare la sua umanit\u00e0, fanno muro contro la bigotta e prepotente famiglia.\nNel frattempo Glory, vuole togliere di mezzo Buffy e medita un piano.\nPazzi d'amore.\nTrama.\nDopo essere stata colpita con il suo stesso paletto da un neo-vampiro, Buffy decide di cercare notizie sulla vita e sulla morte delle precedenti cacciatrici. Buffy non riesce a trovare informazioni e cos\u00ec decide di chiedere a colui che ne uccise due: Spike. Al Bronze, Spike inizia a raccontare come uccise la prima cacciatrice nel 1900 in Cina durante la ribellione dei Boxer, e la seconda cacciatrice Nikki, uccisa nel 1977 sulla metropolitana di New York. In altri flashback vediamo anche che Spike da umano era un romantico poeta di nome William, chiamato William il Sanguinario per le sue terribili poesie. \nIncontr\u00f2 Drusilla dopo essere stato rifiutato da Cecily la donna che amava. Drusilla lo vampirizz\u00f2 ed insieme a Darla e Angelus formarono un temibile quartetto che port\u00f2 distruzione in tutto il mondo. Spike rivela infine il segreto a Buffy: ogni cacciatrice agogna la morte per poter finalmente mettere fine alla paura e ai dubbi che convivere col pensiero che ogni giorno potrebbe essere l'ultimo comporta. Ed \u00e8 stato questo il motivo per cui lui le ha uccise, non per come ha combattuto, ma perch\u00e9 c'\u00e8 sempre stato un momento nella loro battaglia in cui hanno desiderato di morire e lui ha colto quell'attimo. Spiega inoltre alla cacciatrice che il motivo per cui \u00e8 ancora viva sono i legami che la spingono a desiderare di continuare a vivere, ma che presto o tardi quel desiderio di morte coglier\u00e0 anche lei.\nUna volta ottenuto quello che voleva Buffy umilia Spike con le stesse parole che us\u00f2 Cecily, cos\u00ec il vampiro, infuriato, decide di ucciderla con un fucile, ma arrivato sotto casa sua la vede piangere per la situazione di sua madre, Spike le si avvicina, posa il fucile e la conforta.\nL'ombra.\nTrama.\nJoyce si reca in ospedale per una TAC che rivela un'ombra nel suo cervello: si tratta di un tumore. Buffy \u00e8 sconvolta, e desidera solo stare vicina alla madre, facendo sentire Riley un estraneo. Il ragazzo si sente escluso dalla vita della donna che ama, e trova conforto tra le braccia di una vampira.\nNel frattempo Glory, desiderosa di trovare la sua chiave, fa apparire un enorme serpente in grado di individuare le fonti di energia e quindi anche la sua chiave sotto qualunque forma.\nIl serpente trova ed individua Dawn, ma Buffy riesce ad ucciderlo prima che possa tornare da Glory, rivelandole la vera identit\u00e0 della sorella.\nIl meteorite.\nTrama.\nMentre Joyce subisce una delicata operazione al cervello per la rimozione del tumore, un meteorite con a bordo un demone extra-terrestre cade a Sunnydale. Si tratta di un demone Sedatore, che uccide persone pazze o inferme mentalmente, che ultimamente pullulano in citt\u00e0 a causa di Glory, che per vivere deve succhiare cervelli.\nJoyce in ospedale prima di andare a casa, confessa a Buffy di sapere che Dawn non \u00e8 sua figlia, ma che l'amer\u00e0 come tale. Buffy le racconta la verit\u00e0.\nMa anche Joyce, a causa della sua malattia, risulta tra i bersagli del demone, che infatti si attacca al soffitto sopra il suo letto e la osserva a lungo prima di aggredirla. Spike e Buffy lottano fianco a fianco e uccidono il demone, mentre Riley \u00e8 geloso del loro rapporto.\nUltimatum.\nTrama.\nBuffy felice del successo dell'operazione di sua madre decide di passare un po' di tempo con Riley. Dopo aver fatto l'amore per\u00f2 Riley esce e va in un covo di vampiri, dove ultimamente passa le sue serate. Come tanti altri uomini, paga le vampire per farsi mordere. Nel frattempo Spike, geloso di Riley, scopre il suo segreto e si presenta nel cuore della notte da Buffy per dirle di seguirlo. La porta nel covo dei vampiri dove vede con i suoi occhi il suo ragazzo mentre viene morso. Sconvolta scappa. Poco dopo Riley e Buffy discutono della situazione e del motivo per cui lui abbia fatto una cosa del genere: Riley non si sente amato da Buffy. Le d\u00e0 un ultimatum, se Buffy desidera che Riley resti con lei, dovr\u00e0 dirglielo, in caso contrario, se ne andr\u00e0 in una missione lontano da Sunnydale. Buffy in principio arrabbiata non sa che cosa fare, ma anche grazie a Xander capisce cosa perderebbe lasciando andare Riley, e corre nel bosco, dove dovrebbe giungere l'elicottero per prelevarlo.. ma \u00e8 troppo tardi, Riley se ne \u00e8 andato ignaro del fatto che Buffy abbia cercato di fermarlo.\nIl triangolo.\nTrama.\nMentre Buffy \u00e8 sempre pi\u00f9 triste per la fine della sua storia d'amore con Riley, Giles si reca in Inghilterra per cercare informazioni su Glory, e lascia il Magic Box nelle mani di Anya e Willow. Tra le due ragazze non corre buon sangue, il loro rapporto passando vicendevolmente da rivali a mortali nemiche, e scoppia una lite, durante la quale Xander deve scegliere se dar ragione alla sua ragazza o alla sua migliore amica.\nLa situazione si complica quando Willow, a causa di Anya, sbaglia un incantesimo e fa apparire un Troll che semina terrore e distruzione in citt\u00e0. Ma la parte comica arriva quando scopriamo che non si tratta di un Troll qualsiasi, ma di Olaf, il fidanzato di Anya quando lei era umana. Fu proprio Anya, in seguito a un tradimento di Olaf a trasformarlo in Troll, dopo essere diventata un demone della vendetta.\nIntanto tutti raggiungono il troll e provano invano ad intrappolarlo nel cristallo da cui \u00e8 stato liberato, ma Olaf fugge.\nWillow e Anya tornano al negozio di magia per provare a ripetere l'incantesimo ma il troll le raggiunge. Solo grazie al tempestivo intervento di Buffy riescono a fermarlo e ad inviarlo nella terra dei troll.\nIl controllo.\nTrama.\nGiles torna dall'Inghilterra seguito da alcuni membri del Consiglio degli Osservatori disposti a dare alcune informazioni riguardanti Glory. Prima per\u00f2 vogliono mettere alla prova Buffy per testare le sue capacit\u00e0.\nNel frattempo Glory fa una visita a casa Summers cercando di convincere Buffy a rivelarle dove sia la chiave. Pensando che casa sua non sia sicura per sua madre e sua sorella, Buffy le porta nell'unico posto in cui pensa potrebbero essere al sicuro: da Spike. Il vampiro e Joyce, gi\u00e0 da tempo in un rapporto amichevole, scoprono di condividere la stessa passione: le telenovelas in tv.\nBuffy corre al Magic Box per il test ma incappa nei Cavalieri di Bisanzio giunti per distruggere la chiave. Buffy dice loro di andarsene e corre al negozio, dove per\u00f2 non far\u00e0 alcun test. Con un discorso da vera leader (col supporto dei suoi quattro compari Willow, Tara, Anya e Xander, sebbene Anya, indicata come un potente demone, cerchi di dare la colpa all'eterna rivale Willow) dice a Travers che lei ha il potere, che lei \u00e8 la cacciatrice e che quindi la devono aiutare, e tra le altre cose pretende che Giles torni ad essere il suo Osservatore a tutti gli effetti. Travers, compiaciuto dalla sicurezza di Buffy, accetta tutte le condizioni e rivela l'identit\u00e0 di Glory: non si tratta di un semplice demone, ma di una Dea molto potente.\nLegami di sangue.\nTrama.\n\u00c8 il ventesimo compleanno di Buffy, e i ragazzi le fanno alcuni regali. Anche Dawn le regala una bella cornice con una loro foto all'interno, mentre Spike le porta una scatola di cioccolatini.\nBuffy decide di rivelare alla gang la vera identit\u00e0 di Dawn: lei \u00e8 la chiave tanto desiderata da Glory. Dawn si rende conto che qualcosa non va e con l'aiuto di Spike riesce a rubare il diario di Giles, grazie al quale scopre la verit\u00e0 sulle sue origini. Dawn scappa in ospedale dove incontra Ben che lavora l\u00ec. Mentre si confida con lui e gli rivela di essere la chiave, Ben si trasforma in Glory che fortunatamente non ricorda nulla di quello che la ragazza le ha appena confessato. \nQuando Buffy trova Dawn, con l'aiuto di Willow e Tara, riescono ad allontanare Glory con un potente incantesimo di teletrasporto, che facendola precipitare da alta quota la mettono fuori combattimento per varie puntate.\nBuffy dice a Dawn che il loro sangue \u00e8 lo stesso, \u00e8 il sangue delle Summers e la rassicura dicendole che lei \u00e8 sua sorella cos\u00ec tornano a casa insieme.\nCotta.\nTrama.\nMentre Dawn ha una cotta per Spike, Spike \u00e8 sempre pi\u00f9 innamorato di Buffy e cerca in ogni modo di dirglielo. Buffy \u00e8 semplicemente disgustata e per pi\u00f9 di una volta gli impedisce di finire la frase. Spike furibondo, finisce per mettersi di nuovo in combutta con Drusilla, tornata in citt\u00e0 dopo essere stata a Los Angeles (dove, dopo il ritorno di Darla dall'inferno, ha tentato senza riuscirci di far tornare malvagio Angel) e che vuole riconquistarlo e farlo tornare quello che era prima del chip. Il vampiro la segue al Bronze dove si cibano di una coppia di fidanzati. Spike per\u00f2 \u00e8 sempre innamorato di Buffy, e riesce ad incatenare sia Buffy che Drusilla e sarebbe pronto ad uccidere Drusilla per dimostrare a Buffy che l'ama. Buffy non \u00e8 minimamente interessata all'amore di Spike, e dopo averlo rifiutato, non lo lascia pi\u00f9 entrare in casa sua, revocando l'invito. Spike ci resta malissimo. Drusilla lascia Sunnydale e si reca a Los Angeles.\nLa ragazza dei sogni.\nTrama.\nUna strana ragazza (April) arriva a Sunnydale. April \u00e8 alla disperata ricerca di un ragazzo di nome Warren e si reca al Bronze per cercarlo. Qui incontra Spike che la fa irritare. April lo afferra rivelando una forza disumana e lo scaraventa da una finestra. Ben presto si scopre che April \u00e8 un robot costruito da Warren per essere la sua ragazza ideale. Il problema si manifesta quando Warren si innamora di una ragazza vera, Kathrina e abbandona April senza spiegazione. Nel frattempo Buffy pianifica di uscire con Ben, ma proprio grazie ad April, capisce di non aver ancora dimenticato Riley e di non essere pronta per una nuova relazione.\nAlla fine dell'episodio troviamo Buffy che torna a casa e chiama sua madre senza ricevere risposta. L'ultima scena vede Buffy che scopre il corpo senza vita di Joyce stesa sul divano.\nUn corpo freddo.\nTrama.\nJoyce Summers muore per un aneurisma cerebrale lasciando Buffy e Dawn nella disperazione. \nBuffy dovr\u00e0 cercare di superare questo brutto momento e contemporaneamente aiutare la sorella. Tutta la gang \u00e8 sconvolta, considerando Joyce una figura materna, e Giles avendo avuto una relazione erotico-sentimentale con lei.\nIn particolare, Anya, pur essendo secoli pi\u00f9 vecchia di Joyce, recita un'accorata e commovente eulogia per quella che considera la sua nuova madre.\nDawn non credendo davvero che sua madre sia morta si reca all'obitorio ma qui viene attaccata da un\nvampiro. Buffy la salver\u00e0, ma entrambe dovranno avere a che fare con una visione sconvolgente: il corpo della madre morta.\nPer sempre.\nTrama.\n\u00c8 il giorno del funerale di Joyce e Buffy deve occuparsi di tutto. Dawn si sente messa da parte e preferisce passare la notte con Willow e Tara. Buffy ha una gradita sorpresa: Angel \u00e8 tornato per starle vicino in questo brutto momento. I due passano la notte al cimitero parlando. Xander e Willow, uscendo dalla casa di Buffy, incontrano Spike con un mazzo di fiori in memoria di Joyce. Xander aggredisce verbalmente il vampiro, dicendogli che vuole solo approfittarsi del dolore di Buffy per avvicinarsi a lei, ma Spike risponde che gli importava davvero di Joyce perch\u00e9 lo ha sempre trattato come una persona normale. Xander non si convince e Spike, arrabbiato, lascia il mazzo a terra e se ne va. Willow fa notare a Xander che non c'\u00e8 alcun biglietto firmato nel mazzo di fiori, cos\u00ec i due capiscono che il gesto di Spike non nascondeva secondi fini.\nNel frattempo Dawn non si rassegna alla perdita della madre e cerca di resuscitarla con un incantesimo aiutata da Spike. Quando Buffy viene a sapere dell'incantesimo corre subito a casa e cerca di parlare a Dawn, pregandola di rompere l'incantesimo. Spiega a Dawn che a tornare non sar\u00e0 la loro madre, ma qualcosa di sconosciuto, probabilmente simile a uno zombi. Dawn si lascia convincere e annulla l'incantesimo, proprio quando Joyce sta per bussare alla porta.\nIntanto Glory continua a cercare la chiave e scopre che \u00e8 stata trasformata in una persona. \nPronto intervento.\nTrama.\nMentre Buffy va in ritiro spirituale con Giles nel deserto, Spike riceve la sua ordinazione: un BuffyBot, realizzato per lui da Warren e programmato per essere la sua ragazza ideale. Spike e il BuffyRobot programmato per soddisfare ogni suo desiderio, vanno in giro per Sunnydale lasciando sconcertati gli Scoobies che non sapendo della partenza della vera Buffy, credono che si sia messa con Spike.\nQuando la vera Buffy torna dal ritiro, in cui \u00e8 riuscita a parlare con la Prima Cacciatrice, i suoi amici si rendono conto dell'equivoco.\nNel frattempo Glory rapisce Spike credendo che lui sia la sua chiave ma si rende conto di aver sbagliato. Intanto tutti si recano a casa di Glory per uccidere Spike per paura che dica la verit\u00e0 su Dawn.\nSpike, nonostante le torture, non rivela la vera identit\u00e0 della chiave e, provocando Glory, riesce a farsi attaccare da quest'ultima e a liberarsi dalle catene attaccate al soffitto. Ma \u00e8 l'arrivo degli Scoobies a consentirgli di scappare in quanto le ferite gli rendono difficile muoversi. Nella confusione il BuffyBot viene gravemente danneggiato e Buffy, sollevata che il giocattolo sessuale di Spike sia inutilizzabile, \u00e8 preoccupata che ormai Dawn abbia gi\u00e0 scoperto tutto a causa del vampiro, ma quando Xander rivela che Spike fosse pesantemente ferito decide di accertarsi della situazione. Fingendo di essere il suo robot, Buffy si fa rivelare da Spike che non ha detto niente su Dawn e che preferirebbe morire piuttosto che fare qualcosa che possa ferire in alcun modo la stessa Buffy.\nLa Cacciatrice, colpita dal gesto, lo bacia per ringraziarlo, rivelandosi e dicendogli che non dimenticher\u00e0 ci\u00f2 che ha fatto per lei e sua sorella.\nContrasti d'amore.\nTrama.\nBuffy deve occuparsi di Dawn e la difficolt\u00e0 nel gestire la sua vita e quella della sorella la portano a ricevere una minaccia da parte della preside della scuola: rischia di perdere la custodia di Dawn.\nNel frattempo Glory continua a cercare la sua chiave e dopo aver saputo che \u00e8 in forma umana crede che si tratti di qualcuno vicino alla cacciatrice. I suoi sospetti cadono su Tara, l'ultima arrivata.\nIntanto Willow e Tara hanno litigato e si sono separate. La povera Tara si trova davanti Glory che una volta capito che non si tratta della sua chiave le succhia il cervello. Willow accecata dalla rabbia utilizzer\u00e0 la magia nera per affrontare Glory ma sar\u00e0 l'aiuto di Buffy che le eviter\u00e0 la morte.\nTornate al dormitorio Buffy, Dawn, Tara e Willow ricevono la visita di Glory. Quando Tara, non pi\u00f9 in s\u00e9, guarda Dawn e parla dell'energia che vede, Glory sorride: finalmente ha capito chi \u00e8 la chiave.\nSpirale di violenza.\nTrama.\nOra che Glory sa che Dawn \u00e8 la Chiave, Buffy decide di abbandonare Sunnydale insieme a tutta la gang viaggiando su un camper.\nCome se non bastasse, anche i Cavalieri di Bisanzio hanno scoperto la verit\u00e0 sulla Chiave, ed assalgono il camper durante la fuga. La situazione si fa disperata dato che Giles \u00e8 stato ferito gravemente. I ragazzi riescono a trovare rifugio in un benzinaio e riescono a tenere lontani i Cavalieri solo grazie a Willow. Buffy decide di chiamare Ben per curare Giles ma poco dopo Ben si trasforma in Glory e rapisce Dawn. Quando Buffy si rende conto di quello che \u00e8 successo cade in trance.\nIl peso del mondo.\nTrama.\nOra che Glory ha rapito Dawn si appresta ad effettuare il rito per aprire il portale tra la dimensione demoniaca a cui appartiene e il mondo reale. \nBuffy \u00e8 ancora in uno stato catatonico e Willow decide di entrare nella sua mente per cercare di aiutarla; viaggiando tra i pensieri di Buffy vede numerosi eventi della sua infanzia e in particolare il momento in cui vide sua sorella per la prima volta. \nNel frattempo, Glory, stanca di essere umana, lotta con Ben, che cerca di ribellarsi.\nSpike, Xander e Giles stanno cercando di capire come sconvolgere i piani di Glory, ma le opzioni non sembrano incoraggianti. Se il rito avr\u00e0 inizio Buffy dovr\u00e0 decidere se uccidere sua sorella o vedere il mondo distrutto.\nIl dono.\nTrama.\nBuffy e la gang si danno da fare per cercare di salvare Dawn e per impedire a Glory di utilizzare la Chiave, cio\u00e8 il sangue di Dawn, per aprire la dimensione demoniaca che porterebbe ad una specie di Inferno sulla terra. Gli Scoobies si preparano alla battaglia e, prima di partire, Spike dice a Buffy di sapere che non lo amer\u00e0 mai, ma che nonostante lui sia un mostro lei lo tratta come un uomo e ci\u00f2 per lui significa molto.\nI ragazzi arrivano ad una torre dove Dawn \u00e8 legata. Buffy si appresta a lottare contro Glory, mentre a Spike viene affidato il compito di salvare Dawn. Buffy attacca Glory con ogni mezzo: i poteri magici di Willow, che oltre a indebolire la dea restituiscono la sanit\u00e0 mentale a Tara, la Sfera di Dagon, la sua sosia-robot (il \"Buffybot\"), il Martello di Olaf (con cui Buffy colpisce Glory facendole perdere i sensi), e alla fine una palla di acciaio usata per demolire gli edifici (manovrata da Xander). Glory, tramortita e sconfitta, si tramuta di nuovo in Ben. Giles sa che Glory potr\u00e0 ritornare a prendersi la propria vendetta fino a quando Ben sar\u00e0 vivo e per questo lo soffoca. Cos\u00ec muore Ben, e quindi anche Glory.\nQualcosa va storto visto che sulla torre con Dawn c'\u00e8 anche Doc, un seguace della bestia, e il portale viene aperto: ora c'\u00e8 solo un modo per chiuderlo. Buffy, grazie al suggerimento della prima cacciatrice: \"la morte \u00e8 il tuo dono\" capisce cosa fare e si sacrifica per salvare il mondo dato che Dawn ha lo stesso sangue di Buffy."}
{"id": "1154720", "revid": "767487", "url": "https://it.wikipedia.org/wiki?curid=1154720", "title": "Materiale invertibile", "text": "In fotografia e in cinematografia sono detti invertibili i materiali in grado di produrre direttamente un'immagine positiva (cio\u00e8 avente le stesse tonalit\u00e0 caratteristiche dell'originale) in seguito a un trattamento d'inversione.\nDescrizione e funzionamento.\nLa categoria dei materiali positivi diretti, cui appartengono quelli invertibili, comprende anche i materiali che, pur producendo direttamente un'immagine positiva, si avvalgono di trattamenti diversi da quello d'inversione (ad esempio i materiali a distruzione di coloranti, come l'Ilfochrome).\nI trattamenti d'inversione (che possono variare a seconda del tipo di materiale cui si applicano), a differenza degli usuali sviluppi per negativi sono costituiti, essenzialmente, da: uno sviluppo in bianco e nero (anche nel caso di materiali a colori); un'asportazione dell'immagine negativa d'argento che si \u00e8 formata con lo sviluppo; una seconda esposizione ottenuta con luce bianca, oppure per via chimica; un secondo sviluppo, in bianco e nero o a colori, secondo il materiale, che produce un'immagine positiva d'argento e, nel caso di materiali a colori, anche di coloranti; un'asportazione, nel caso di materiali a colori, dell'immagine positiva d'argento.\nLa maggior parte dei materiali invertibili in commercio (pellicole di piccolo formato per diapositive, pellicole di medio e grande formato per trasparenze, carte fotografiche da stampa, pellicole cinematografiche) \u00e8 progettato appositamente per essere sottoposto al trattamento d'inversione. Tuttavia esistono anche materiali progettati per essere usati come negativi che possono essere sottoposti al trattamento d'inversione con ottimi risultati: ad esempio la maggior parte delle pellicole fotografiche in bianco e nero."}
{"id": "1154723", "revid": "125276112", "url": "https://it.wikipedia.org/wiki?curid=1154723", "title": "Milan Associazione Calcio 1967-1968", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1967-1968.\nStagione.\nLa stagione 1967-1968 \u00e8 la prima da presidente per Franco Carraro che subentra al padre Luigi scomparso per infarto. Il Milan, guidato da Nereo Rocco tornato a sedersi in panchina, conquista lo scudetto, il primo a sedici squadre del dopoguerra, trascinato da Pierino Prati, che vince il titolo di capocannoniere con 15 reti. Il successo nazionale arriva matematicamente a quattro giornate dal termine (record per il club) con la vittoria sul Brescia. Dopo aver vinto il girone di andata i rossoneri chiudono il campionato a +9 sul inseguitore, distacco record per i campionati italiani a sedici squadre.\nQuello che vince il suo nono scudetto \u00e8 un Milan che vede la sua formazione titolare formata dal neo-acquisto Fabio Cudicini fra i pali, Schnellinger, l'altro nuovo acquisto Malatrasi, Anquiletti e Rosato nel ruolo di difensori, un centrocampo con il capitano Rivera affiancato da Lodetti e Trapattoni e attaccanti come Sormani, il nuovo acquisto Kurt Hamrin e Prati, cresciuto nelle giovanili e inserito in prima squadra dopo un anno di prestito, cos\u00ec come il centrocampista Nevio Scala.\nIl 23 maggio arriva anche la prima Coppa delle Coppe della storia del club, conquistata a spese dell' grazie ad una doppietta di Hamrin, nella finale giocata a Rotterdam. La vittoria arriva dopo un cammino durante il quale i rossoneri eliminano il Levski Sofia al primo turno (sconfitto con il risultato totale di 6-2), il Gyori ETO agli ottavi (superato grazie alla regola dei gol in trasferta), lo ai quarti (successo ottenuto imponendosi per 2-0 nello spareggio) e il , detentore del trofeo, in semifinale (superato 2-0 a San Siro).\nLa squadra sfiora anche il terzo titolo: in Coppa Italia infatti si piazza seconda, due punti dietro il nel gruppo finale della competizione. Nel 1968 si forma inoltre il gruppo ultras rossonero chiamato Fossa dei Leoni.\nOrganigramma societario.\nArea direttiva\nArea tecnica\nArea sanitaria"}
{"id": "1154726", "revid": "1458600", "url": "https://it.wikipedia.org/wiki?curid=1154726", "title": "Sentimental Journey (Ringo Starr)", "text": "Sentimental Journey \u00e8 il primo album solista di Ringo Starr, pubblicato il 27 marzo 1970 su etichetta Apple Records. L'album \u00e8 costituito da cover di vecchi standard risalenti agli anni quaranta e cinquanta. Non ottenne buone recensioni, ma sull'onda del clamore dello scioglimento dei Beatles, vendette bene, raggiungendo la 7\u00aa posizione in Gran Bretagna e la 22\u00aa negli Stati Uniti. Dall'album non fu estratto alcun singolo.\nIl disco.\nSebbene Starr sia stato il terzo membro dei Beatles a pubblicare un proprio lavoro solista (dopo George Harrison e John Lennon), \"Sentimental Journey\" viene ricordato per essere il primo album di musica non sperimentale pubblicato da un membro della band. Il debutto solista di Paul McCartney, \"McCartney\", usc\u00ec tre settimane dopo la pubblicazione di \"Sentimental Journey\".\nRegistrazione.\nLe sedute di registrazione per l'album, iniziarono nell'ottobre del 1969. Starr si avvalse dei servigi del produttore dei Beatles George Martin per il suo debutto da solista. L'idea tematica che Ringo aveva in mente per il disco, era quella di registrare un album di vecchi classici, che contenesse le canzoni preferite dai suoi genitori, arrivando anche al punto di chiedere loro e ad altri membri della sua famiglia, quali avrebbero preferito. In aggiunta, ogni singola canzone del disco, avrebbe dovuto essere prodotta da un produttore differente, cominciando da Martin stesso, per poi coinvolgere Paul McCartney, Maurice Gibb, Quincy Jones e il vecchio amico dei tempi di Amburgo (e bassista dei Manfred Mann) Klaus Voormann, tra gli altri. Sebbene composta durante queste sessioni, la nuova composizione originale di Starr, la canzone \"It Don't Come Easy\", sarebbe stata pubblicata su singolo solo nel 1971. La registrazione dell'album venne completata nel marzo 1970, e \"Sentimental Journey\" venne pubblicato in fretta e furia solo due settimane dopo per non scontrarsi in classifica con l'ultimo album dei Beatles \"Let It Be\" e \"McCartney\".\nCopertina.\nIl pub che troneggia in copertina \u00e8 il \"The Empress in Dingle\" a Liverpool, situato molto vicino alla casa natale di Ringo. Le figure che si intravedono attraverso le finestre dell'edificio, sono parenti vari di Ringo.\nRistampa su CD.\nL'album \u00e8 stato ristampato su CD nel 1995, senza tracce bonus."}
{"id": "1154727", "revid": "117036935", "url": "https://it.wikipedia.org/wiki?curid=1154727", "title": "Franz Pfanner", "text": "Biografia.\nDopo gli studi compiuti tra Feldkirch, Innsbruck, Padova e Bressanone, nel 1850 venne ordinato sacerdote ed entr\u00f2 tra i trappisti del monastero di Mariawald nel 1863: nel 1866 si trasfer\u00ec nell'abbazia delle Tre Fontane a Roma. Nel 1869 fond\u00f2 il monastero di \"Mariastern\" a Banja Luka, in Bosnia, elevato ad abbazia nel 1879.\nNel 1879 dal vicariato apostolico del Capo di Buona Speranza arriv\u00f2 un invito ai trappisti per organizzare una missione per evangelizzare le popolazioni indigene: l'abate Pfanner accolse entusiasticamente l'invito e nel 1880 arriv\u00f2 a Dunbrody, in Sudafrica, e fond\u00f2 il monastero di Mariannhill, presso Pinetown, nel Natal, e nel 1885 ne divenne abate.\nIl metodo missionario di Pfanner ebbe un grande successo, ma il rigore della regola cisterciense ostacolava l'attivit\u00e0 di evangelizzazione dei monaci; per questo nel 1909 il monastero venne reso indipendente dall'ordine trappista, dando origine alla Congregazione dei Missionari di Mariannhill.\nDal 1893 Pfanner aveva lasciato Mariannhill per la missione di Emmaus: mor\u00ec pochi mesi prima che la Santa Sede desse il suo assenso alla nuova congregazione."}
{"id": "1154728", "revid": "15855", "url": "https://it.wikipedia.org/wiki?curid=1154728", "title": "Carta invertibile", "text": ""}
{"id": "1154731", "revid": "363629", "url": "https://it.wikipedia.org/wiki?curid=1154731", "title": "Ginnastica Torino", "text": ""}
{"id": "1154737", "revid": "2120780", "url": "https://it.wikipedia.org/wiki?curid=1154737", "title": "Fregellae", "text": "Fregellae (collocazione storica contesa tra i comuni di Pontecorvo da una parte e Ceprano e Arce dall'altra), fu una citt\u00e0 del \"Latium adiectum\", situata lungo la Via Latina fra \"Aquinum\" (Aquino) e \"Frusino\" (Frosinone), sulla sponda destra del fiume Liri.\nStoria.\nFondazione, colonizzazione latina, sviluppo e crisi.\nProbabilmente fu fondata dagli Osci. Fu quindi occupata e popolata dai Volsci, prima della distruzione ad opera dei Sanniti nel 330 a.C.; la vicina \"Fabrateria Vetus\" (oggi Ceccano, fondata anch'essa dai Volsci) chiam\u00f2 in aiuto Roma contro le minacce dell'espansione sannitica finch\u00e9 nel 328 a.C. i Romani vi stanziarono una colonia di diritto latino nei pressi del Liri, violando un accordo con i Sanniti per cui il territorio ad est del fiume sarebbe rimasto libero dalla colonizzazione romana. La colonia latina venne infatti costruita all'interno del \"Samnitium ager\". I Sanniti di conseguenza occuparono la citt\u00e0 nel 320 a.C., fino al 313 a.C. quando la colonia latina fu ricostituita.\nFregellae fronteggi\u00f2 l'avanzata di Annibale nel 212 a.C. distruggendo il ponte sul Liri.\nPrima della definitiva distruzione era un centro molto fiorente ed economicamente centrale nel Lazio meridionale, circondata da fertili valli con risorse idriche abbondanti. Durante il periodo coloniale, racconta Tito Livio, fu popolata anche da quattromila famiglie osco-umbre, nel caso specifico peligne e sannite. Il racconto \u00e8 confermato dal dato archeologico. Nel 125 a.C. a seguito delle proposte politiche di Marco Fulvio Flacco che voleva estendere i diritti politici romani agli italici la citt\u00e0 fu a capo di una rivolta presto sedata. La citt\u00e0 fu distrutta e i cittadini deportati a Roma dove furono oggetto di processi e persecuzioni.\nQuanti erano rimasti fedeli al senato romano furono inviati come coloni a \"Fabrateria Nova\" sull'altra sponda del Liri, nei pressi della confluenza del fiume con il Sacco dove oggi \u00e8 situata Isoletta frazione di Arce, circondata dal lago di San Giovanni Incarico. Il nome di \"Fregellae\" sopravviveva nella stazione di posta \"Fregellanum\", lungo la via Latina. Strabone racconta che al tempo di Augusto-Tiberio era poco pi\u00f9 di un villaggio, dove gli abitanti fanno mercato e alcune cerimonie sacre.\nUbicazione.\nLa precisa ubicazione dell'antica \"Fregellae\" \u00e8 sempre stata oggetto di intensa contesa storica tra Ceprano ed Arce, da una parte, Pontecorvo dall'altra. L'opinione degli storici pi\u00f9 antichi (Volterrano e Sigonio) era unanime nell'indicare Pontecorvo (che da prima del 1400 pone nel proprio stemma cittadino l'acronimo S.P.Q.F., ossia \"Senatus Popolusque Fregellanus\") quale citt\u00e0 nata dalle rovine dell'antica \"Fregellae\", opinione a sua volta basata sugli scritti degli storici coevi Livio e Strabone.\nL'erudito e storico spagnolo Antonio de Lebrija (Antonius Lebrisensis), nel suo Dizionario del 1492 definisce ad esempio \"Fregellae vetus Italiae urbs olim florentissima. Vulgo Ponte Corvo\". Anche le bolle papali e i documenti ufficiali dello Stato Pontificio - di cui Pontecorvo era parte come exclave nel Regno delle Due Sicilie - indicano costantemente Pontecorvo quale antica \"Fregellae\" ovvero come citt\u00e0 nata dalle rovine di essa.\nIn tempi moderni, si \u00e8 ritenuto di spostare l'ubicazione di \"Fregellae\" rispetto a quanto tramandato dalla storiografia antica per via di scavi archeologici iniziati nel 1978, che hanno portato alla luce alcuni reperti di epoca romana in una porzione di territorio al confine tra il comune di Arce (in localit\u00e0 Isoletta) e il comune di Ceprano. Tuttavia, l'irrisoria estensione dell'area riportata alla luce, non pi\u00f9 grande di qualche centinaia di metri quadrati, non riesce obiettivamente a dare ragione di una citt\u00e0 imponente come Fregellae, che si tramanda essere estesa per circa 90 ettari. In realt\u00e0, sempre in base alle fonti antiche, i reperti portati alla luce nel territorio tra Arce e Ceprano ed aventi un legame con \"Fregellae\" potrebbero essere con ogni probabilit\u00e0 semplicemente quelli dell'antico \"Diversorium Fregellanum\" descritto dal Cluverio, un tempo esistente proprio nei pressi di Ceprano, quale vico di modeste dimensioni costituito da una parte dei fregellani scampati alla definitiva distruzione di \"Fregellae\" per mano di Roma, mentre altra parte si rifugi\u00f2 a \"Fabrateria Nova\" (sita tra San Giovanni Incarico e Falvaterra). Di tale Diversorio resta ancora traccia in tempi relativamente moderni, quale luogo di sosta sulla via Latina, da cui, presumibilmente, and\u00f2 prendendo vita l'attivit\u00e0 di dogana e di pedaggio esercitata per diversi secoli nel medesimo luogo di confine tra Ceprano ed Arce.\nArea archeologica.\nScavi nel sito della citt\u00e0 latina iniziarono nel 1978, portando alla luce reperti di et\u00e0 repubblicana altrove scomparsi e un tempio di Esculapio. Pi\u00f9 recentemente a Ceprano \u00e8 stato allestito un museo tematico con la raccolta dei rinvenimenti pi\u00f9 recenti.\nIl suddetto sito archeologico \u00e8 aperto alle visite con un piccolo prezzo di entrata.\nVi sono conservati pregevoli mosaici, tra le altre cose."}
{"id": "1154746", "revid": "827882", "url": "https://it.wikipedia.org/wiki?curid=1154746", "title": "Lola Pagnani", "text": "Biografia.\nFiglia di Enzo Pagnani (sceneggiatore e scrittore) e Gilda Lante (costumista e stilista), si diploma in danza e teatro contemporaneo a Parigi. Studia filosofia e religioni dell'India e dell'estremo Oriente. A New York prosegue gli studi di danza presso l'Alvin Ailey. Si specializza in recitazione presso gli HB Studios. Privatamente studia con Teddy Sherman e Shelley Winters a Los Angeles. Diventa prima ballerina italiana dei Momix per il loro tour mondiale; ha collaborato alle coreografie del Cirque du Soleil a Montr\u00e9al e ha anche ballato come prima ballerina al Nationaltheater di Monaco di Baviera sotto la direzione di Lina Wertm\u00fcller e del direttore d'orchestra Giuseppe Sinopoli.\nSuccessivamente lavora con Ettore Scola, Carlo Vanzina, Pierfrancesco Pingitore, Antonio Capuano e Lina Wertmuller. Viene scelta da John Turturro per \"OK Garage\". \u00c8 stata inoltre testimonial della Lavazza.\nDopo una pausa per la maternit\u00e0, \u00e8 stata scelta dal regista Andrea Costantini per la nuova serie di Rex. Lavora anche nella serie I Cesaroni; nel 2011 \u00e8 di scena al teatro Quirino con lo spettacolo \u201cLa romanit\u00e0 perduta\u201d dove interpreta Anna Magnani che si racconta."}
{"id": "1154748", "revid": "6923", "url": "https://it.wikipedia.org/wiki?curid=1154748", "title": "Banco di San Carlo", "text": "Il Banco di San Carlo, antico precursore della attuale Banca di Spagna, fu una istituzione bancaria del Regno di Spagna, fondata da Carlo III di Borbone il 2 luglio 1782.\nCostituzione.\nIl capitale doveva, inizialmente, essere sottoscritto da azionisti privati. Di fronte allo scarso successo del tentativo, il governo impose l'acquisto a funzionari pubblici.\nLa prima riunione degli amministratori venne celebrata nel 1782, con la nomina a direttore del finanziare franco-spagnolo, Fran\u00e7ois Cabarrus, che ne aveva ispirato la nascita. Del consiglio facevano parte notevoli figure di economisti ed alti funzionari, come il Jovellanos.\nFunzioni istitutive.\nI suoi compiti principali erano:\nIl Banco emise biglietti di banca e cerc\u00f2 di attirare la crescita dei depositi bancari. Realizz\u00f2, anche, diversi investimenti e, nel 1793, apr\u00ec un ufficio a Parigi.\nCrisi del 1790.\nNel 1790, Cabarrus cadde in disgrazia e, a fronte di verificate irregolarit\u00e0 gestionali, venne incarcerato per tre anni, sino alla sua riabilitazione, nel 1796. Essa segu\u00ec di poco la pace di Basilea fra Regno di Spagna e Francia rivoluzionaria, sotto il governo del Godoy.\nL'occupazione francese.\nSeguirono 13 anni di sfortunata alleanza con Napoleone, conclusi con i moti, che portarono all'arresto del Godoy ed alla abdicazione di Carlo IV a favore del figlio. Ci\u00f2 che scaten\u00f2 la iniziativa dell'Imperatore dei Francesi, il quale mand\u00f2 Murat ad occupare Madrid, ove represse nel sangue la insurrezione del 2 maggio. Mentre Napoleone invitava in Francia e l\u00ec prendeva prigionieri Ferdinando VII e Carlo IV, con l'intera famiglia reale.\nL\u00ec Ferdinando VII venne costretto ad abdicare a favore del padre, questi a favore di Napoleone, il quale, a sua volta, il 7 luglio 1808, abdic\u00f2 a favore del proprio fratello maggiore, Giuseppe Buonaparte, dal 1806 re di Napoli.\nCabarrus rimase a Madrid e si dimostr\u00f2 fedele al fratello di Napoleone, mentre molti degli altri amministratori seguirono le Cortes a Cadice. Giuseppe I lo fece ministro e, con questa carica, il direttore mor\u00ec a Siviglia nel 1810. Con ci\u00f2 egli divenne uno dei maggiori esponenti del partito cosiddetto \"afrancesado\".\nRestaurazione borbonica.\nSconfitti i Francesi e restaurato Ferdinando VII, IL Banco non venne soppresso ma, anzi, dovette sostenere nuovi debiti per finanziare le ingenti spese dello Stato, legate alla ricostruzioni seguite alle immense distruzioni della guerra ed al mantenimento del nuovo corpo di spedizione francese, inviato, questa volta, dal Borbone Luigi XVIII, a sostegno di Ferdinando.\nMessa in liquidazione.\nSinch\u00e9, nel 1829, l'istituzione venne liquidata ed il capitale restante trasferito al Banco di San Fernando."}
{"id": "1154754", "revid": "1717538", "url": "https://it.wikipedia.org/wiki?curid=1154754", "title": "Oskar Klein", "text": "Klein nacque a Danderyd nei dintorni di Stoccolma, figlio del rabbino capo di Stoccolma, il Dott. Gottlieb Klein e di Antonie (Toni) Levy. Da giovane fu studente di Svante Arrhenius all'Istituto Nobel, e stava per recarsi in Francia dal fisico e futuro premio Nobel Jean-Baptiste Perrin quando scoppi\u00f2 la Prima guerra mondiale e venne chiamato a svolgere il servizio militare.\nDal 1917 lavor\u00f2 per qualche anno con il fisico Niels Bohr all'Universit\u00e0 di Copenaghen e consegu\u00ec il titolo di dottorato presso l'University College di Stoccolma (ora Universit\u00e0 di Stoccolma) nel 1921. Nel 1923 ebbe l'incarico di professore presso l'Universit\u00e0 del Michigan ad Ann Arbor dove si trasfer\u00ec con la sua giovane moglie danese, Gerda Koch. Klein ritorn\u00f2 a Copenaghen nel 1925, pass\u00f2 qualche tempo a Leida presso Paul Ehrenfest e nel 1926 divenne docente all'Universit\u00e0 di Lund in Svezia. Nel 1930 accett\u00f2 l'offerta di una cattedra di fisica presso l'Universit\u00e0 di Stoccolma, cattedra che era stata precedentemente ricoperta da Ivar Fredholm fino alla sua morte nel 1927; Klein si ritir\u00f2 dall'insegnamento come Professore Emerito nel 1962. Nel 1959 gli fu assegnata la medaglia Max Planck.\nA Klein \u00e8 attribuita l'idea, che fa ora parte della teoria di Kaluza-Klein, che le extra-dimensioni spaziali siano fisicamente reali, ma 'arrotolate' cos\u00ec strettamente da risultare molto piccole, un'idea essenziale per la teoria delle superstringhe/M-teoria. Egli \u00e8 pure noto per la teoria dei viaggi nel tempo che coinvolgono minuscole particelle in orbita intorno agli atomi. Allo stato attuale della tecnologia non \u00e8 possibile provare o confutare questa teoria."}
{"id": "1154763", "revid": "1776051", "url": "https://it.wikipedia.org/wiki?curid=1154763", "title": "Trasporti in Nicaragua", "text": "Questa voce raccoglie le principali tipologie di Trasporti in Nicaragua.\nTrasporti su rotaia.\nReti ferroviarie.\nAttualmente abbandonate, avevano tutte scartamento ridotto di 1067 mm (dati 2002)\nReti metropolitane.\nIn Nicaragua sistemi di metropolitana sono attualmente in studio di fattibilit\u00e0 condotto da JICA.\nReti tranviarie.\nAttualmente anche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 18.712\u00a0km (dati 1999)\nReti filoviarie.\nAttualmente in Nicaragua filobus a guida ottica sono attualmente in studio di fattibilit\u00e0 condotto da .\nAutolinee.\nNella capitale del Nicaragua, Managua, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di acque navigabili per 2.220\u00a0km, inclusi due grandi bacini, il Lago Managua ed il Lago Nicaragua (dati 1996).\nTrasporti aerei.\nAeroporti.\nIn totale: 176 (dati 2005)\na) con piste di rullaggio pavimentate: 11\nb) con piste di rullaggio non pavimentate: 165"}
{"id": "1154765", "revid": "767487", "url": "https://it.wikipedia.org/wiki?curid=1154765", "title": "Beaucoups of Blues", "text": "Beaucoups of Blues \u00e8 il secondo album solista di Ringo Starr, pubblicato il 25 settembre 1970 nel Regno Unito ed il 28 settembre negli States su etichetta Apple Records\nIl disco.\nStoria.\nIl secondo album di Ringo prende origine dalle sessioni del disco \"All Things Must Pass\" dell'amico George Harrison. Il chitarrista Peter Drake rimase sorpreso della passione di Ringo per il Country, ascoltando le cassette presenti sulla sua automobile, mentre il batterista lo accompagnava ad un aeroporto. I due discussero riguardo l'opportunit\u00e0 di fare un album di quel genere. Sebbene Ringo avrebbe voluto registrarlo a Londra, fu convinto da Drake che la location giusta sarebbe stata Nashville, citt\u00e0 del chitarrista, perch\u00e9 sapeva che sarebbe stato pi\u00f9 veloce. Inoltre, quando il chitarrista disse all'ex-Beatle che contava di registrare l'LP in una settimana, il batterista rimase incredulo: pensava di impiegarci sei mesi, dato che era abituato, con i Beatles, a stare molto tempo a registrare, ma, quando Drake gli disse che Dylan ci era riuscito, riusc\u00ec a convincersi. Ringo prese un aereo dal London Airport per Nashville il 29 giugno; oltre che per registrare l'album, and\u00f2 anche per discutere dei dettagli di una breve serie televisiva per le televisioni statunitensi di 12 puntate, che non venne mai realizzata.\nRingo ed il country &amp; western.\nRingo Starr era un grande appassionato del country &amp; western: prova di ci\u00f2 era l'inclusione della cover di \"Act Naturally\" nell'album \"Help!\" dei Beatles, originariamente interpretata da Buck Owens. John Lennon afferm\u00f2 che a Liverpool erano arrivati prima il country, il folk ed il blues rispetto al rock &amp; roll. Inoltre, la sua prima composizione, \"Don't Pass Me By\", pubblicata sul \"White Album\" del 1968, ricorda molto il country, cos\u00ec come il primo pezzo del quale era co-firmatario, \"What Goes On\", apparso su \"Rubber Soul\" del 1965. Starr in persona ha ammesso che, se non fosse entrato nei Beatles, probabilmente sarebbe diventato un musicista del genere, cosa condivisa da Pete Best, suo predecessore nei Fab Four.\nComposizione e registrazione.\nPeter Drake riusc\u00ec a trovare numerose canzoni composte da autori country, per Starr. Fra gli autori, Chuck Howard e Sorrels Pickard hanno suonato nell'LP, ambedue come chitarristi. Alla fine, Starr decise di registrarne 14, assieme ad una jam session. L'unico brano non composto specialmente per lui apparso sul disco era \"Wine, Women, and Loud Happy Songs\". Delle 14 canzone registrate, solo 12 sono state pubblicate: le outtakes sono \"Early 1970\" e \"Coochy Coochy\", rispettivamente futuri lati B dei singoli \"It Don't Come Easy\" e \"Beaucoups of Blues\"; la B-side di quest'ultimo durava in origine 28 minuti. La sopraccitata \"jam\", assieme a \"Coochy Coochy\", \u00e8 apparsa sul disco come bonus track della ristampa. I brani furono registrati in soli due giorni, il 30 giugno ed il 1\u00ba luglio 1970, ai Music City Recorders Studios di Nashville, con alla produzione Drake e come fonico Scotty Moore, collaboratore di Elvis Presley. Vennero registrati i 15 brani sopraccitati. Inoltre, il bootleg della Vigotone \"Through Many Years\" contiene, fra il vario materiale di Starr ed Harrison, anche il brano \"The Wishing Book\", anch'esso registrato durante queste sessioni. Lo stesso disco contiene anche la \"jam\", intitolata \"Nashville Freak Out\", e \"Stormy Weather\", escluso dal disco \"Sentimental Journey\". Per ogni brano, il batterista ha dovuto imparare il pezzo, allenarsi su di esso e poi cantarlo, sovraincidendo la sua voce sui cori dei Jordanaires, preregistrati, per non stonare. Il 2 luglio Ringo ritorn\u00f2 a casa con i nastri registrati.\nPubblicazione.\nIl disco prende nome dalla title track \"Beaucoups of Blues\". Le fotografie di copertina sono di Marshall Fallwell Jr., ed includono buona parte dei musicisti dell'album. Il design \u00e8 invece di John Kosh. Fra le foto, ne spicca una in cui Starr suona, su una chitarra, un accordo di Do. Il disco, pubblicato dalla Apple con il numero di serie PAS 10002, non entr\u00f2 in classifica in Gran Bretagna ed arriv\u00f2 alla 65\u00aa posizione negli States. Inoltre, negli Stati Uniti si classific\u00f2 anche alla 35\u00aa posizione della classifica country. Questo avvenne probabilmente per la delusione del precedente \"Sentimental Journey\", arrivato alla 7\u00aa posizione in patria ed alla 22\u00aa negli USA. Negli Stati Uniti, la traccia \"Beaucoups of Blues\", con al lato B \"Coochy Coochy\", venne pubblicato su un 45 giri, che arriv\u00f2 alla 87\u00aa posizione nel paese. Il singolo doveva essere pubblicato anche in Gran Bretagna, ma alla fine non apparve nei negozi. Un'altra pubblicazione \"mancata\" \u00e8 stata quella di altri \"pezzi di Ringo registrati a Nashville\": questo era stato annunciato dalla Apple, ma non avvenne fino all'agosto 1992, quando, in un'asta di Sotheby's a Londra, furono venduti due dischi a 12\", intitolati \"Ringo in Nashville\", con il logo della Apple Records, che presentavano un ordine diverso delle tracce, con alcuni inediti; in buona parte delle canzoni si sentivano i conteggi d'inizio ed altri rumori. L'unico brano ad apparire in una compilation \u00e8 stato la title track, inclusa sia in \"Blast from Your Past\" del 1976 che in \"\" del 2007.\nRingo disse che era un buon album. John Lennon, l'8 dicembre 1970, in un'intervista con \"Rolling Stone\" afferm\u00f2 che l'album era buono, e che non lo aveva imbarazzato come \"Sentimental Journey\", ma che ugualmente non lo avrebbe comprato; riguardo ad \"All Things Must Pass\" di Harrison disse che era buono, ma che non era il genere di musica che ascoltava a casa, e che non andava oltre \"per non offendere i sentimenti\" del chitarrista, mentre ha giudicato l'album omonimo di Paul McCartney spazzatura. Herv\u00e9 Bourhis, nel suo libro \"Il Piccolo Libro dei Beatles\", l'ha considerato \"per niente male\" e \"molto pi\u00f9 interessante\" del precedente; per il vignettista, \u00e8 il secondo miglior disco di Ringo, dopo \"Time Takes Time\" del 1992. Charles Burton di \"Rolling Stone\" ha scritto una critica abbastanza positiva al disco, anche se ha affermato che alcune canzoni sono state cantate in un modo terribile, e si \u00e8 incentrato sui brani \"$15 Draw\" e \"Silent Homecoming\"; riguardo al primo, ha detto che poteva diventare un successo di Ringo, ed ha lodato in particolar modo il riff di chitarra, ponendosi la domanda se sia stato suonato da Starr o da Jerry Reed. Su \"Silent Homecoming\", invece, ha fatto la critica opposta: il testo parla di una ragazza in attesa del ritorno del fidanzato dalla guerra, ma lei non sa se il soldato sia vivo o morto. Il critico ha considerato troppo pesante la domanda finale, \"doveva morire?\", preceduta da alcuni versi che narrano del catafalco riempito di fiori; sebbene il batterista risponde negativamente, Burton ha ugualmente giudicato male il pezzo. Sia Burton che Drake hanno comparato \"Beaucoups of Blues\" con \"Nashville Skyline\" di Bob Dylan. Anche William Ruhlmann di AllMusic ha giudicato abbastanza positivamente il disco, ma ha affermato che la parte iniziale della discografia di Ringo sembrava pi\u00f9 il batterista che si dilettava mentre i Beatles si stavano \"dilatando\", e come c'erano ottime probabilit\u00e0 che, dopo un album di cover di standard pop (\"Sentimental Journey\") e questo di brani country, Starr potesse andare avanti con delle sue versioni di pezzi Motown.\nTracce.\nLato A\nLato B\nRistampa su CD.\nL'album \u00e8 stato ristampato su CD il 1\u00ba agosto 1995. La ristampa, pubblicata dalla Apple Records con il numero di serie CDPAS 10002, presenta un bel libretto di 12 pagine, contenente i testi dei brani, alcune fotografie ed una piccola presentazione scritta da Staffan Olander, e due bonus track:"}
{"id": "1154771", "revid": "297031", "url": "https://it.wikipedia.org/wiki?curid=1154771", "title": "Banco di San Fernando", "text": "Il Banco di San Fernando o Banco Spagnolo di San Fernando, antico precursore della attuale Banca di Spagna, fu una istituzione bancaria del Regno di Spagna, fondata nel 1820 durante il Triennio Liberale Spagnolo.\nIstituzione.\nIl Banco venne istituito nel 1820, nel corso del primo anno del cosiddetto Triennio Liberale, seguito alla rivoluzione iniziata all'inizio di quell'anno dal tenente colonnello Rafael del Riego.\nEsso fu voluto dal ministro delle finanze liberale Luis L\u00f3pez Ballesteros, al fine di poter sostituire il vecchio Banco di San Carlo, istituito da Carlo III sin dal 1782. \nE nel frattempo decaduto di ruolo, anche a causa degli ingenti oneri di cui era stato caricato dal restaurato governo di Ferdinando VII, per finanziare le ingenti spese dello Stato, legate alla ricostruzioni seguite alle immense distruzioni della guerra ed al mantenimento del nuovo corpo di spedizione francese, inviato, questa volta, dal Borbone Luigi XVIII, a sostegno di Ferdinando VII.\nSostituzione del Banco di San Carlo.\nL'intenzione era garantire il carattere pubblico dell'istituto di emissione, tanto che lo Statone sottoscrisse un terzo del capitale, mentre quello del San Carlo era interamente privato.\nLa nuova istituzione assunse il debito del predecessore e, nel 1829, anche il restante capitale.\nLa crisi delle guerre carliste.\nDopo la morte di Ferdinando VII e l'ascesa al trono della figlia Isabella II, di appena due anni, lo Stato spagnolo dovette affrontare una lunga guerra civile, nota come guerre carliste. Ci\u00f2 che sugger\u00ec al governo di convertire il Banco di San Fernando in veicolo di finanziamento, specie in occasione della prima guerra carlista.\nNei due decenni successivi, concentr\u00f2 l'attivit\u00e0 sulle operazioni finanziarie dello Stato. Ci\u00f2 che determin\u00f2 condizioni assai pi\u00f9 stabili.\nMessa in liquidazione.\nIl 25 febbraio 1847, il San Fernando venne fuso con il Banco di Isabella II, una istituzione privata nata nel 1844 per finanziare la nascente industrializzazione del Regno.\nLa nuova istituzione prese il nome di Banca di Spagna ed eredit\u00f2 i privilegi di istituto di emissione."}
{"id": "1154779", "revid": "38120", "url": "https://it.wikipedia.org/wiki?curid=1154779", "title": "Via del Corso", "text": ""}
{"id": "1154789", "revid": "1075510", "url": "https://it.wikipedia.org/wiki?curid=1154789", "title": "Lodovico delle Colombe", "text": "Biografia.\nNon sappiamo quasi nulla della sua vita, ma restano diverse sue opere, nelle quali difende le dottrine aristoteliche con un particolare disinteresse sia verso le nuove osservazioni sia verso la coerenza logica.\nNel 1606 scrisse un discorso sulla nuova stella apparsa nel 1604 sostenendo che si trattava di una stella non nuova, ma esistente da sempre. Tra il 1610 e il 1611 scrisse un discorso \"Contro il moto della Terra\".\nPer conciliare le osservazioni di Galileo sulle irregolarit\u00e0 della superficie lunare con la concezione aristotelica della perfetta sfericit\u00e0 dei corpi celesti sostenne che le valli e gli spazi tra i monti della Luna fossero colmati da un materiale perfetto e invisibile.\nContrario all'idrostatica archimedea recuperata da Galileo, nel suo \"Discorso apologetico\", del 1612, sostenne che il galleggiare o l'affondare dei corpi dipendesse dalla loro forma. Nella conclusione del discorso us\u00f2 anche una metafora di questa teoria, affermando che le ragioni dell'avversario per essere troppo argute e sottili vanno a fondo senza speranza di ritornare a galla, mentre quelle di Aristotele, per essere di forma larga e quadrata, non possono affondare in nessun modo.\nSono rimaste anche lettere tra il Delle Colombe e Galileo, che stimava pochissimo il suo avversario, che aveva soprannominato \"Pippione\". Vari accenni a questo personaggio sono nella corrispondenza tra Galileo e i suoi amici."}
{"id": "1154793", "revid": "287204", "url": "https://it.wikipedia.org/wiki?curid=1154793", "title": "Frizione (meccanica)", "text": "La frizione \u00e8 un organo meccanico che ha la funzione di connettere a comando due alberi per permettere o meno ed eventualmente modulare la trasmissione del moto rotatorio.\nIntroduzione.\nLa frizione \u00e8 un meccanismo che, avvalendosi dell'attrito, consente di unire gradualmente il moto di due alberi che ruotano a velocit\u00e0 diversa. Questa sua caratteristica \u00e8 molto utilizzata nell'ambito dei sistemi di trasmissione. Per esempio, per far partire gradualmente un'automobile con motore a combustione senza spegnere il motore, \u00e8 necessario che la trazione sia applicata in modo progressivo ed \u00e8 appunto la frizione che rende possibile ci\u00f2.\nIl suo funzionamento rimanda a quello dei freni di un'auto, ma opera inversamente: i freni sono fermi, e la ruota non viene bloccata istantaneamente, ma gradualmente grazie all'attrito; similmente la frizione muove gradualmente un albero fermo o in rotazione a velocit\u00e0 diversa (da quella dell'albero di trasmissione).\nL'apertura (disinnesto) o chiusura (innesto) della frizione avvengono per via meccanica (tramite leve e/o cavi tiranti), per via idraulica, pneumatica o elettrica.\nEsistono poi frizioni automatiche, in grado di aprirsi se il momento torcente supera un valore limite (limitatori di coppia) o chiudersi al superamento di una certa velocit\u00e0 angolare.\nLe frizioni permettono l'innesto e il disinnesto tra due alberi rettilinei con gli assi concorrenti, a differenza dei giunti che permettono il collegamento tra i suddetti alberi, ma possono essere scollegati e ricollegati solamente da fermi.\nFrizione delle macchine operatrici.\nIl sistema di trasmissione a ruote di frizione \u00e8 usato per trasmettere il moto internamente alla testa motrice di una macchina o macchina utensile.\nSi pu\u00f2 utilizzare il punto di frizione, che si basa sulla calettatura di due ruote di determinati diametri e larghezze su due alberi paralleli, in modo che le due ruote si tocchino in un punto detto punto di frizione.\nIn una trasmissione a ruote di frizione, \u00e8 necessario che una ruota sia motrice e l'altra condotta: non \u00e8 possibile avere due ruote di frizione entrambe motrici o entrambe condotte. Avendo una ruota motrice e l'altra condotta, dal momento che il punto di frizione \u00e8 singolo (in un sistema ideale, mentre, nel sistema reale, la differenza \u00e8 trascurabile), si ha una velocit\u00e0 periferica costante.\nformula_1\nSemplificando la formula, si ottiene un'uguaglianza tra il prodotto del numero di giri e del diametro di ciascuna ruota.\nformula_2\nSi arriva cos\u00ec a definire il rapporto di trasmissione, indicato con la lettera greca \u03c4 (tau), ovvero il rapporto tra il diametro della prima ruota e quello della seconda, equivalente al rapporto tra il numero di giri della seconda ruota e quello della prima; possiamo affermare quindi che in una trasmissione con ruote di frizione il numero di giri di una ruota \u00e8 inversamente proporzionale al diametro della stessa.\nformula_3\nMentre per le apparecchiature di potenza, come le filiere, si utilizzano delle frizioni non molto diverse da quelle automobilistiche o motociclistiche, quest'ultime si differenziano per via del comando magnetico, che le scollega in caso di eccessiva forza applicata, per via di un malfunzionamento o errore d'impostazione, oppure durante il cambio del rapporto di trasmissione e/o del verso di rotazione.\nFrizione sui veicoli.\nUna applicazione tipica \u00e8 nell'automobile, dove la frizione inserita nella trasmissione tra il motore ed il cambio permette il temporaneo disinserimento della coppia motrice prodotta dal motore per permettere il cambio della velocit\u00e0 e scollega le ruote dal motore quando il veicolo \u00e8 fermo, mantenendo acceso il propulsore.\nStoria ed evoluzione.\nIl principale impedimento all'applicazione pratica del motore a combustione interna in veicoli terrestri era il fatto che, a differenza del motore a vapore e del motore elettrico, non poteva partire da fermo. Fino dalle prime automobili con motore a scoppio di Benz e Daimler ci si pose il problema di come trasferire il movimento del motore alle ruote in modo da avviare progressivamente la vettura. Il sistema scelto fu quello a cinghia e pulegge, gi\u00e0 in uso su altri tipi di macchinari statici. Con questo sistema si otteneva il duplice risultato di mettere in movimento gradatamente il mezzo tramite un voluto slittamento iniziale della cinghia o tramite il lascamento comandato di essa e la possibilit\u00e0 di avere un primitivo cambio, utilizzando pi\u00f9 pulegge di diverso diametro sulle quali veniva spostata la cinghia per variare i rapporti e una puleggia libera per ottenere la posizione di folle. Questo sistema, pur con molteplici varianti, venne utilizzato su quasi tutte le automobili fino agli ultimi anni dell'800 e in alcuni casi anche nei primissimi anni del '900.\nLe prime vere frizioni apparvero tra il 1899 e l'inizio del nuovo secolo con l'introduzione della frizione a cono: due superfici tronco-coniche una delle quali rivestita di cuoio e l'altra in metallo, quest'ultima collegata al motore e facente parte del volano come avviene tuttora, venivano spinte l'una contro l'altra da un sistema a molla tramite un meccanismo a leva o a pedale azionato dal guidatore. Le frizioni a cono erano sostanzialmente di due tipi, a cono dritto, con la conicit\u00e0 dal lato volano convergente verso il motore, o a cono rovesciato, con conicit\u00e0 inversa, sistema usato soprattutto sulle prime vetture di produzione francese come Talbot e Renault. La frizione a cono di cuoio mostr\u00f2 presto i suoi limiti di utilizzo, si pensi che nei manuali dell'epoca si raccomandava di azionarla con cautela finch\u00e9 il cuoio era nuovo o di fare attenzione a non bagnarlo quando si lavava la vettura e in caso di usura e slittamento si consigliava l'uso di polvere di zolfo se non addirittura di pece.\nDifatti si pu\u00f2 dire che ci\u00f2 che diede il vero impulso allo sviluppo dell'automobile fu l'introduzione della frizione (mentre la tecnologia dei motori endotermici era gi\u00e0 sviluppata da anni ed utilizzata nei motori marini fuoribordo).\nUna prima alternativa, ma di scarso utilizzo, alla frizione a cono fu la frizione a tamburo, un sistema simile a quello dei tamburi dei freni, con il materiale d'attrito posto su delle ganasce oppure sulla superficie interna del tamburo con un anello prodotto dall'inglese Herbert Frood, fondatore della Ferodo, che ebbe un ruolo importante nell'evoluzione dei materiali d'attrito sia dei freni che delle frizioni. Con l'aumento della potenza dei motori nemmeno questo sistema risult\u00f2 pi\u00f9 idoneo dovendo aumentare a dismisura il diametro del tamburo o della superficie d'attrito.\nCos\u00ec si arriv\u00f2 presto alle frizioni a dischi multipli in acciaio a bagno d'olio ed un ruolo importante lo ebbero le vetture da competizione che tra gli anni '10 e '20 utilizzavano questo sistema per gestire la potenza dei motori. Passando per le frizioni a disco unico a bagno d'olio con il sughero quale materiale d'attrito, successivamente, con l'evoluzione dei materiali, vennero finalmente realizzate le frizioni a secco a disco unico, il sistema comunemente utilizzato sugli attuali autoveicoli, dalle autovetture ai veicoli commerciali leggeri.\nTipo di frizione.\nLe frizioni possono funzionare in vario modo:\nStruttura della frizione.\nLe frizioni a seconda del tipo, hanno strutture differenti:\nComando della frizione.\nNelle automobili, quando viene premuto il pedale di comando (il pedale pi\u00f9 a sinistra) attraverso un sistema meccanico (leve o tiranti) o oleodinamico, si genera una pressione del meccanismo spingidisco e del relativo cuscinetto reggispinta grazie ad una molla a tazza a lamine radiali o a diaframma sui veicoli attuali, o da pi\u00f9 molle lineari a torsione in precedenza. Il disco ad alto coefficiente d'attrito viene cos\u00ec allontanato, rendendo libera la trasmissione del momento torcente generato dal motore, in questa fase l'albero motore e l'albero condotto sono scollegati.\nNelle motociclette la frizione viene aperta per mezzo di una leva posta sulla maniglia di sinistra del manubrio.\nNegli scooter senza marce, nelle \"motoseghe\", \"decespugliatori\" ed altri utensili muniti di motore a combustione, vengono utilizzate le frizioni automatiche, che per effetto di masse soggette alla forza centrifuga, sono in grado di innestarsi quando la velocit\u00e0 angolare supera un determinato limite.\nIn altri apparecchi, per esempio alcuni tosaerba, sono impiegate frizioni che si aprono se la coppia resistente supera un valore limite, per esempio se la macchina o lama incontra un ostacolo.\nNumero di dischi.\nLe frizioni possono avere diversi numeri di dischi:\nLe frizioni a doppio e triplo disco il cui scopo \u00e8 di trasmettere maggiore coppia rispetto a quelle singole e vengono montate su autovetture o motociclette in relazione alla potenza erogata dal motore.\nIl disco della frizione \u00e8 generalmente dotato di molle parastrappi, sistema usato praticamente su tutti gli autoveicoli attuali, in modo da rendere meno brusco l'innesto. Questo sistema \u00e8 generalmente applicato al mozzo o, in alternativa sulla periferia del diametro medio del disco, e funzionante con pi\u00f9 molle elicoidali di eguale o diversa taratura, ma pu\u00f2 essere inversamente applicato al volano utilizzando un disco rigido.\nIn generale nella scelta del numero di dischi si tiene conto del diametro finale che la frizione deve avere, per cui se una frizione progettata per una suddetta potenza ha diametro primitivo della corona della guarnizione ad alto coefficiente d'attrito si procede aumentando il numero di dischi e riducendo cos\u00ec il diametro finale della frizione ma con conseguente ingombro maggiorato longitudinalmente.\nVarianti.\nLa frizione per trazione oltre che dal modello tradizionale \u00e8 costituita anche da altre varianti:\nFrizione antisaltellamento.\nQuesto tipo di frizione \u00e8 usata principalmente sulle motociclette, si distingue dalla frizione normale per il semplice fatto che nell'eventualit\u00e0 che il freno motore sia eccessivo, questa faccia slittare appena i dischi per evitare che la ruota posteriore inizi a saltellare, innescando delle oscillazioni che potrebbero portare a una perdita di controllo della moto da parte del pilota.\nDi frizione antisaltellamento ce ne sono di due tipi:\nNel caso di una frizione antisaltellamento tarata per lasciar slittare i dischi gia con poco freno motore, si avr\u00e0 una moto il cui comportamento sar\u00e0 simile a una moto 2T. Nel caso opposto, ossia di una frizione antisaltellamento tarata per lasciar slittare i dischi con molta pi\u00f9 coppia, si potrebbero innescare fenomeni di slittamento o scivolamento, anche marcato, della ruota posteriore.\nA ruota libera.\nLe prime frizioni antisaltellamento furono dotate di sistemi a ruota libera, che svincolavano completamente il motore dalla ruota qualora si ritrovasse a un regime inferiore rispetto alla trasmissione.\nQueste frizioni furono prodotte a met\u00e0 anni '80, per l'Honda VF\nA camme.\nQuesto perch\u00e9 sono munite di un sistema a frizione, governato da una coppia di dischi con un profilo specifico a camme e tenuti premuti da una molla, il profilo dei dischi \u00e8 studiato in modo che con il motore in trazione si trasmette tutta la forza senza agire minimamente sulla molla che li tiene assieme, mentre con il motore a riposo che fa da freno possono slittare l'uno su l'altro grazie a delle sfere metalliche, vincendo la forza della molla che li tiene uniti, minore sar\u00e0 la resistenza della molla e minore sar\u00e0 l'effetto del freno motore e la possibilit\u00e0 d'avere un bloccaggio della ruota posteriore.\nServoassistite.\nUn altro tipo di frizione antisaltellamento \u00e8 la frizione APTC (Adler Power Torque Clutch) che non utilizza questo dispositivo aggiuntivo, ma una particolare conformazione della frizione stessa, che invece di tenere premuti i dischi frizione tramite la forza delle molle, utilizza anche la forza di trasmissione del motore, il che permette di ridurre la rigidezza delle molle da adoperare e la forza necessaria per azionare la frizione.\nA depressione.\nIn alcun motori Rotax sono usati dei sistemi pneumatici a depressione, che tramite la depressione presente nel condotto d'aspirazione del motore, si va ad agire in modo pi\u00f9 o meno marcato sulla frizione, andando ad azionare automaticamente la frizione, in modo da distaccare i dischi frizione e ridurre la trasmissione.\nIl frizioni di due grandezze diverse, di cui una risiede dentro\nTripla frizione.\nNel 2016 Honda sul modello del suo sistema a doppia frizione con alberi coassiali, ha sviluppato e brevettato un cambio a tre frizioni, portando il numero delle marce a 11."}
{"id": "1154797", "revid": "93556", "url": "https://it.wikipedia.org/wiki?curid=1154797", "title": "Andrea Doria (C 553)", "text": "L'incrociatore lanciamissili Andrea Doria fu in servizio nella Marina Militare Italiana dagli inizi degli anni sessanta fino agli inizi degli anni novanta.\nServizio.\nLa sua costruzione \u00e8 avvenuta presso i cantieri di Riva Trigoso e al suo varo, avvenuto il 27 febbraio 1963, ebbe come madrina la signora Teresa Cavagnari, moglie dell'ammiraglio Domenico Cavagnari, dal 1934 al 1940 capo di stato maggiore della Regia Marina e, al contempo, sottosegretario del Ministero della marina.\nDopo aver ricevuto la bandiera di combattimento alla presenza del ministro Giulio Andreotti il 10 giugno 1964, e aver effettuato il primo lancio missilistico il 4 agosto 1964, l'unit\u00e0, al comando del capitano di vascello Giuseppe Galluccio, lasci\u00f2 il porto di Livorno alle ore 10:30 del giorno di ferragosto per una campagna addestrativa in Estremo Oriente insieme con la nave da trasporto \"Etna\" in occasione delle Olimpiadi di Tokyo. Rientr\u00f2 in Italia nel porto di Catania il 2 dicembre e approd\u00f2 a Livorno il giorno successivo alle ore 8 dopo aver percorso 22.785 miglia e toccato i porti di 12 nazioni straniere. Il 22 agosto 1965 la nave salp\u00f2 da La Spezia per effettuare una crociera in Sudamerica nel corso della quale, al comando del capitano di vascello Claudio Celli, percorse 13.010 miglia toccando i porti di 5 nazioni affacciate sull'Atlantico, rientrando a La Maddalena il 16 ottobre 1965. Il giorno successivo approd\u00f2 a La Spezia.\nIl ponte di volo dell'Andrea Doria ha ospitato diversi capi di Stato fra cui: Sukarno a Giakarta nel 1964, in occasione del viaggio in estremo oriente, Saragat a Santos in Brasile nel 1965, Arturo Illia presidente dell'Argentina e Leopold Senghor presidente del Senegal in occasione del viaggio in Sudamerica del 1965, re Gustavo di Svezia nel 1967 in visita a Taranto. \nIl \"Doria\" venne assegnato alla base di La Spezia quale nave comando della I Divisione navale e ha avuto un'attivit\u00e0 operativa molto intensa e ricca di eventi, prendendo parte a esercitazioni nazionali e interalleate anche tra le pi\u00f9 complesse, come le \"Dawn Patrol\" \"Amiex\" \"Metaflex\", e una \"finta\" crociera nel Medio Oriente agli albori della guerra dei sei giorni fra Egitto e Israele.\nNel 1967 (nel porto di La Spezia) si prest\u00f2 a un appontaggio sperimentale per opera di un aereo a decollo verticale: un Harrier della Royal Navy.\nNell'estate del 1973, in seguito all'indisponibilit\u00e0 dell\"'Amerigo Vespucci\", a causa del protrarsi dei lavori di manutenzione, la crociera estiva degli Allievi del 1\u00ba anno di Corso dell'Accademia di Livorno venne riprogrammata con itinerari differenti, sparpagliati a rotazione su quattro navi di squadra: \"Etna\", \"Doria\", \"Impavido\" e \"Carabiniere\". Il Doria, al comando del Capitano di vascello Pescatori nel corso della crociera effettu\u00f2 visite a La Maddalena, Smirne, Istanbul, Algeri, Cagliari, Casablanca, Santa Cruz de Tenerife, Gaeta.\nIl Doria venne sottoposto a lavori dal 1976 al 1978, nel corso dei quali l'apparato motore venne convertito da nafta a gasolio e venne anche standardizzato il sistema missilistico.\nNel 1979 il Doria fu di nuovo in Estremo Oriente con il \"Vittorio Veneto\" e il rifornitore Stromboli per un'operazione umanitaria e medico-sanitaria a favore dei profughi vietnamiti. Il 27 giugno 1980 nelle acque del Tirreno partecip\u00f2, insieme con l'Alpino alle operazioni di ricerca e soccorso del DC-9 dell'Itavia precipitato nei pressi di Ustica e il 29 novembre 1980 ormeggi\u00f2 a Napoli per prestare soccorso alle popolazioni colpite dal terremoto dell'Irpinia.\nTrasferito di sede da La Spezia a Taranto, con il contemporaneo trasferimento del gemello Duilio da Taranto a La Spezia, imbarc\u00f2 a bordo il comando della II\u00aa Divisione Navale partecipando, nel 1984, alla missione operativa in Libano, in supporto al contingente terrestre italiano inquadrato nella Forza Multinazionale di Pace. Successivamente nel 1986 in occasione della crisi italo-libica prese parte all'Operazione Girasole.\nL'11 settembre 1992 usc\u00ec in mare per l'ultima volta e al rientro incominci\u00f2 il processo di disarmo dopo aver percorso 577.000 miglia in tutti i mari del mondo.\nIl 30 settembre 1992 al posto di ormeggio n. 23 della stazione torpediniere di Taranto, si svolse la cerimonia dell'ultimo ammaina bandiera, alla quale parteciparono gran parte dei 30 Ufficiali che si erano avvicendati al comando.\nLa nave fu bonificata e demolita presso i cantieri Simont di Napoli. I lavori ebbero inizio a marzo 2001 e si conclusero a settembre dello stesso anno.\nNome.\nIn precedenza altre due navi della Marina italiana avevano portato il nome Andrea Doria. La prima fu una nave da battaglia pre-dreadnought che prest\u00f2 servizio nella Regia Marina dal 21 novembre 1885 al 25 maggio 1911. La seconda fu una corazzata che, entrata in servizio nel 30 marzo 1916, venne radiata il 1\u00ba novembre 1956 dopo essere stata ricostruita tra il 1937 e il 1940. Fu proprio a nome dell'equipaggio di questa nave che in un ideale passaggio di testimone morale e storico, al nuovo incrociatore \"Andrea Doria\" venne consegnata, il 10 giugno 1964, la bandiera di combattimento.\nDopo la radiazione dell'incrociatore, un'altra nave della Marina Militare Italiana porta nuovamente il nome Andrea Doria; si tratta di una dei due nuovissimi cacciatorpediniere antiaerei tipo Classe Orizzonte della classe Andrea Doria. La nave, contraddistinta dalla matricola (D 553) \u00e8 stata costruita nei cantieri di Riva Trigoso, dove \u00e8 stata varata il 15 ottobre 2005 e dopo l'allestimento negli stabilimenti di Muggiano \u00e8 stata consegnata alla MMI il 22 dicembre 2008 e ricevuto la bandiera di combattimento a Genova il 13 ottobre 2010."}
{"id": "1154804", "revid": "1776051", "url": "https://it.wikipedia.org/wiki?curid=1154804", "title": "Non-Stop Rock", "text": "Non-Stop Rock \u00e8 il primo album dei London, uscito nel 1985 per l'Etichetta discografica Shrapnel Records."}
{"id": "1154815", "revid": "1776051", "url": "https://it.wikipedia.org/wiki?curid=1154815", "title": "Don't Cry Wolf (London)", "text": "Don't Cry Wolf \u00e8 il secondo album dei London, uscito nel 1986 per l'Etichetta discografica Metalhead Records."}
{"id": "1154816", "revid": "124105208", "url": "https://it.wikipedia.org/wiki?curid=1154816", "title": "Rari Nantes Sori", "text": "Rari Nantes Sori \u00e8 una Associazione Sportiva che \u00e8 stata fondata il 15 marzo 1956 con presidente Gio Batta Casareto a Sori (Genova) con l\u2019obiettivo di diffondere la pratica del nuoto e della pallanuoto, in un territorio ricco di tradizione sportiva come quello ligure. Il colore sociale \u00e8 il granata. Dal 2020 il presidente \u00e8 Maria Cristina Cocchiere.\nOggi Rari Nantes Sori gestisce un moderno Centro Polisportivo che unisce discipline ludiche e agonistiche di acqua e terra, tra cui la pallanuoto, il nuoto, la danza e il Jujistsu.\nLa Prima Squadra maschile di Pallanuoto milita nel Campionato Nazionale Italiano di serie A2 (stagione 2017/2018). \n\u00c8 una delle poche squadre nella pallanuoto a vantare sia di un gruppo di tifosi organizzato, la \"Nuova Guardia Sori\", sia di avere uno degli impianti Polisportivi pi\u00f9 completi d'Italia.\nLa Rari Nantes Sori pu\u00f2 contare su istruttori qualificati CONI e FIN, tecnici di grande esperienza, fisioterapisti e insegnanti professionali.\nNella sua storia ha vinto una Coppa COMEN nel 2008, due campionati nazionali Italiani U20 rispettivamente nel 1969 e nel 1972 ed un campionato nazionale U17 nel 2014. \nLa nascita.\nLa Rari Nantes Sori venne fondata con il nome di Polisportiva Sorese nell\u2019estate del 1953, a seguito di una partita in mare contro il Bogliasco, nella quale le porte e le delimitazioni del campo furono costruite da un falegname nativo di Sori; successivamente i fondatori: Anselmi Giovanni, Avegno Adolfo, Casaleggio G. B., Castagnini Natale, Di Bartolo Giumin, Maggi Giovanni, Mezzano Tommaso, Piaggio Guido, Valle Emanuele e il presidente Bianciardi Rino, decisero di iscrivere la squadra al campionato di serie C del 1954.\nLa squadra formata da Castagnini C., Angemi, Maggi, Bozzo, Friz, Ferreccio, Gotelli, Merlo e allenata da Natin Amoretti, ex giocatore del Camogli, e i citati dirigenti si tassavano personalmente al fine di coprire le spese, oltre a fare la questua durante le partite tra i numerosi spettatori. \nIl 1954 e il 1955 furono anni in cui la Polisportiva Sorese fin\u00ec in fondo alla classifica della serie C e ci\u00f2 port\u00f2 allo scioglimento della societ\u00e0. \nIl 15 marzo 1956 fu fondata la Rari Nantes Sori da parte di G. B. Casareto, presidente, Angemi Giovanni, vice presidente, Di Bartolo Mino, segretario, e i consiglieri Avegno Aldo, Castagnini Natale, Ferreccio Agostino, Friz Gian Carlo e Maggi Mario, con i colori sociali granata. \nI giocatori soresi Gardella, Avegno G., agrifoglio, Picasso, Bozzo, Pignatelli, Roccheggiani, Frangini, Razeto e Crovetto con l\u2019allenatore recchese Ferrari Lulle si imposero al secondo posto in Liguria nel campionato allievi. \nEsordio in serie C.\nNel 1957 la Rari Nantes Sori partecip\u00f2 al campionato di serie C Ligure classificandosi al secondo posto e, nello stesso anno, il granata Agrifoglio fu il primo atleta della Rari Nantes Sori ad essere convocato in Nazionale. Negli anni 1958 e 1959 la squadra mantenne il quarto posto sempre nel campionato di serie C.\nDalla C alla serie A.\nNella stagione del 1960 La Rari Nantes Sori, a seguito di uno spareggio con il Bogliasco, fu promossa in serie B dopo una gara disputata nella piscina di Voghera. Nel 1961 la Rari Nantes Sori si aggiudic\u00f2 il sesto posto nella classifica della serie B, mentre l\u2019anno dopo il terzo. In quest\u2019ultimo anno entr\u00f2 in funzione anche la prima piscina di Sori, limitrofe alla spiaggia e riempita con acqua di mare. Nel 1963 dimessosi L. Benecchi, fu chiamato come allenatore Mino Di Bartolo, che port\u00f2 la squadra al secondo posto della serie B. Non solo, il giocatore granata Milli si classific\u00f2 come miglior marcatore dell\u2019anno, vincendo un cannoncino d\u2019oro messo in palio dalla societ\u00e0 Jantzen (l\u2019allora sponsor del Camogli). L\u2019anno seguente la Rari Nantes Sori concluder\u00e0 il campionato occupando il secondo posto della classifica.\nIl 1965 fu l\u2019anno dell\u2019esordio della Rari Nantes Sori in seria A con la formazione: Palazzo, Fiandaca, Daneri, Castagnola, Leone, Strazza, Cucchia, Gandolgo, Passalacqua, Bisio e Di Stefano allenati da Di Bartolo, vinsero contro l\u2019Andrea Doria 5-2 trovandosi promossi nel girone A. Fu un anno positivo per la Rari Nantes Sori non solo per l\u2019ascesa in seria A ma anche per le squadre giovanili: la Juniores, seconda classificata in Liguria, e la squadra allievi terza classificata.\nGli anni della serie A.\nNel 1966 la Rari Nantes Sori si aggiudic\u00f2 il settimo posto nella classifica di serie A, mentre il settore giovanile primeggi\u00f2 a livello regionale e gli Juniores arrivarono alle semifinali. Nel 1967 la Rari Nantes Sori si classific\u00f2 sesto nella serie A; mentre nel 1968 resistette a met\u00e0 classifica e si festeggiarono gli Juniores del Sori che vinsero tutte le partite del loro girone e arrivarono seconde a livello nazionale. \nNel 1969 la Rari Nantes Sori rimane in serie A, occupando il quinto posto, mentre gli Juniores vinsero a Firenze lo scudetto di campioni d\u2019Italia.\nNel 1970 ci furono le dimissioni di Giumin Di Bartolo, ma la squadra granata si aggiudic\u00f2 il secondo posto in serie A; mentre nel 1971 solo il quinto. In quell\u2019anno le squadre giovanili si continuavano a distinguere e fu formata anche la prima squadra femminile della Rari Nantes Sori che si aggiudic\u00f2 il primo trofeo ligure.\nLa Rari Nantes Sori occup\u00f2 il terzo posto nella classifica della serie A nel 1972, la squadra femminile vinse il campionato regionale e gli Juniores vinsero per la seconda volta in tre anni il titolo di Campioni d\u2019Italia. Negli anni a seguire la prima squadra si classific\u00f2 nella prima met\u00e0 della serie A, mentre nel 1977, anno in cui le squadre ebbero per la prima volta gli \u201csponsor\u201d, precipit\u00f2 al settimo posto.\nNel 1978, dopo 14 anni in serie A, la Rari Nantes Sori, battuta dal Bogliasco, retrocesse in B.\nGli anni della B e della serie A/2, ritorno in A/1 e retrocessione.\nNel 1979, in B, la Rari Nantes Sori si classific\u00f2 seconda dopo uno spareggio contro lo Sturla a Torino, mentre nel 1980 terzo; in quest\u2019ultimo anno, nella societ\u00e0 granata, inizi\u00f2 la presidenza di Bruno Polipodio. Nel 1980 e 1981 la squadra fu nuovamente terza, e nel 1982, a causa anche delle numerose perdite, tra cui Luigi Castagnola (che dopo 20 anni nel Sori lo lascia per andare al Recco e in Nazionale) cal\u00f2 al nono posto. Gli anni 1983 e 1984 furono positivi per la squadra del Sori che mantenne il terzo posto nella serie B, mentre nel 1985 fu promossa in A/2.\nNel 1986, la squadra si classific\u00f2 al sesto posto, dopo il ritorno di Luigi Castagnola e l\u2019acquisizione del primo straniero, Snunit, giocatore israeliano, mentre nel 1987 retrocesse al settimo posto. A seguito del combattuto campionato del 1988 e del secondo posto nei play-off, la R. N. Sori, dopo 10 anni, ritorn\u00f2 in A/1, ma retrocesse l\u2019anno dopo. Il 1990 fu una stagione positiva per il Sori che raggiunse il quarto posto; mentre nel 1991 ebbe una stagione negativa a tal punto che retrocesse in B, dove l\u2019anno successivo occup\u00f2 l\u2019ottavo posto. Rimase in B nel 1993, 1994 e nel 1995 torn\u00f2 in A/2 sino al 2007 con la promozione in A/1.\nLa nuova era Polipodio.\nCon la presidenza di Guido Polipodio la squadra termina la stagione 2008 A/1 al quinto posto e il 5 ottobre 2008 conquista la Coppa Comen, il primo trofeo europeo per la Rari Nantes Sori.\nNel 2009 la squadra ottiene la qualificazione alla Final Four di Coppa Italia, che conclude al quarto posto, mentre nel campionato A/1 il quinto. \nDopo i grandi risultati, nel 2010 la societ\u00e0, unitamente al tecnico Risso, cambi\u00f2 politica: former\u00e0 una squadra di giovani atleti, che per\u00f2 retrocede in A/2; mentre gli under 20 arrivano secondi nel campionato italiano di categoria e il settore giovanile, allenato da Cipollina inizia a dare grandi soddisfazioni: gli esordienti (classe 97/98) vincono il campionato regionale.\nNel 2011 il settore giovanile progredisce, mentre la prima squadra si conquista il quart\u2019ultimo posto della classifica in A/2.\nSebbene la squadra, nel 2012, si arricch\u00ec di alcuni giocatori provenienti dal settore giovanili, rimase in A/2; mentre gli UNDER 17 arrivarono alle finali nazionali con una squadra sotto leva. \nNel 2013 la prima squadra ottiene un piazzamento di centro classifica, gli under 17 arrivano alle semifinali nazionali e la squadra femminile ottiene il sesto posto nel campionato A/2.\nNella stagione 2014 ci fu un cambio di allenatori: Ferretti per la prima squadra e Cavallini per il settore giovanili; la prima squadra si posizion\u00f2 nella parte centro alta della classifica, mentre le giovanili granata al quarto posto negli under 20 nazionale e vinsero il campionato italiano UNDER 17\nNella stagione 2014/2015 la prima squadra granata si posizion\u00f2 seconda nel girone nord di serie A/2 e fu vincitrice dei play-off. Nel 2015/2016 sar\u00e0 neopromossa in A/1 dopo una cavalcata trionfale che li ha visti uscire sconfitti in stagione regolare solo in due occasioni e protagonisti di gare playoff al cardiopalma, prima con la Roma pallanuoto superata in gara-3 in casa e poi in una finale promozione, anch'essa decisa solamente dopo 3 partite, in un derby ligure contro i rivali del Lavagna dell'ex allenatore Marco Risso, con la gara decisiva giocata tra le mura amiche e vinta per 7-6. \nLa stagione successiva sar\u00e0 retrocessa in A/2 dopo una brutta annata con una squadra molto giovane e poco preparata per affrontare la massima serie.\nSoffre molto nella prima annata di ritorno in A/2 in cui si salva, dopo un penultimo posto in campionato, ai playout con il fattore campo a sfavore ai danni del Frosinone, vincendo in trasferta gara 1 per 2-4 e successivamente in casa ai rigori in casa, evitando cos\u00ec una pericolosa gara-3 in trasferta. \nLa stagione successiva vede un ottimo girone di andata, in cui i Granata si piazzano a met\u00e0 classifica, e uno pessimo di ritorno, con il quale si ritrovano all'ultima partita staccati di appena 3 punti dalla zona playout, ma vincendo un derby contro il tranquillo a met\u00e0 classifica Camogli conquistano la salvezza.\nNella stagione 2018-2019 purtroppo la squadra granata retrocede in serie B arrivando ultima nel girone Nord dopo una stagione sfortunata.\nLa stagione 2019-2020 la Rari inizia nei migliori e vince le prime 5 partite del campionato cadetto , la corsa alla serie A pero' si dovr\u00e0 interrompere a causa dell'inizio della pandemia (COVID 19) che porter\u00e0' allo stop forzato di tutti i campionati bloccando promozioni e retrocessioni.\nDopo un'estate (2020) difficile che stava portando al fallimento della Rari Nantes e alla relativa revoca della concessione della piscina , il 19/10/2020 durante l'assemblea dei soci viene nominata presidente Cocchiere Maria Cristina e Guido Polipodio si dimette dalla carica di presidente, con lui si dimette tutto il consiglio direttivo. Questo giorno verra' ricordato poich\u00e9' dopo circa 60 anni di presidenza finisce l'era Polipodio e inizia quella di Cocchiere Francesco.\nLe sorelle della squadra granata.\nDal 1990 al 2000 fu fondata \u201cSori 90\u201d, squadra creata per la pura passione, che ha iniziato dalla serie D ed \u00e8 arrivata in C. \nVi partecipavano tutti coloro amanti della pallanuoto ma, che per svariati motivi, non potevano giocare a livelli professionistici.\nNel 2007 nacque con lo stesso obiettivo e con atleti dai 20 ai 60 anni, la Rari Nantes Sori UISP; nei campionato 2009 e 2010, essendoci stata molta partecipazione, furono fatte due squadre: la Rari Nantes Sori Vegi e R. N. Sori Zueni.\nI risultati non sono mancati: 2007 Campioni italiani UISP, nel 2008 terzi nel campionato, nel 2009 e nel 2011 primi i Vegi e secondi i Zueni.\nGli spazi d'acqua della Rari Nantes Sori.\nNella primavera del 1953, quando nacque il primo gruppo di pallanuoto sorese, i giovani partecipanti costruirono un campo di pallanuoto in mare nella zona antistante l\u2019arenile: delle tavole unite tra loro formavano la delimitazione del campo e un falegname sorese costru\u00ec le porte\nNel 1961 iniziarono i lavori per la piscina di Sori, che sarebbe sorta all\u2019estremo ponente della spiaggia e che divenne operante nella stagione successiva grazie alla ditta Morotti che oltre a partecipare alla costruzione, mise a disposizione la parte di materiale meccanizzato necessaria: la piscina venne riempita grazie ad una pompa che prelevava l\u2019acqua di mare.\nInizialmente la piscina nacque squalificata, a causa di decisioni federali in merito ad alcuni comportamenti scorretti della squadra effettuati nel precedente campionato, infatti venne inaugurata ufficialmente solo alla 5\u00aa giornata di campionato in occasione dell\u2019incontro Sori \u2013 Edera terminato 4 a 1.\nNel 1968 furono inaugurate diverse infrastrutture della piscina, indispensabili ai fini dell\u2019agibilit\u00e0: due spogliatoi per le squadre, uno per gli arbitri con annesse 15 docce, oltre ad una sala riunioni che all\u2019occorrenza serviva come palestra \nNell\u2019autunno del 2007 venne inaugurata la nuova moderna piscina coperta con oltre mille posti a sedere e dotata di vasca regolamentare con pontone mobile che consente di svolgere gare di nuoto da 25 metri, oltre ad una piccola vasca con piattaforma sollevabile per un agevole utilizzo da parte dei soggetti portatori di handicap, gestanti, neonati ed anziani, oltre che per nuove attivit\u00e0 acquatiche. Il fabbricato comprende inoltre palestre, spazi dedicati al fitness e alla riabilitazione."}
{"id": "1154817", "revid": "1305772", "url": "https://it.wikipedia.org/wiki?curid=1154817", "title": "Sturla di Carasco", "text": "Lo Sturla di Carasco, per distinguerlo dall'altro corso d'acqua che scorre nell'omonimo quartiere di Genova, \u00e8 un torrente che scorre in Liguria, attraversando la citt\u00e0 metropolitana di Genova. Nella cartografia viene in genere indicato semplicemente come Sturla.\nPercorso.\nLo Sturla nasce dall'Appennino; quindi scorre nell'entroterra di Chiavari, per poi formare presso il comune di Carasco l'Entella, a seguito della sua confluenza con i torrenti Lavagna e Graveglia.\nAffluenti.\nI principali affluenti dello Sturla, andando da monte verso valle, sono:\nRischio idrogeologico.\nLo Sturla di Carasco ha un carattere estremamente torrentizio, per cui erode fortemente i territori che attraversa; nelle piene pi\u00f9 imponenti \u00e8 capace di esondare, provocando smottamenti e danni al territorio circostante.Il 22 ottobre 2013, a seguito di una perturbazione molto intensa, lo Sturla ha raggiunto un livello molto elevato, facendo crollare un ponte a Carasco. Al momento del crollo sul ponte stavano transitando due vetture con a bordo rispettivamente una donna e due uomini residenti nella zona; la donna \u00e8 stata tratta in salvo poche ore dopo mentre i corpi senza vita dei due uomini sono stati recuperati in mare solo alcuni giorni dopo."}
{"id": "1154818", "revid": "348618", "url": "https://it.wikipedia.org/wiki?curid=1154818", "title": "Banco di Isabella II", "text": "Il Banco di Isabella II, predecessore della attuale Banca di Spagna, fu una istituzione bancaria del Regno di Spagna, fondata nel 1844 durante il regno di Isabella II.\nIstituzione.\nIl Banco venne istituito con decreto reale del 25 gennaio 1844, qual prima banca privata che avrebbe dovuto competere senza privilegi con il preesistente Banco di San Fernando, per un terzo a capitale dello stato.\nIl Banco ebbe un capitale iniziale in azioni per 100 milioni di reali, sul quale basava le proprie capacit\u00e0 creditizie.\nAttivit\u00e0.\nEsso destin\u00f2 la maggior parte dei suoi mezzi al finanziamento di iniziative private, nel contesto della prima industrializzazione spagnola.\nConcesse, infatti, generosi prestiti a imprese industriali e minerarie(della quale la Spagna era particolarmente ricca), senza dimenticare la famiglia reale, come la regina madre Maria Cristina, ultima moglie di Ferdinando VII e madre della regina Isabella ed al suo nuovo marito, entrambe molto impegnati nelle nuove costruzioni ferroviarie.\nFavor\u00ec anche i governi moderati di Ram\u00f3n Mar\u00eda Narv\u00e1ez.\nCrisi.\nAcquist\u00f2 azioni di altri istituti finanziari in Francia e Gran Bretagna ed intervenne nel capitale di molte azioni proprie debitrici. Ci\u00f2 che determin\u00f2 una rilevante concentrazione di rischi creditori in poche operazioni. E determin\u00f2 la sua rapida fine.\nAttivit\u00e0.\nEsso venne salvato dal ministro delle finanze Ram\u00f3n de Santill\u00e1n, che lo fuse con il concorrente Banco di San Fernando. Quest'ultimo era in condizioni assai pi\u00f9 stabili, avendo concentrato l'attivit\u00e0 sulle operazioni finanziarie dello stato. La nuova istituzione venne ribattezzata \"Banca di Spagna\", il 25 febbraio 1847."}
{"id": "1154819", "revid": "287204", "url": "https://it.wikipedia.org/wiki?curid=1154819", "title": "Graveglia (torrente)", "text": "Il Graveglia \u00e8 un torrente che scorre in Liguria, attraversando la citt\u00e0 metropolitana di Genova.\nPercorso.\nNasce dall'Appennino, nell'entroterra di Chiavari; forma poi presso il comune di Carasco, a seguito della sua confluenza con i torrenti Lavagna e Sturla, il fiume Entella."}
{"id": "1154820", "revid": "1776051", "url": "https://it.wikipedia.org/wiki?curid=1154820", "title": "Playa del rock", "text": "Playa del rock \u00e8 il terzo album dei London, uscito nel 1990 per l'Etichetta discografica Noise International."}
{"id": "1154824", "revid": "115844570", "url": "https://it.wikipedia.org/wiki?curid=1154824", "title": "Aulella", "text": "L'Aulella \u00e8 un torrente della Toscana che scorre precisamente in Lunigiana, principale affluente di sinistra del fiume Magra.\nGrazie alla notevole piovosit\u00e0 del suo alto bacino (distribuito nella zona appenninica a cavallo tra Toscana ed Emilia-Romagna) pu\u00f2 contare su una certa copiosit\u00e0 di portata.\nPercorso.\nL'Aulella nasce lungo le pendici occidentali del monte Tondo, al confine tra le province di Massa-Carrara e Lucca, nella parte pi\u00f9 ad est della regione storica della Lunigiana. Scorre, in direzione sud-ovest, in una stretta valle circondata da una fitta boscaglia. Dopo aver lambito le frazioni di Regnano, Montefiore, Castiglioncello e Vigneta, bagna Casola in Lunigiana dove riceve in sinistra orografica le acque del torrente Tassonaro. Superato l'abitato di Casola l'Aulella forma un'ansa scorrendo sinuosamente verso ovest parallelamente alla SS 445 e attraversando la frazione casolina di Codiponte. Entrato nel territorio comunale di Fivizzano, il torrente lambisce le frazioni di Alebbio, Gragnola (dove riceve in sinistra orografica il torrente Lucido ed interseca la ferrovia Lucca-Aulla), Gassano, Soliera Apuana (dove riceve in destra orografica il torrente Rosaro), Ceserano e Rometta Apuana. Superata quest'ultima localit\u00e0 l'Aulella, affiancato dalla SS 63, entra nel territorio comunale di Aulla bagnando la frazione di Serricciolo e scorrendo in un'aperta vallata contornata a sud dalle vette delle Alpi Apuane. Toccata la localit\u00e0 di Pallerone, riceve in sinistra orografica le acque del torrente Bardine, interseca la ferrovia Parma-La Spezia e la SS 62 e, presso il centro storico di Aulla, sfocia in sinistra idrografica nel fiume Magra."}
{"id": "1154828", "revid": "287204", "url": "https://it.wikipedia.org/wiki?curid=1154828", "title": "Mu\u1e25ammad ibn J\u0101bir al-\u1e24arr\u0101n\u012b al-Batt\u0101n\u012b", "text": "Biografia.\nIl suo nome (al-\u1e24arr\u0101n\u012b al-Batt\u0101n\u012b) deriva dal villaggio natio (Batt\u0101n), nella regione di \u1e24arr\u0101n, l'antica Carre, area che i geografi musulmani chiamavano Giazira. Apparteneva alla comunit\u00e0 Sabea. Visse a Raqqa in Siria e fu uno dei massimi astronomi di tutto il Medioevo islamico e cristiano.\nStudi e ricerche.\nAstronomia.\nA partire dalle sue osservazioni effettuate a Damasco e Aratte egli rivedette alcuni dei risultati di Tolomeo. Compil\u00f2 nuove tavole relative al Sole e alla Luna, accettate a lungo per la loro autorevolezza, scopr\u00ec il moto dell'apogeo del Sole e attribu\u00ec alla precessione annuale il valore corretto di 55 secondi.\nMatematica.\nForse, indipendentemente da Aryabhata (nato a Pataliputra sul Gange nel 476 d.C.), egli introdusse l'uso dei seni nel calcolo e, in parte, quello delle tangenti.\nCalcol\u00f2 inoltre i valori della precessione degli equinozi (54,5\" per anno, o 1\u00b0 in 66 anni) e l'obliquit\u00e0 dell'eclittica (23\u00b0 35'). Us\u00f2 nelle sue Tavole un metro uniforme per la precessione, preferendo non adottare la teoria della trepidazione, attribuita al suo collega Th\u0101bit ibn Qurra.\nAl-Batt\u0101n\u012b produsse un gran numero di relazioni trigonometriche:\nEgli risolse anche l'equazione sin\"x\" = \"a\" cos\"x\" scoprendo la formula:\nInoltre, il matematico siro utilizz\u00f2 l'idea di tangente di al-Marw\u0101z\u012b al fine di sviluppare equazioni per il calcolo delle tangenti e delle cotangenti, compilando diverse tavole su di esse.\nOpere.\nL'arabo fu la sua seconda lingua, che us\u00f2 per scrivere tutte le sue opere.\nIl suo trattato principale \u00e8 il \"Kit\u0101b al-z\u012b\u011f al-\u1e63\u0101bi\u02be\" (), tradotto per la prima volta in latino nel 1116 da Platone di Tivoli (latinizzato in \"Plato Tiburtinus\") con il titolo \"De motu stellarum\", che ebbe notevole influenza sull'astronomia europea. Fu nuovamente tradotto tra il 1899 e il 1907, sempre in latino, ed emendato dai suoi vari errori matematici introdotti da copisti maghrebini e andalusi."}
{"id": "1154838", "revid": "287204", "url": "https://it.wikipedia.org/wiki?curid=1154838", "title": "Platyrrhini", "text": "I platirrini (E. Geoffroy, 1812), o scimmie del Nuovo Mondo, sono un parvordine di primati dell'infraordine Simiiformes.\nSi separarono dai catarrini, o scimmie del Vecchio Mondo, circa 40 milioni di anni fa e sono diffusi in America centrale e America del Sud. Il nome (dal greco) fa riferimento al caratteristico naso appiattito che contraddistingue la maggior parte delle specie di questo raggruppamento.\nI platirrini presentano numerose differenze con i catarrini:\nTassonomia.\nAl parvordine sono ascritte le scimmie originarie del Centro e Sud America: si tratta di animali di dimensioni medio-piccole. L'esponente pi\u00f9 piccolo del parvordine \u00e8 l'uistit\u00ec pigmeo (15\u00a0cm di lunghezza totale), mentre il pi\u00f9 grande \u00e8 il murichi meridionale (70\u00a0cm). Tutte le specie viventi appartengono alla superfamiglia Ceboidea."}
{"id": "1154843", "revid": "1154737", "url": "https://it.wikipedia.org/wiki?curid=1154843", "title": "Verbone", "text": "Il Verbone (erroneamente conosciuto anche come Crosia) \u00e8 un breve (circa 10\u00a0km) torrente della Provincia di Imperia. \nPercorso.\nNasce a circa 500\u00a0m di quota nei pressi del comune di Perinaldo nell'omonima vallata (Val Verbone). Successivamente bagna i comuni di Soldano e San Biagio della Cima, per poi andare a sfociare nel Mar Ligure presso il comune di Vallecrosia.\nRegime e problemi.\nQuasi sempre in secca nel suo tratto terminale, \u00e8 un corso d'acqua estremamente temibile in caso di precipitazioni intense in quanto soggetto a rapide e distruttive piene.\nA causa del pesantissimo stato di degrado conseguente all'eccessiva urbanizzazione di gran parte del suo corso (in particolare del tratto focivo), il torrente ha causato gravi danni durante gli eventi alluvionali del novembre 2000 e recentemente nel settembre 2006."}
{"id": "1154845", "revid": "6220", "url": "https://it.wikipedia.org/wiki?curid=1154845", "title": "Geologia Applicata", "text": ""}
{"id": "1154848", "revid": "123587404", "url": "https://it.wikipedia.org/wiki?curid=1154848", "title": "Bartolini Salimbeni", "text": "I Bartolini Salimbeni furono un'importante famiglia di Firenze.\nStoria familiare.\nAgli inizi del Trecento Bartolino Salimbeni, membro di una delle pi\u00f9 ricche e gloriose famiglie di Siena, decise di trasferirsi a Firenze per praticare il mestiere della mercatura (commercio e prestito di denaro). Essendo ancora vivo il ricordo della sconfitta fiorentina della Battaglia di Montaperti (1260) ed anche della sofferta cacciata dei ghibellini, i suoi discendenti pensarono bene di cambiare il cognome in Bartolini, omettendo lo scomodo gentilizio che ricordava una delle maggiori famiglie ghibelline di Siena. Si dedicarono con successo alla produzione ed al commercio della lana, arricchendosi fortemente.\nNel 1432 Lionardo Bartolini Salimbeni partecip\u00f2 alla campagna di Lucca contro Milano e Siena ed al suo ritorno in citt\u00e0 commission\u00f2 a Paolo Uccello il famoso trittico della \"Battaglia di San Romano\" (1438 circa), che qualche decennio dopo fu chiesto con insistenza ai suoi discendenti da Lorenzo il Magnifico, i quali finirono per venderglielo: fu appeso nella sua camera in palazzo Medici.\nNel XV secolo poi il cognome verr\u00e0 raddoppiato riprendendo anche l'antico nome dei Salimbeni. La scaltrezza nei commerci \u00e8 uno dei capisaldi della famiglia, tanto che essa scelse come proprio motto \"Per non dormire\", fatto che, secondo un aneddoto, \u00e8 da ricondursi ad una vicenda durante la quale un Bartolini, mercante in una piazza europea, ingann\u00f2 i mercanti rivali invitandoli a un banchetto ed offrendo loro pietanze soporifere, che gli permisero poi di accaparrarsi senza rivali una partita di merce particolarmente vantaggiosa. L'insegna familiare per questo riporta anche tre papaveri entro un anello. Il motto \"Per non dormire\" piacque a Gabriele D'Annunzio che lo volle fare suo. \nGiovanni Bartolini Salimbeni fu l'esponente della famiglia che, agli inizi del XVI secolo, volle dare lustro e prestigio alla sua casata facendosi costruire un grandioso palazzo, che si sarebbe andato ad aggiungere ai possedimenti del palazzo di Valfonda ed al palazzo Bartolini di via Porta Rossa. \nDavanti alla basilica di Santa Trinita (dove la famiglia aveva la cappella fatta affrescare da Lorenzo Monaco), Giovanni aveva incaricato Baccio d'Agnolo di costruire il pi\u00f9 bel palazzo mai edificicato a Firenze: palazzo Bartolini Salimbeni. Baccio d'Agnolo speriment\u00f2 soluzioni architettoniche cos\u00ec innovative per Firenze (siamo negli anni 1520) da essere inizialmente molto aspramente criticate: sembrava un vero fiasco, tanto che alcune decorazioni furono tolte (e fu anche aggiunta la scritta sul portale \"Carpere promptius quam imitari\", cio\u00e8 \"\u00c8 pi\u00f9 facile criticare che imitare\"), ma alla fine si rivel\u00f2 uno dei modelli pi\u00f9 copiati per l'architettura residenziale dei secoli a venire.\nNel Palazzo di Gualfonda poi i Bartolini Salimbeni possedevano uno dei pi\u00f9 bei giardini privati di Firenze, a detta dei cronisti dell'epoca degno di una reggia, che fu per\u00f2 presto venduto dalla famiglia ai Riccardi, gi\u00e0 dopo la morte di Giovanni; oggi non ne rimane quasi nessuna traccia, dopo che il suo terreno \u00e8 stato confiscato nell'Ottocento per costruire la \"Stazione Maria Antonia\", poi la Stazione di Santa Maria Novella.\nNei tempi del principato la famiglia god\u00e9 di un periodo di relativa calma e stabilit\u00e0 economica. Nel Seicento si aggiunse anche il palazzo Bartolini Salimbeni-Lenzoni in \"via del Diluvio\". Ai primi del Settecento il condottiero Giovan Battista Bartolini Salimbeni ottenne per la sua casata il titolo di marchese dall'Imperatore Carlo VII.\nIl palazzo in Santa Trinita fu invece abitato dai discendenti dei Bartolini Salimbeni fino agli anni Trenta dell'Ottocento, prima di essere venduto.\nStemma.\nLo stemma dei Bartolini Salimbeni \u00e8 un leone rampante met\u00e0 d'argento e met\u00e0 nero in campo rosso."}
{"id": "1154851", "revid": "196390", "url": "https://it.wikipedia.org/wiki?curid=1154851", "title": "Imperatore Carlo VII", "text": ""}
{"id": "1154852", "revid": "36426", "url": "https://it.wikipedia.org/wiki?curid=1154852", "title": "Palazzo di Gualfonda", "text": ""}
{"id": "1154856", "revid": "36426", "url": "https://it.wikipedia.org/wiki?curid=1154856", "title": "Bartolini-Salimbeni", "text": ""}
{"id": "1154858", "revid": "287204", "url": "https://it.wikipedia.org/wiki?curid=1154858", "title": "La perla (romanzo)", "text": "La perla (\"The Pearl\") \u00e8 un romanzo dello scrittore statunitense John Steinbeck pubblicato nel 1947, e in lingua italiana l'anno successivo.\nLa storia narra di Kino, un povero pescatore indio, che riesce a prendere una perla dal fondo marino che dapprima rappresenter\u00e0 il simbolo della Fortuna e poi del Male.\nTrama.\nKino \u00e8 un misero pescatore indio. La sua compagna si chiama Juana e i due hanno un unico bimbo, Coyotito. Un giorno Coyotito viene punto da uno scorpione e portato di corsa da un dottore che per\u00f2 si rifiuta di curarlo, dopo aver appurato che Kino non aveva soldi per pagarlo. I giovani con il bimbo si recano alla spiaggia dove Kino possiede una piccola canoa e l\u00ec Juana prega perch\u00e9 possano trovare una perla con cui pagare il dottore. E Kino trova la perla perfetta, luminosa e splendida come la Luna, grossa come un uovo di gabbiano.\nNel frattempo il bimbo, che era stato morsicato e giaceva gonfio e febbricitante fino a poco prima, inizia a stare meglio; il gonfiore diminuisce e il veleno lascia il suo piccolo corpo. In poco tempo la voce del ritrovamento della perla si sparge e tutti gli abitanti della piccola citt\u00e0 vengono a saperlo. Il prete, mentre si chiede quanto potesse valere la perla, si domanda se il bambino fosse stato battezzato e il dottore, al quale era giunta la notizia, dice alla donna che stava curando che Kino era un suo cliente. Tutti, in poco tempo, cominciano a interessarsi di Kino \"gente con cose da vendere e favori da chiedere\" perch\u00e9 Kino aveva trovato la perla pi\u00f9 grande del Mondo.\nKino tenta di vendere la perla a un gioielliere senza scrupoli, che ne sminuisce il valore e gli offre di comprarla per un prezzo irrisorio, proposta che Kino rifiuta. Juana, di fronte alle manifestazioni di invidia e di cupidigia, si convince che la perla \u00e8 maledetta e durante la notte tenta di nascosto di rigettarla in mare, ma viene scoperta da Kino che litiga furiosamente con lei, abbandonandola sulla spiaggia. Sulla strada del ritorno, Kino viene assalito da uno sconosciuto. I due lottano e Kino uccide lo sconosciuto, accoltellandolo. Kino \u00e8 convinto che lo sconosciuto gli abbia rubato la perla, che invece \u00e8 nella mano di Juana che gliela mostra. Al rientro, trovano la loro capanna in fiamme e si rifugiano con Coyotito nella capanna di Juan Tom\u00e1s, il fratello di Kino.\nDopo aver raccolto un po' di provviste, Kino, Juana e Coyotito si mettono in cammino verso la capitale, dove Kino spera di poter vendere la perla per un prezzo adeguato al suo valore ma ben presto si accorgono di essere inseguiti da un gruppetto di uomini. Si rifugiano quindi in una grotta. Kino si prepara a difendersi ma a un certo punto uno dei presunti inseguitori, udendo un pianto di bimbo scambiato per un ululato di coyote, spara in direzione del suono. Kino risponde al fuoco, uccidendoli tutti, ma si accorge che qualcosa non va: Coyotito infatti \u00e8 stato colpito a morte dalla fucilata dell'inseguitore. Il mattino dopo, Kino e Juana ritornano a casa col corpo di Coyotito, e Kino, recatosi alla spiaggia, ributta in mare la perla che gli aveva rovinato la vita.\nCinema.\nNel 1947 il regista messicano Emilio Fern\u00e1ndez realizz\u00f2 la pellicola \"La perla\" con protagonisti Pedro Armend\u00e1riz e Mar\u00eda Elena Marqu\u00e9s. Alla sceneggiatura collabor\u00f2 lo stesso autore del romanzo."}
{"id": "1154859", "revid": "36426", "url": "https://it.wikipedia.org/wiki?curid=1154859", "title": "Papaveri", "text": ""}
{"id": "1154860", "revid": "640277", "url": "https://it.wikipedia.org/wiki?curid=1154860", "title": "Nina Mori\u0107", "text": "Biografia.\nL'attivit\u00e0 da modella.\nNina Mori\u0107 \u00e8 nata il 22 luglio 1976 a Zagabria nella repubblica jugoslava di Croazia.\nFiglia di un matematico e di una economista, intraprende gli studi di Giurisprudenza che per\u00f2 non porta a termine.\n\u00c8 stata lanciata dal concorso per aspiranti top model \"Look of the Year\" nel 1996, grazie al quale inizia la carriera di modella, iniziando a calcare importanti passerelle in giro per il mondo e soprattutto partecipando a diverse campagne pubblicitarie, in primis per lingerie. Si trasferisce poi per lavoro a Milano, dove durante i casting per modelle nella settimana della moda-donna, viene notata dallo stilista Gianni Versace, che la vuole fra le sue modelle. Sar\u00e0 lui a lanciarla definitivamente nel mercato delle modelle di quegli anni donandole l'apice della visibilit\u00e0.\nSuccessivamente lavorer\u00e0 con importanti case di alta moda tra cui: Versace, Roberto Cavalli, Calvin Klein, Les Copains, Valentino, Erreuno, John Richmond, Atelier Pronovias, Gai Mattiolo, Rocco Barocco, Fausto Sarli, Gattinoni, Mariella Burani, Angelo Marani, Marina Spadafora, Simonetta Ravizza, Renato Balestra, Guillermina Baeza, Jesus Del Pozo ed altre nel corso degli anni.\nNel 2003 viene ingaggiata dalla stessa come testimonial per \"Pin-Up Star Collection ed \u00e8 la prima modella straniera a posare per il marchio\".\nIl 25 gennaio 2004 ha inaugurato, a Roma, la settimana dell'Alta Moda Roma.\nCon il passare degli anni mette da parte la carriera di modella per dedicarsi alla televisione.\nL'attivit\u00e0 televisiva.\nNel 1999 acquisisce grande notoriet\u00e0 a livello internazionale, grazie alla partecipazione al videoclip di Ricky Martin \"Livin' la vida loca\". Viene scelta fra centinaia di modelle nella citt\u00e0 di Los Angeles dalla stessa produzione del videoclip.\nSi trasferisce in seguito a Milano definitivamente dove continua l'attivit\u00e0 di modella e conquista le copertine delle prime riviste italiane che al tempo erano tra le pi\u00f9 quotate tra cui \"Maxim\" e \"Fitness\" in cui veste guantoni da thai boxing con una immagine accattivante, iniziando cos\u00ec a diventare molto nota al grande pubblico italiano.\nNel 2000 debutta in televisione come \"showgirl\" al fianco di Giorgio Panariello nel variet\u00e0 in prima serata \"Torno Sabato\" (co-conduttori del programma erano Tosca D'Aquino e Paolo Belli) e in seguito, \u00e8 stata al fianco di Luca Barbareschi nella terza edizione del programma di intrattenimento \"Il grande bluff\". Contemporaneamente incise un singolo musicale dal titolo \"Star\", prodotto da Joe T Vannelli, che non ebbe seguito.\nNel 2001 prende parte, su Rai 2, al programma \"Convenscion\" nel ruolo comico di \"bora la vampira\", al fianco di Enrico Bertolino e Natasha Stefanenko. Nel 2002 \u00e8 protagonista di un calendario senza veli per il mensile \"Max\". Nello stesso anno \u00e8 ospite e co-conduttrice, con la modella ceca Alena \u0160eredov\u00e1, del variet\u00e0 del sabato sera di Rai 1 \"Uno di noi\", presentato da Gianni Morandi con Lorella Cuccarini e Paola Cortellesi.\nNell'inverno 2004 le viene affidata la conduzione di un nuovo rotocalco di Rai 2, \"Shake\", con la partecipazione di Andrea Pucci come inviato speciale. Sempre nel 2004, posa per un altro calendario per For Men rivista dedicata al pubblico maschile e presenta il variet\u00e0 di Canale 5 \"BravoGrazie\", con il comico Max Tortora e la showgirl calabrese Elisabetta Gregoraci. Dopo un periodo relativamente lungo d'assenza dal piccolo schermo, nel 2008 partecipa ad una puntata dello show del Bagaglino \"Gabbia di Matti\", andato in onda su Canale 5 e presentato da Pippo Franco con la primadonna A\u00edda Y\u00e9spica. Contemporaneamente realizza un terzo calendario, nuovamente per \"For Men\".\nNel 2009 entra a far parte della compagnia del Bagaglino, insieme ad altre sette primedonne, per lo spettacolo \"Bellissima - Cabaret anticrisi\", trasmesso il sabato sera su Canale 5 con la regia di Pier Francesco Pingitore. Il 26 giugno dello stesso anno partecipa come \"testimonial\" alla manifestazione di Rete 4 \"Sfilata d'amore e moda\", serata presentata da Emanuela Folliero. Nel 2010 ha preso parte, come protagonista, ad un lungometraggio dal titolo \"Stalking\", prodotto da Maria Grazia Cucinotta e in concorso al 63\u00ba Festival del Cinema di Cannes. In questo progetto cinematografico Nina impersona una donna del mondo dello spettacolo, perseguitata in modo ossessivo da uno psicopatico, interpretato da Alessandro Pess.\nDal 7 gennaio all'11 febbraio 2011 partecipa come cantante concorrente alla decima edizione del programma condotto da Carlo Conti \"I Raccomandati\", e dal 23 febbraio dello stesso anno \u00e8 concorrente dell'ottava edizione del reality show di Rai 2 \"L'isola dei famosi\", venendo eliminata nel corso dell'ottava puntata al televoto con Francesca Fogar con il 59% dei voti. Nell'inverno del 2012 viene arruolata da Rai 2 come opinionista, poi di nuovo concorrente, della nona edizione de \"L'isola dei famosi\", venendo eliminata in semifinale con il 19,84% delle preferenze.\nNell'aprile del 2014 incide un nuovo singolo, una cover della celebre canzone \"I Love Rock 'n' Roll\", accompagnato da un video musicale, il cui ricavato \u00e8 stato devoluto in beneficenza. Il 19 gennaio 2015 viene trasmesso su Canale 5 nella trasmissione \"\", condotta da Paolo Bonolis, uno scherzo di cui \u00e8 stata vittima, e interviene in studio per commentarlo. Il 13 luglio dello stesso anno pubblica un nuovo singolo dance intitolato \"Angels\", accompagnato da un video musicale diffuso il successivo 3 agosto. Da gennaio a maggio 2020 partecipa come ospite a numerose puntate di \"Live - Non \u00e8 la D'Urso\".\nPosizioni politiche.\nNel 2017 Nina Mori\u0107, attraverso i social, ha espresso interesse per il gruppo di estrema destra CasaPound e nel marzo dello stesso anno ha deciso di diventarne una militante. Il 7 aprile partecipa ad una manifestazione del partito presso il consolato statunitense di Milano contro il bombardamento di alcune basi militari siriane da parte del presidente degli Stati Uniti d'America Donald Trump.\nNel 2018 abbandona il gruppo, definendo il periodo di militanza \"un errore\".\nVita privata.\nDal 2001 al 2007 \u00e8 stata sposata con Fabrizio Corona. Nel 2002 la coppia ha avuto un figlio, Carlos Maria. Dopo la separazione da Corona ha spesso manifestato la volont\u00e0 di chiedere il riconoscimento della nullit\u00e0 del matrimonio per il forte desiderio di risposarsi in chiesa.\nL'8 gennaio 2009 venne diffusa la notizia che la modella fosse stata ricoverata presso l'ospedale Fatebenefratelli per l'assunzione di una massiccia dose di sonniferi.\nNel 2013 spos\u00f2 con un rito buddista (senza valore legale) il manager Massimiliano Dossi, dal quale si separ\u00f2 dopo qualche mese. Sempre nel 2013 ha annunciato, nel corso di un'intervista a \"Verissimo\", di essersi fatta rimuovere l'acido ialuronico dal viso perch\u00e9 le aveva causato allergia, facendole gonfiare il volto.\nNel 2014 inizi\u00f2 una relazione con il modello e imprenditore Luigi Mario Favoloso. La showgirl lo accus\u00f2 di maltrattamenti e il rapporto si concluse nel gennaio 2020.\nDopo una breve storia con Vincenzo Chirico Nina Mori\u0107 \u00e8 attualmente fidanzata con Marco, un ragazzo di 22 anni.\nProcedimenti giudiziari.\nNel 2007 fu coinvolta nell'inchiesta-scandalo Vallettopoli, con l'accusa di riciclaggio di denaro, accuse che caddero il mese dopo.\nNel maggio 2017 viene rinviata a giudizio per diffamazione, in ragione di alcune frasi pronunciate nel corso della trasmissione radiofonica \"La Zanzara\" nei confronti di Bel\u00e9n Rodr\u00edguez. Nel luglio successivo, il Tribunale di Milano accoglie l'istanza della Procura che aveva chiesto che le venisse contestata anche l'aggravante di aver commesso il fatto mediante l'attribuzione di \u00abun fatto determinato\u00bb; viene di nuovo rinviata a giudizio nel febbraio 2018. Nell'agosto 2018 viene condannata al pagamento di 600 euro a titolo di risarcimento."}
{"id": "1154863", "revid": "729019", "url": "https://it.wikipedia.org/wiki?curid=1154863", "title": "Lavochkin La-7", "text": "Il Lavochkin La-7 (in caratteri cirillici \u041b\u0430\u0432\u043e\u0447\u043a\u0438\u043d \u041b\u0430-7) era un caccia monomotore ad ala bassa progettato dall'OKB 301 diretto da Sem\u00ebn Alekseevi\u010d Lavo\u010dkin e sviluppato in Unione Sovietica negli anni quaranta.\nSviluppo finale dell'originario LaGG-1, venne impiegato principalmente dalla Voenno-vozdu\u0161nye sily (V-VS), l'aeronautica militare dell'Unione Sovietica, nelle fasi finali della seconda guerra mondiale rimanendo operativo fino agli anni cinquanta.\nProdotto in oltre 5\u00a0000 esemplari, alla fine del 1943 il La 7 era ritenuto probabilmente il miglior caccia da duelli aerei in servizio al mondo, selezionato dalla maggior parte dei pi\u00f9 grandi assi della V-VS.\nUn piccolo lotto di La-7 fu dato alla \u010ce\u0161koslovenske Vojenske Letectvo ma non fu in altri modi esportato. Il La-7 era considerato dai piloti al livello degli equivalenti caccia a pistoni tedeschi e abbatt\u00e9 anche un Messerschmitt Me 262. Fu radiato dall'aeronautica Sovietica nel 1947, ma fu in servizio fino al 1950 nella Forza Aerea Cecoslovacca.\nStoria del progetto.\nIl Lavochkin La-7 era fondamentalmente una versione perfezionata \u2013 dal punto di vista aerodinamico ed estetico\u00a0\u2013 del Lavochkin La-5. La massiccia presa d'aria superiore era stata rimossa e il radiatore dell'olio e il sovralimentatore erano alimentati da prese d'aria nelle radici delle ali e sotto la fusoliera.\nLa modifica migliorativa pi\u00f9 importante rispetto al La-5 fu comunque ormai nel 1943 non c'era pi\u00f9 la terribile scarsit\u00e0 di materiali strategici degli anni precedenti e Lavockhin pot\u00e9 rivedere il suo progetto impiegando materiali migliori.\nIl nuovo motore M.82FN erogava ora 1\u00a0850 CV.\nIl La-7 venne collaudato per la prima volta in volo nella seconda met\u00e0 del 1943. All'inizio dell'anno seguente iniziarono i collaudi operativi e a maggio 1944 cominci\u00f2 ad essere assegnato ai reggimenti-caccia della V-VS.\nL'aereo fu valutato tra il dicembre 1943 e il febbraio 1944 e dimostr\u00f2 prestazioni straordinarie. Utilizzando gli stessi motori del La-5FN c/n 39210206 aveva una velocit\u00e0 massima di 684\u00a0km/h ad una altezza di 6150\u00a0m, qualcosa come 64\u00a0km/h pi\u00f9 veloce rispetto ai La-5FN in produzione. Erano necessari 5.2 minuti per raggiungere i 5000\u00a0m di altezza. Era anche pi\u00f9 veloce alle medie e basse quote rispetto al La-5 che utilizzava il motore sperimentale Shvetsov M-71.\nLe prove di combattimento iniziarono a met\u00e0 settembre 1944 e furono generalmente molto positive. Purtroppo diversi aerei furono perduti per via di problemi al motore, contrastando con il suo soddisfacente servizio sul La-5FN. Una causa era da ricercarsi nelle prese d'aria posizionate pi\u00f9 in basso, alla base delle ali del La-7 che costringevano il motore a ingerire sabbia e polvere. Un lotto di aerei con ali difettose furono costruiti causando sei incidenti, di cui quattro fatali, che in ottobre causarono la sospensione dei voli finch\u00e9 non fu trovato un difetto nei correnti alari.\nLa produzione degli aerei utilizzanti tre cannoni B-20 inizi\u00f2 nel gennaio 1945 quando 74 furono consegnati esemplari con le modifiche. Questi aerei erano pi\u00f9 pesanti di 65\u00a0kg rispetto a quelli con due cannoni ShVAK, ma la velocit\u00e0 era sensibilmente migliorata rispetto ai modelli precedenti. Comunque, il rateo di salita sino a 5000\u00a0metri era di due decimi di secondo superiore rispetto ai vecchi modelli. Pi\u00f9 di 2000 aerei furono consegnati prima della fine della guerra, la maggior parte dallo \u201cZavod\u201d Numero. 21. Un totale di 5753 aerei fu costruito da questo stabilimento, dal Numero. 381, e Numero. 99 a Ulan-Ud\u0117, mentre la produzione termin\u00f2 nel 1946.\nFurono prodotti in totale 5753 La-7, pi\u00f9 584 addestratori La-7UTI. Siccome rimase in servizio anche dopo la fine della seconda guerra mondiale ricevendo il nome in codice NATO Fin\nIl modello che lo sostitu\u00ec, il La-9, nonostante in apparenza simile, era un modello del tutto nuovo.\nImpiego operativo.\nl 63\u00ba Corpo \u201cCaccia\u201d della Guardia inizi\u00f2 le prove di combattimento nella met\u00e0 di settembre 1944 in supporto al 1\u00ba fronte baltico. Trenta aerei furono disponibili per le prove, che durarono un mese. Durante questo tempo i nuovi caccia intrapresero 462 sortite individuali e dichiararono 55 vittorie aeree perdendo solo quattro aerei in combattimento. Altri quattro La-7 furono persi per altre cause, connesse soprattutto a difetti al motore. Ci fu la perdita di tre piloti in totale.\nUn comandante di reggimento, il Colonnello Ye. Gorbatyuk, comment\u00f2: \"Il La-7 ha esibito indiscutibili vantaggi sugli aerei tedeschi in combattimenti aerei multipli. Oltre gli incarichi di caccia, le missioni di ricognizione fotografica e bombardamento furono un successo. L'aereo sorpassa il La-5FN in velocit\u00e0, manovrabilit\u00e0 e soprattutto in caratteristiche d'atterraggio. Ha bisogno di modifiche all'armamento e urgenti riparazioni ai motori.\" Le doppie ShVAK ereditate dal La-5 non erano pi\u00f9 abbastanza potenti per abbattere i caccia tedeschi pi\u00f9 corazzati, soprattutto il Focke-Wulf Fw 190, in una sola raffica, anche quando i piloti sovietici aprivano il fuoco a 50\u2013100\u00a0m.\nIl 156\u00ba Corpo Aereo Caccia della 4\u00aa armata aerea fu la successiva unit\u00e0 a ricevere il La-7 nell'ottobre 1944. Nella met\u00e0 del mese, c'erano circa quattordici aerei inservibili per difetti al motore. Intorno al 1\u00ba gennaio 1945 c'erano 398 La-7 in servizio di prima linea di cui 107 inutilizzabili. Il 9 maggio 1945 il numero di aerei in uso era salito a 967, di cui solo 169 non erano in condizioni di servizio. Per l'invasione Sovietica della Manciuria giapponese, 313 La-7 furono utilizzati e nell'agosto 1945 solo 28 di questi erano fermi per problemi.\nI La-7 del primo lotto di produzione entrarono in servizio con il 176\u00ba Reggimento \"Caccia\" delle Guardie, nel luglio 1944. Il La-7 si rivel\u00f2 non solo pi\u00f9 veloce del Focke-Wulf Fw 190 A-8 di 70\u00a0km/h, ma poteva superare in cabrata e in virata sia il Fw 190, sia il Messerschmitt Bf 109. Molti reggimenti furono entusiasti all'idea di sostituire i loro Yakovlev raffreddati a liquido, con i La-7 dal motore radiale, raffreddato ad aria, che erano non solo superiori per qualit\u00e0 di volo, ma erano anche pi\u00f9 adatti a sopportare gli estremi di temperatura dell'inverno e dell'estate russi.\nLa sua velocit\u00e0 di 680\u00a0km/h, il maggiore raggio operativo e la superiore velocit\u00e0 di salita lo resero ben presto il mezzo preferito sia dai pi\u00f9 grandi assi sovietici, sia dai reggimenti della guardia. Il maggiore Sultan Amet-Khan (gi\u00e0 asso degli Hawker Hurricane \u201crussi\u201d, con un totale di 30 abbattimenti individuali e 19 in coppia) ottenne molte delle sue vittorie proprio sul La-7.\nAnche l'asso dell'Unione Sovietica con il maggior numero di abbattimenti (62) in quella che in Russia \u00e8 conosciuta come \"Grande Guerra Patriottica\", Ivan Nikitovi\u010d Ko\u017eedub, soprannominato \"Ivan il Terribile\", tre volte Eroe dell'Unione Sovietica, ottenne le sue ultime 17 vittorie nel 1945, proprio con un La-7. L'ultimo aereo da lui abbattuto fu un caccia tedesco a reazione, il Messerschmitt Me 262 dell\"'Unteroffizier\" (sergente) Kurt Lange della 1./KG(J) 54 (1\u00aa Squadriglia, 54\u00ba Stormo), nel cielo di Francoforte sull'Oder, sempre a bordo di un La-7.\nIl La-7 aveva un tempo di salita a 5\u00a0000 metri di circa 4 minuti, forse un po' meglio del precedente La-5. Il modello aveva, nonostante un motore pi\u00f9 potente, anche un armamento incrementato da un valore \"sufficiente\" ad uno \"buono\" grazie al terzo cannone da 20\u00a0mm installato (La 7 3xB) (non sempre, dipendeva da quale stabilimento produceva il caccia) nel muso, sparante attraverso il disco dell'elica grazie al sincronizzatore (con una certa, inevitabile, perdita di cadenza di tiro). Venne impiegato soprattutto come caccia di scorta, raramente come cacciabombardiere. Ne vennero completati circa 5\u00a0500 esemplari, anche questi durante il periodo bellico. Con questa macchina, equivalente allo Yak-9U, i piloti sovietici avevano un contendente contro i migliori caccia tedeschi e in ogni condizione.\nUno squadrone caccia della prima Divisione Composta dell'aviazione Cecoslovacca fu equipaggiata con i La-7 e partecip\u00f2 all'Insurrezione nazionale slovacca dell'agosto-ottobre 1944. Un totale di 56 furono inviati ed utilizzati dal 1\u00ba e 2\u00ba Reggimento Caccia. Il grosso degli aerei fu consegnato nel 1945 e non vide utilizzo durante la guerra. Rimase in servizio fino al 1950 ricevendo dai cecoslovacchi la sigla di servizio S-97. Uno di questi aerei \u00e8 in mostra al Museo dell'aviazione di Praga.\nRilevanza tattica.\nil La-7 pose fine alla superiorit\u00e0 del Messerschmitt Bf 109G nelle manovre verticali che quest'ultimo aveva sugli altri caccia sovietici. Inoltre, era abbastanza veloce a basse quote e riusciva a raggiungere, anche se con alcune difficolt\u00e0, i cacciabombardieri Focke-Wulf Fw 190 che attaccavano le unit\u00e0 Sovietiche e tornavano alla massima velocit\u00e0 nello spazio aereo controllato dai Tedeschi. Lo Yakovlev Yak-3 e il Yakovlev Yak-9U con il motore Klimov VK-107 mancavano del dovuto margine di velocit\u00e0 per raggiungere i tedeschi attaccanti. 115 La-7 furono persi in combattimento, circa la met\u00e0 dei Yak-3.\nVersioni.\nVersioni sperimentali.\nIl La-7 diede alla ricerca avanzata molti strumenti su cui lavorare.\nAltre versioni realizzate erano:"}
{"id": "1154864", "revid": "124365811", "url": "https://it.wikipedia.org/wiki?curid=1154864", "title": "Liceo ginnasio statale Gian Domenico Romagnosi", "text": "Il liceo ginnasio statale Gian Domenico Romagnosi \u00e8 un liceo classico di Parma, in Emilia-Romagna.\nStoria.\nIl ginnasio-liceo nasce nel 1859 grazie alla legge Casati che voleva fondere l'organismo tradizionale italiano, dato dalle scuole di grammatica, di retorica e di filosofia, con l'ordinamento del \"Gymnasium\" tedesco nel quale era obbligatorio l'insegnamento del greco e veniva dato pi\u00f9 spazio alle materie scientifiche. Lo scopo della riforma era dare a questo tipo di scuola un indirizzo prevalentemente formativo, cos\u00ec che dai diplomi rilasciati nel ginnasio (ammissione al liceo) e dal liceo (maturit\u00e0 classica) \"fosse preclusa ogni possibilit\u00e0 di utilizzazione immediata\".\nE fu cos\u00ec che con decreto del 12 febbraio 1860 il dittatore dell'Emilia Luigi Carlo Farini istitu\u00ec anche a Parma un Regio Liceo, che cominci\u00f2 a funzionare regolarmente nell'anno scolastico 1860-61.\nLa sede che nel 1875 fu assegnata a questa prestigiosa istituzione fu poi il convitto nazionale Maria Luigia, creato nel 1831.\nNel 1865 prese il nome di Regio Liceo Romagnosi, che dal 1900, in seguito all'accorpamento del Ginnasio pareggiato del Regio Collegio Maria Luigia nel 1869, e di quello comunale poi, assunse il nome di Regio Liceo-Ginnasio \"G. D. Romagnosi\".\nIn et\u00e0 fascista l'Istituto cambi\u00f2 sede e venne a stabilirsi dove si trova tuttora. Anche se esso aveva gi\u00e0 preso possesso dell'imponente edificio di Viale Maria Luigia, che aveva servito prima la Scuola tecnica, poi la Scuola di avviamento al lavoro, fin dall'autunno del 1929, il trasferimento vero e proprio avvenne nel marzo del 1932, dopo circa tre anni di lavori e con la spesa di oltre due milioni per l'adattamento delle strutture e l'acquisto di libri. Il trasferimento in una sede pi\u00f9 ampia fu necessario, vista la grande crescita della popolazione scolastica, che gi\u00e0 nel 1910 aveva causato il prolungamento di un'ala del Collegio M. Luigia per nuove aule. \nNel 1933 gli alunni iscritti al liceo erano 761 (223 femmine, 538 maschi) distribuiti in sole tre sezioni. La cerimonia inaugurale ebbe luogo il 18 febbraio del 1934, alla presenza del Sottosegretario al Ministero dell'Educazione Nazionale Arrigo Solmi e del Preside, Comm. Prof. Bersanetti, oltre alle numerose autorit\u00e0. La festa di quella domenica coincise con lo scoprimento della lapide ai Caduti della Prima Guerra Mondiale, nell'atrio della scuola, \"nel commosso silenzio seguito allo squillo d'attenti\", come riporta l'\"Annuario\" del 1934, che cos\u00ec prosegue: \"sul volto dei parenti dei Caduti scendono le lacrime; nel cuore di tutti trema una sublime tristezza: davanti alla lapide sfilano - agili e promettenti - le belle schiere a cui \u00e8 affidato l'avvenire d'Italia.\"\nDal 2008 \u00e8 ripresa la pubblicazione dell\"'Annuario\" che raccoglie i principali eventi culturali e ricreativi che hanno coinvolto il liceo nel corso dell'anno scolastico: \"\"la storia e le benemerenze dell'antico Liceo, prima scuola secondaria della citt\u00e0, mettono soggezione e fanno temere il confronto col passato: la scuola ha offerto un contributo fondamentale alla vita culturale, economica e politica della citt\u00e0 e della nazione con i numerosi scrittori, deputati, sindaci, medici, avvocati, ministri, costituenti, giovinetti eroici nei momenti tragici della storia patria. Sua la prima donna laureata a Parma, prima pediatra d'Italia,\" [...] \"suo il primo giornalino studentesco che apriva con un'intervista niente meno che a Giovanni Pascoli. Gli annuari di cui abbiamo notizia risalgono al 1926 e al 1934; promuoverne un altro adesso fa tremare le vene ai polsi. Eppure tentiamo, anche perch\u00e9 il vecchio \"G.D.R.\" che tra poco compir\u00e0 centocinquant'anni, la sua et\u00e0 la porta bene e vorremmo testimoniarlo.\"\"\nTra i personaggi illustri che hanno frequentato il Liceo si annoverano il cardiochirurgo italiano Giancarlo Rastelli, che termin\u00f2 i suoi sudi nel 1951, gli scrittori Luca Goldoni e Luca Farinotti, il politico Andrea Borri, il giurista Fabio Merusi, il medico Massimo Bucci, il medievista Arturo Quintavalle e Pierangela Venturini, attivista per la difesa dei diritti delle donne, premiata con \u201cl\u2019Aoristo d\u2019oro\u201d alla memoria .\nNel corso dell'anno scolastico 2010-11 si \u00e8 svolta una serie di eventi commemorativi per il 150\u00ba anniversario dell'istituzione, coinvolgendo svariati esperti e producendo iniziative culturali per studenti ed ex-allievi; inoltre, in occasione del Premio Sant'Ilario 2011, il liceo \"Romagnosi\" \u00e8 stato insignito della medaglia d'oro del Comune di Parma.\nCurare la conservazione della memoria storica del liceo \u00e8 uno degli obiettivi dell'\"associazione allievi del Romagnosi\", che raccoglie gli ex-studenti e li mantiene in contatto con i pi\u00f9 importanti eventi della vita del Liceo.\nAmbienti e sede.\nIl liceo, che ha sede nel prestigioso edificio di viale Maria Luigia, 1, dispone, oltre che delle normali aule assegnate alle classi, di numerose aule speciali destinate a utilizzi particolari: i laboratori di fisica (pressoch\u00e9 inutilizzato) e di chimica (entrambi dotati di un'ampia raccolta di strumenti storici), tre biblioteche, un'ampia aula d'arte di grande capienza, un'aula magna, una di informatica, una palestra completamente rinnovata nel 1999, la relativa palestrina, un cortile interno e uno esterno con campi adatti per disputare partite di calcetto, pallavolo e pallacanestro. \nAl secondo piano, inoltre, due aule sono adibite a \"museo del Romagnosi\": in oltre centocinquant'anni di storia, infatti, la mole di cimeli conservati nell'edificio \u00e8 divenuta tale da necessitare ambienti appositi per essere contenuta e debitamente esposta. Il museo ospita, inoltre, una storica raccolta di animali imbalsamati, risultato di successive donazioni. Spicca, in essa, il famoso agnello a due teste.\nLe biblioteche (denominate \"biblioteca alunni\", \"biblioteca storica\" e \"biblioteca docenti\"), disponendo di una notevole quantit\u00e0 di volumi, sono state valutate tali da essere inserite nel sistema bibliotecario nazionale alla pari delle altre biblioteche pubbliche presenti in citt\u00e0, come la nota biblioteca Palatina.\nTutte le aule sono dotate, a partire dall'a.s. 2014-2015, di lavagne interattive multimediali o computer con accesso a internet.\nAttivit\u00e0 extracurricolari.\nIl liceo organizza numerosi gruppi di lavoro che svolgono attivit\u00e0 extracurricolari, alcuni nelle ore mattutine, altri, come il coro, il gruppo \"Alea\", i tornei sportivi ed il \"Marketing Lab\", in sessioni pomeridiane. Partecipa inoltre annualmente a diversi concorsi nazionali. Nell'a.s.2013-2014 di particolare prestigio sono state le vittorie nel concorso giornalistico \"Giuseppe Fava\", dedicato al tema delle infiltrazioni mafiose, e il piazzamento nel premio di lettura dantesca \"La selva, il monte, le stelle\" promosso dall'Accademia della Crusca.\nAltra attivit\u00e0 pomeridiana \u00e8 la redazione del giornalino scolastico \"Eureka\".\nGruppo teatrale (CTD).\nAll'interno del programma dei corsi tematico-disciplinari \u00e8 previsto un corso annuale di teatro, che comincia a settembre e si conclude a maggio con la messa in scena di uno spettacolo aperto al pubblico in uno dei numerosi teatri della citt\u00e0.\nCoro.\nIl coro del liceo Romagnosi \u00e8 una realt\u00e0 affermata e, sotto la direzione del maestro Leonardo Morini, da anni \u00e8 regolarmente impegnato in trasferte internazionali, come quella di Praga nell'a.s. 2012-2013 o quella di Bonn l'anno successivo, riscuotendo apprezzamenti con una continuit\u00e0 rara considerando il repentino e perpetuo rinnovamento dei suoi elementi che avviene, ogni anno, in conseguenza delle partenze dei componenti che ogni anno concludono la loro esperienza al liceo. \u00c8 un ambiente spesso citato come esempio di fruttuoso lavoro di gruppo e di contesto sociale vivo e appassionante.\nIl gruppo corale del Romagnosi \u00e8 attualmente composto da una quarantina di elementi, ha un repertorio di melodie e testi di epoche e culture diverse. Dalla sua formazione ha partecipato a diverse iniziative legate alla vita della scuola e ad altre realt\u00e0 musicali della citt\u00e0. Ogni settembre tiene il concerto di accoglienza sia per le nuove quarte che per i nuovi coristi; a dicembre l'ormai consueto e attesissimo Concerto di Natale e il tradizionale scambio degli auguri e a fine anno scolastico il concerto di chiusura.\nImportanti negli ultimi anni la partecipazione al pomeriggio \"Allegro minestrone\" nell'ambito del progetto Comenius \"D.R.A.M.A.\" con i partners provenienti dalla Polonia e dalla Repubblica Ceca, il concerto presso la scuola dell'Ospedale dei bambini nel reparto di pediatria dell'Ospedale di Parma. Il gruppo ha partecipato alla rassegna Scuolainscena a maggio presso il teatro Al Parco, alla rassegna di canto corale \"Scuole in\u2026coro\" presso la Casa della Musica, ed \u00e8 intervenuto alla presentazione del libro \"Al di l\u00e0 del fiume\" dei Giovani Creativi del Romagnosi presso il Salone delle feste della Banca del Monte, alla rassegna corale dell'Oltretorrente, nell'ambito del Festival dei Diritti umani, organizzato dalla Provincia di Parma, alla rassegna \"La nota dopo il mi - scuole in coro\" organizzata dal Liceo Sigonio di Modena.\nIl coro del Romagnosi \u00e8 intervenuto in occasione dei festeggiamenti del 150\u00ba anniversario del Liceo presso l'Auditorium Paganini e l'Auditorium del Carmine, ha inoltre partecipato al concorso nazionale per cori scolastici ad Ercolano.\nGruppo teatrale \"Alea\".\nIl gruppo teatrale \"Alea\" rappresenta oramai da anni un'affermata realt\u00e0 nel suo genere: ogni anno si esibisce, di norma, due volte: a maggio nell'ambito della rassegna locale \"Scuole in scena\"; e a novembre con uno spettacolo speciale in occasione della giornata dedicata al tema della violenza sulle donne. A quest'ultimo lavoro partecipano sovente ex-allievi, a ulteriore testimonianza del forte senso di appartenenza che \u00e8 divenuto, talvolta in modo stereotipato, cifra distintiva della scuola nella considerazione cittadina.\nTornei sportivi.\nIl liceo organizza annualmente tornei interni di diverse discipline, con sezioni maschili e femminili. Particolare continuit\u00e0 hanno quelli di pallavolo e calcetto, per i quali la scuola si avvale della collaborazione dell'impianto sportivo \"Lauro Grossi\" di Parma, e quelli di tennis tavolo. Anche altre discipline sono contemplate, ad esempio il tiro con l'arco: due ragazze del liceo hanno ottenuto, per esempio, i primi due posti nell'edizione 2014 del torneo studentesco parmense di questo sport.\nMarketing Lab.\nA partire dall'a.s. 2013-2014 il liceo Romagnosi, in collaborazione con l'associazione di imprese \"centopercentopmi\", partecipa insieme all'istituto commerciale \"Bodoni\" al laboratorio \"Marketing Lab\", che introduce i ragazzi delle due scuole al mondo del lavoro e ai sistemi di lavoro di gruppo."}
{"id": "1154868", "revid": "12222", "url": "https://it.wikipedia.org/wiki?curid=1154868", "title": "Tessitura del terreno", "text": ""}
{"id": "1154871", "revid": "287204", "url": "https://it.wikipedia.org/wiki?curid=1154871", "title": "Claude Esteban", "text": "Claude Esteban \u00e8 uno dei grandi poeti francesi degli ultimi decenni, e ha anche scritto molti saggi sulla poesia e il linguaggio poetico. Ha inoltre pubblicato numerosi saggi sull'arte, su artisti moderni e contemporanei (Ubac, Morandi, Chagall, Braque, Vieira da Silva, Szenes, Chillida, Giacometti, Picasso...), ma anche su antichi pittori (Goya, Vel\u00e1zquez, Rembrandt, Claude Lorrain, Caravaggio...). Nel 1973, \u00e8 stato il fondatore della rivista di poesia e arte \"Argile\", pubblicata da Maeght (24 numeri dal 1973 al 1981)."}
{"id": "1154872", "revid": "46291", "url": "https://it.wikipedia.org/wiki?curid=1154872", "title": "Portulaca oleracea", "text": "La portulaca (Portulaca oleracea ), detta anche porcellana o porcacchia, o erba fratesca, in lingua napoletana erba pucchiacchella, \u00e8 una pianta appartenente alla famiglia Portulacaceae. Commestibile, viene usata in cucina fin dall'antichit\u00e0.\nDescrizione.\nIn estate sbocciano piccoli fiori gialli che si aprono solo quando c'\u00e8 il sole per poi chiudersi di notte, seguiti da moltissimi semi. Ha foglie e fusti carnosi, tanto da sembrare una pianta grassa. I fiori sono bottinati dalle api, le quali raccolgono discrete quantit\u00e0 di nettare e polline. La portulaca \u00e8 una erbacea annuale, raccolta perch\u00e9 commestibile e contenente molto omega-3 e vitamine A e C.\nDistribuzione e habitat.\nDi probabili origini asiatiche, nella medicina dell'antico Egitto era utilizzata come erba medicinale, mentre era coltivata durante il Medioevo nei Paesi Arabi e nel Bacino del Mediterraneo, soprattutto in Spagna. In Arabia Saudita, Emirati Arabi e Yemen, sono coltivate diverse variet\u00e0 di portulaca della sottospecie sativa.\nLa portulaca \u00e8 un'erba molto comune in orti e campi, alcuni la considerano infestante, ma oltre a queste zone \u00e8 raramente presente, cio\u00e8 dove non vien lavorato il terreno, perch\u00e9 cresce solo in suoli sciolti e permeabili.\nDenominazione.\n\u00c8 nota nelle diverse regioni con diversa denominazione: in italiano come porcellana, procaccia, purselana (Liguria), erba grassa (Lombardia), barzellana (Sardegna), purcacchia o purcacc (Lazio), porcacchia (Marche), precacchia (Abruzzo), porcacchia o perchiacca (Basilicata), pucchiacch\u00e8lla, purchiacch\u00e8lla, chiaccunella (Campania) o \"picchiacchella\" (in alcune zone del Sannio viene chiamata, eufemisticamente, \"erba vasciulella\" per evitare il diretto riferimento dialettale alla pucchiacca, l'organo genitale femminile in napoletano), perchiazza, sportellecchia (Toscana), andraca, purchiacca, purchiazz\u00eb, grassulida (Calabria), purciaca, purciddana o pucciddana (Sicilia), \"perchiazza\" o \"spurchiazza\" (Puglia), \"prugghiazza\" (Brindisi), \"prichiazzo\" (Bisceglie), \"prechiazze\" (Taranto) e precchiacche (Foggia), \"mbrucacchia, brucacchia o purbacchia\" (Salento). In inglese come \"purslane, purslave, pursley, pusley\"; in spagnolo e catalano come \"verdolaga, verdalaga, buglosa, hierba grasa, porcelana, tarfela, peplide\" (Spagna), \"colch\u00f3n de ni\u00f1o\" (Salvador), \"flor de las once\" (Colombia), \"flor de un d\u00eda, lega\" (Argentina); in portoghese e galiziano come \"beldroega, bredo-femea, baldroaga\"; in basco come \"ketozki, ketorki, getozca\"; in francese come \"pourpier, portulache\"; in c\u00f2rso come \"erba fratesca\"; in curdo come \"par-par\"; in cinese come \"ma-chi-xian\".\nUsi.\nUso alimentare e culinario.\nRaccolta allo stato spontaneo, o talvolta coltivata, viene consumata da tempi remoti come erba aromatica nelle regioni mediterranee. La cultura medievale attribuiva alla pianta un valore apotropaico, il potere di tenere lontani gli spiriti maligni. Se ne riporta l'uso culinario alla corte di Luigi XIV, il Re Sole, ma nel tempo l'ingrediente \u00e8 caduto nel dimenticatoio, prima di una nuova riscoperta nel tempo. Negli Emirati Arabi la variet\u00e0 coltivata \u00e8 reperibile in molti negozi di ortaggi per essere utilizzata come insalata. Nelle regioni dell'Italia meridionale la portulaca, raccolta negli orti come spontanea, veniva venduta alla rinfusa da ambulanti durante gli anni 1950 \u2013 1960.\nSono di interesse alimentare e culinario i germogli e le foglie crude, carnosette e dal sapore acidulo, da consumarsi in insalate, alle quali conferiscono (in modo simile alla rucola) un superiore mordente. Sono utilizzate anche per preparare minestre saporite e rinfrescanti e si possono conservare sottaceto. Entrano anche come ingredienti di frittate e ripieni.\nCucina regionale italiana.\nNella cucina napoletana era un tempo raccolta insieme alla rucola da piante che crescevano spontaneamente, e venduta da ortolani ambulanti. \"Rucola e pucchiacchella\" costituivano un binomio quasi inscindibile tra gli ingredienti dell'insalata.\nNella cucina toscana, la portulaca viene utilizzata per fare un tipico piatto povero estivo, la panzanella.\nNella cucina romana la portulaca, o porcacchia, appartiene a quel misto di varie verdure, domestiche e selvatiche, che sono consumate crude in insalata sotto il nome di misticanza o insalata di mescolanza. Anticamente questa misticanza la portavano a casa i frati passando a chiedere l'obolo alle famiglie: in Corsica, la portulaca viene tuttora chiamata \u201cerba fratesca\u201d.\nNella cucina siciliana, 'a purciddana \u00e8 usata per la preparazione di insalate, come l'Insalata ferragostana con pomodori, cetrioli, cipolle stemperate in olio aceto, e sale; oppure nell'insalata con verdure lesse, dove le foglie e i giovani germogli sono usati con patate bollite e cipolle al forno. Altro uso \u00e8 quello di preparare piccola frittelle di Purciddana, in cui le cime della pianta - intinte in una pastella di acqua e farina - sono fritte singolarmente in olio ben caldo e poi servite come stuzzichini o antipasti.\nNella cucina pugliese, in particolare nella tradizione contadina di Bisceglie, viene usata come insalata insieme ai pomodorini tipici, condita con olio e aceto, talvolta per accompagnare il pane raffermo bagnato chiamato cialda o cialdella (cialdidde).\nUsi medicinali.\nUso interno.\nLa portulaca \u00e8 un'erba officinale e un'erba medicinale, al consumo della portulaca sono ascritte propriet\u00e0 depurative, dissetanti e diuretiche e anti-diabetiche.\nViene consigliata per curare diarrea, vomito, enterite acuta, emorroidi ed emorragie post-partum.\nNegli anni, sono state scoperte notevoli propriet\u00e0 nutritive e medicinali: \u00e8 una fonte vegetale di acidi grassi polinsaturi del tipo omega-3 (che svolgono un ruolo nella prevenzione delle malattie cardiovascolari) di cui contiene modeste quantit\u00e0, e di acido \u03b1-linolenico; possiede un elevato contenuto di proteina cruda e di polisaccaridi idrosolubili, una buona tolleranza alla salinit\u00e0 e una discreta capacit\u00e0 di accumulo di metalli pesanti."}
{"id": "1154873", "revid": "1347902", "url": "https://it.wikipedia.org/wiki?curid=1154873", "title": "Sem\u00ebn Alekseevi\u010d Lavo\u010dkin", "text": "Sem\u00ebn Lavo\u010dkin nacque l'11 settembre del 1900 a Smolensk, dove frequent\u00f2 i primi anni di studio, terminati i quali si entr\u00f2 come volontario nell'Armata Rossa ed inizi\u00f2 a frequentare l'Alta Scuola Tecnica di Mosca (il nome dell'epoca dell'Universit\u00e0 di Ingegneria di Stato, \"\u041c\u043e\u0441\u043a\u043e\u0432\u0441\u043a\u0438\u0439 \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0422\u0435\u0445\u043d\u0438\u0447\u0435\u0441\u043a\u0438\u0439 \u0423\u043d\u0438\u0432\u0435\u0440\u0441\u0438\u0442\u0435\u0442\"). Laureatosi nel 1927 entr\u00f2 a far parte dell'ufficio tecnico dell'ingegnere francese Paul Richard nel 1928, assieme ad altri famosi ingegneri del calibro di Korol\u00ebv, Beriev, Kamov, Gurevi\u010d e \u0160avrov, dove collabor\u00f2 al progetto di un idrovolante, poi mai realizzato, e ad un bombardiere torpediniere, il TOM (\"Torpedonisets Otkrytogo Moria\", bombardiere torpediniere marino). Nemmeno questo progetto vide la luce in quanto all'epoca, nel 1929, era in produzione un mezzo analogo, il TB-1 di Tupolev.\nPi\u00f9 tardi, sotto la direzione di un assistente di Richard, Lavo\u010dkin collabor\u00f2 alla costruzione del caccia DI (\"Dvumestnyj Istrebitel\", caccia biposto), approdato allo stadio di prototipo. Lavochkin si spost\u00f2 poi in vari altri uffici di costruzione minori, fino ad approdare all'Accademia Aeronautica di \u017dukovskij, sotto la direzione di Korol\u00ebv, alla costruzione del \u00ab\u0413\u0438\u0433\u0430\u043d\u0442\u00bb, gigante. Sotto la direzione di Vladimir Antonovi\u010d \u010ci\u017eevskij progett\u00f2 un aeroplano con cabina pressurizzata, di nuovo senza esito.\nAerei prodotti.\nCon la direttiva numero 704 del 9 dicembre 1940 del Ministero dell'Aeronautica, la designazione ufficiale degli aeromobili in Unione Sovietica veniva riorganizzata. Ogni apparecchio perci\u00f2, una volta entrato allo stadio di prototipo, accettato da una commissione apposita, veniva registrato con le iniziali del capo dell'OKB e da un numero progressivo, dispari per i caccia e pari per tutti gli altri apparecchi, anche se non mancano numerose eccezioni. In questo OKB si usavano codici a tre cifre per gli aeroplani sperimentali ed i prototipi, mentre i codici a due cifre venivano assegnati dal Ministero per le macchine che raggiungevano la produzione di serie. Si veda a tal proposito la voce relativa alle sigle impiegate dalla V-VS."}
{"id": "1154877", "revid": "1573940", "url": "https://it.wikipedia.org/wiki?curid=1154877", "title": "Dytiscidae", "text": "I Ditiscidi (Dytiscidae ) sono una famiglia di insetti dell'ordine dei Coleoptera.\nBiologia.\nSono caratterizzati da un estremo adattamento alla vita acquatica, non solo allo stadio larvale ma anche a quello adulto.\nSia le larve che gli insetti adulti sono temibili cacciatori anche di vertebrati come piccoli pesci, girini e piccoli anfibi che afferrano con le loro potenti mandibole.\nTassonomia.\nComprende le seguenti sottofamiglie, trib\u00f9 e generi:"}
{"id": "1154882", "revid": "124086518", "url": "https://it.wikipedia.org/wiki?curid=1154882", "title": "Loreto (Bergamo)", "text": "Loreto (\"Lor\u00e9t\" in bergamasco) \u00e8 un quartiere del comune di Bergamo facente parte assieme ad altri quartieri (San Paolo, Santa Lucia, Longuelo) della circoscrizione 2, di cui accoglie gli uffici all'interno della Zona 167.\nPrende il nome dal santuario della Beata Vergine di Loreto, gi\u00e0 presente nel XVI secolo e dal 1863, dopo essere stato ampliato, chiesa parrocchiale.\nAccoglie prevalentemente quartieri residenziali, sia di medio-alto valore immobiliare che di case popolari (Zona 167).\nIl quartiere si configura come la periferia ovest dell'abitato di Bergamo, attraversato da via Broseta, direttrice in direzione di Lecco, e separato dal quartiere di Longuelo, ulteriormente ad ovest, da un colle, che segna il confine fisico dello spazio cittadino.\nStoria.\nLa zona di Loreto si trova nel medioevo al di fuori delle Muraine, le piccole mura viscontee che proteggono i borghi esterni. Dal centro del Borgo San Leonardo (oggi Piazza Pontida), via Broseta attraversava la Porta Nera per poi dirigersi, attraverso campi, mulini e coltivazioni di gelsi per i bachi da seta, in direzione del borgo di Longuelo e di Lecco.\nSecondo Angelo Mazzi, la contrada di Broseta era cos\u00ec chiamata dal termine Burxexida, poi corretto in \"brusida\", \"brughiera\". Un'altra ipotesi \u00e8 che \"Broseta\" derivi da \"bruciata\" considerato che i bozzoli da cui venivano estratti i bachi necessari alla produzione della seta, molto diffusa nella zona fino alla met\u00e0 del 1900, venivano successivamente bruciati. Essa si trovava tra le zone adiacenti alla citt\u00e0 definite \"corpi santi\". Secondo il dizionario odeporico di Giovanni Maironi da Ponte, essi erano cos\u00ec chiamati perch\u00e9 vi erano stati anticamente seppelliti i corpi dei martiri locali, divenendo meta di processioni con le reliquie dei santi patroni. Broseta faceva parte del borgo Pompiliano che nel '400, insieme a quello Fabriciano a nord, forniva alla citt\u00e0 soldati a cavallo in caso di guerra.\nI primi monumenti di cui si ha notizia storica sono tre archi in pietra, antichi portoni del borgo, uno vicino al santuario di Loreto e gli altri due verso Longuelo. L'unico rimasto \u00e8 il \"Portone di San Matteo\", che segnava l'accesso alla Benaglia, gi\u00e0 fortezza dei conti Benaglio poi trasformata in villa. Il portone presso la chiesa di Loreto, visibile in diverse stampe d'epoca, fu raso al suolo fino alle fondamenta nel 1933 per lavori di tubazione fognaria.\nNel 1453 \u00e8 documentata l'esistenza di una cappella dedicata a Santa Maria Annunciata, sul luogo dell'attuale parrocchiale.\nNel fervore controriformistico dell'inizio del XVII secolo, viene eretto un santuario dedicato alla Santa Casa di Loreto, su impeto di Francesco Moraccio, filatore di seta, e Antonio Volpe, pescatore. Il santuario, costruito accanto alla precedente cappella dell'Annunciata, ha le dimensioni della casa di Loreto, \u00e8 sulla via, vicino ad un corso d'acqua e ad un bosco (il bosco della Trucca). La prima pietra viene posta il 12 settembre 1620, il santuario \u00e8 inaugurato e dedicato il 6 gennaio 1622. La statua della Madonna \u00e8 traslata, dal convento di Santa Lucia (oggi scomparso), il 12 giugno 1622, con una grande processione.\nIl santuario di Loreto fu per secoli materia di contesa tra le parrocchie di Sant'Alessandro in Colonna e Santa Grata Inter Vites, i cui parroci reggono a turno il santuario. Il 3 aprile 1629, a seguito della bolla papale di Urbano VIII che concede al santuario di Loreto di amministrarsi da solo, il conte Benaglio forma un consiglio, eletto met\u00e0 tra i parrocchiani di Sant'Alessandro e met\u00e0 tra quelli di Santa Grata, creando la Confraternita della Beata Vergine di Loreto, che si raduna nella chiesa di San Bernardino. La veloce autonomia amministrativa, a soli otto anni dalla fondazione del santuario, \u00e8 particolarmente significativa e testimonia dell'indipendenza degli abitanti del rione. La devozione al santuario resta comunque affare locale e popolare.\nLa nuova regola della Veneranda Casa in Broseta, dell'agosto 1753, contiene l'obbligo di celebrazione di una messa alla settimana.\nNel 1849 viene fatta richiesta di ampliamento del santuario, con la realizzazione di una chiesa parrocchiale in luogo della cappella dell'Annunciata, per opera dell'architetto Vincenzo de Capitani e del capomastro Giorgio Lur\u00e0. A causa della scarsit\u00e0 della popolazione rurale nel quartiere, il santuario diviene parrocchia solo nel 1863, per decisione del vescovo Luigi Speranza. Nel 1882, il censimento contava 1406 abitanti di Loreto.\nIl territorio originario di Loreto andava dai confini della mura a Santa Lucia, met\u00e0 ripa di Borgo Canale, Broseta fino a Lapacano. Successive delimitazioni vennero con l'erezione a parrocchia di Santa Lucia nel 1928, da parte del vescovo Marelli, e di San Paolo nel 1865.\nNel 1960, Loreto aveva 5.000 abitanti. Il piano regolatore vi aveva escluso la costruzione di stabilimenti industriali, destinando il quartiere all'edilizia residenziale. Resistevano ancora diverse aziende artigianali del ferro battuto, mentre l'agricoltura era in recessione. L'oratorio si era appena dotato di un nuovo Auditorium (successivamente utilizzato come cinema e come sala di celebrazione eucaristica).\nFanno parte della storia del quartiere di Loreto:\nLa parrocchiale di Loreto.\nLa chiesa parrocchiale della Beata Vergine Maria di Loreto venne eretta tra il 1850 e il 1863 in stile neoclassico. La pianta \u00e8 circolare, con un profondo presbiterio, con belle colonne corinzie correnti su zoccolature e plinti in marmo di Zandobbio. Il breve transetto destro ha delle colonne \"egizie\" discordanti col resto dell'architettura. Le vetrate con figure di santi sono della ditta Felice Foglia di Milano (1934).\nLa facciata fu completata nel 1888 su progetto dell'architetto Elia Fornoni, con l'aiuto di Giuseppe Zenoni per le sculture decorative e dei fratelli Fumagalli per i monocromati (1889-90). Si caratterizza per le semicolonne abbinate da segmenti di trabeazione.\nGli intonaci e le tinte dell'esterno furono rifatte nel 1978 sotto la direzione dell'architetto Carlo Dezza.\nL'altare del Crocifisso \u00e8 del 1941, opera della ditta Cesare Buelli su progetto dell'ing. Carlo Galizzi. Gli sbalzi sulla custodia del battistero sono di Giuseppe Guerinoni.\nLa chiesa contiene diverse tele di autore ignoto, in gran parte lascito del prevosto Pisoni. Vi si trova:\nSono presenti anche due angeli reggi-cero scolpiti in legno dorato del '600, e un gruppo ligneo di Sant'Anna, scolpito da Giosu\u00e8 Marchesi nel 1942.\nL'organo \u00e8 un antico Bossi, rinnovato nel 1859 dai fratelli Pietro e Carlo Perolini e dalla ditta Balicco Bossi nel 1915.\nIl campanile, sopraelevato nel 1880 da Spaiani, fu abbattuto da un fulmine nel 1922 e rifatto dall'impresa Pietro Brozzoni di Costa Serina su disegno di Dante ed Elia Fornoni nel 1925-26\nLa chiesa di san Massimiliano Kolbe.\nIl 21 settembre 2008 viene inaugurata la nuova chiesa di San Massimiliano Kolbe, prospiciente la parrocchiale, su progetto del 1999 dell'architetto Vittorio Gregotti.\nLa nuova chiesa viene costruita tra il 2005 e il 2008 su un prato di 50x60 metri, gi\u00e0 destinato all'edilizia di culto, e conservato per decenni dalla parrocchia.\nGi\u00e0 nel 1921 era corsa l'idea di una nuova chiesa, da dedicare a Cristo Re, poi congelata per scelte diocesane. Il primo impegno concreto per la costruzioni di chiesa e oratorio nuovi \u00e8 del vescovo Giulio Oggioni nel 1985; il progetto del 1988 dell'ing. Franco Brignoli prevedeva di realizzare un'aula celebrativa, da complemento alla chiesa esistente, e un oratorio. Grandi vetrate dell'artista P. Costantino Ruggiero avrebbero dovuto decorare la chiesa. Il progetto non ottenne tuttavia il via libera del Comune di Bergamo.\nLa Gregotti Associati International spa vince in occasione del Giubileo del 2000 il concorso nazionale indetto dalla Conferenza Episcopale Italiana, che prevede strutture per la celebrazione (la nuova chiesa) e per la pastorale (aule per la catechesi, sale riunione e residenze dei sacerdoti). Due edifici, distinti funzionalmente ma adiacenti e interconnessi, sviluppati planimetricamente su tre livelli, di cui uno interrato e aperto su un patio.\nLa chiesa ha una superficie di 750 m2 e riprende le forme della parrocchiale, con un corpo quadrato sovrastato da un tamburo circolare. La pianta \u00e8 quadrata con gli angoli rovesciati all'interno. L'altezza totale \u00e8 di 14 metri di altezza, di cui 7 per il corpo centrale e 7 per il tamburo circolare. L'ingresso principale \u00e8 posto a sud e preceduto da un porticato esteso su tutto il fronte della chiesa, elemento di continuit\u00e0 storica con il porticato seicentesco presente sull'altro lato di via Kolbe. Il secondo ingresso \u00e8 sul lato ovest, aperto sul viale che dalla parrocchiale porta a via Broseta.\nLa chiesa \u00e8 rivestita di pietra arenaria quarzifera (quarzoarenite) dell'India, in color sabbia, in lastra di 50x50 cm).\nIl tamburo che sovrasta il corpo principale contiene una cupola bianca, rovesciata verso il basso, di 18 metri di diametro, appesa a 6 metri da terra, e attraversata da un tronco di cono in cartongesso, in direttrice Sud-Nord, che lascia cadere la luce naturale sull'altare.\nNel 2011 la nuova chiesa si \u00e8 arricchita di un nuovo organo a canne, realizzato dall'organaro Sivio Zambetti di Curno.\nUrbanistica.\nParchi.\nSi trovano alle frontiere del quartiere:"}
{"id": "1154883", "revid": "125749017", "url": "https://it.wikipedia.org/wiki?curid=1154883", "title": "Storia della televisione", "text": "La storia della televisione inizia a partire dalla fine del XIX secolo. \nIl XIX secolo e i primi esperimenti.\nLa ricerca inizi\u00f2 nel 1877 dopo che i fratelli Siemens proposero \"l'occhio elettrico artificiale\", basato sull'uso delle propriet\u00e0 fotosensibili del selenio. Quasi contemporaneamente Adriano de Paiva, Constantin Senlecq, George R. Carey e Carlo Mario Perosino, proposero soluzioni per catturare e trasmettere immagini utilizzando le propriet\u00e0 del selenio. \nDiversi sistemi di analisi delle immagini furono proposti negli anni 1880, i due principali erano il disco di Nipkow (1884) e la ruota con specchi proposta gi\u00e0 nel 1882 da L. B. Atkinson e teorizzata nel 1889 da Lazare Weiller.\nLa televisione elettromeccanica.\nNel 1925 l'inventore scozzese John Logie Baird trov\u00f2 un modo per trasmettere immagini in movimento, le immagini rappresentavano delle silhouette, cio\u00e8 avevano solo la doppia tonalit\u00e0 di grigi. Egli il 2 ottobre riusc\u00ec a realizzare anche la trasmissione a distanza di tali immagini con una vasta gamma di grigi, quella che normalmente viene chiamata \"televisione in bianco e nero\". La trasmissione avvenne dal suo laboratorio alla stanza di fianco, si trattava della ripresa del viso di un giovane (William Taynton, il suo fattorino) che si era offerto per elaborare l'esperimento. La risoluzione verticale dell'immagine televisiva era di 30 linee e la frequenza delle immagini era di 5 immagini al secondo. La disponibilit\u00e0 di meccanismi di amplificazione dei segnali elettrici permise all'inventore scozzese di costruire nello stesso anni il primo prototipo realmente funzionante di televisore. Si trattava di un apparato elettromeccanico in quanto la scansione delle immagini avveniva tramite un disco di Nipkow. Il 26 gennaio 1926 Baird effettu\u00f2 con successo quella che viene ritenuta la prima vera dimostrazione pubblica di trasmissione televisiva senza fili, di fronte a qualche decina di scienziati della Royal Institution e giornalisti invitati per l'occasione.\nIl 26 gennaio 1926 Baird diede una nuova dimostrazione pubblica di televisione nel suo laboratorio di Londra ai membri del Royal Institution e alla stampa, appositamente convenuti. Nel 1927 trasmise la televisione da Londra a Glasgow (705\u00a0km di distanza) attraverso una normale linea telefonica in cavo. Nel 1928 realizz\u00f2 la prima trasmissione televisiva transoceanica, che fu un grande traguardo, da Londra a New York. Sempre nel 1928 riusc\u00ec a trasmettere le prime immagini a colori. La televisione di Baird fu in seguito definita \"televisione elettromeccanica\" perch\u00e9 l'apparecchio di ripresa delle immagini e quello di visione si basavano su un dispositivo elettromeccanico inventato il 24 dicembre 1883 da Paul Gottlieb Nipkow; il disco di Nipkow. Fu definita elettromeccanica per differenziarla dalla \"televisione elettronica\" inventata negli anni seguenti e tuttora utilizzata. La televisione elettromeccanica era una televisione ancora in uno stadio embrionale che si diffuse solo in alcuni Stati del mondo e in aree geografiche molto limitate. \nIn Italia non si diffuse bens\u00ec fu solo sperimentata dal 1937 per poi essere sostituita completamente dalla televisione elettronica gi\u00e0 nel 1939. Nel corso degli anni 1930 iniziarono a svilupparsi in Europa i primi tentativi di trasmissione regolare di programmi televisivi; i paesi all'avanguardia sono l'Inghilterra, dove alla vigilia della seconda guerra mondiale risultano in circolazione circa 20.000 videoricevitori venduti direttamente al pubblico, e la Francia. \nLa prima diretta televisiva sportiva avvenne nell'estate del 1936 nella Germania nazista con i Giochi della XI Olimpiade a Berlino, essi furono trasmessi tramite cavo coassiale in diretta, per un totale di otto ore giornaliere, in 27 luoghi pubblici tra Berlino e Lipsia e tra Berlino e Monaco.\nLa televisione elettronica.\nLa televisione elettronica fu realizzata per la prima volta il 7 settembre 1927 dall'inventore statunitense Philo Farnsworth nel proprio laboratorio di San Francisco e inizi\u00f2 a diffondersi dal 1928 negli Stati Uniti e dall'anno successivo in Europa. La definizione \u00e8 dovuta al fatto che sia l'apparecchio di ripresa delle immagini sia quello di visione erano realizzati con un dispositivo elettronico, il tubo a raggi catodici, inventato dal fisico tedesco Ferdinand Braun nel 1897. Questa tecnologia \u00e8 tuttora utilizzata: \u00e8 stata tuttavia sostituita negli apparecchi di ripresa (telecamera), dai sensori CCD e CMOS, mentre negli apparecchi di visione (televisore, monitor e videoproiettore), dalla tecnologia al plasma, a cristalli liquidi (LCD), OLED e altre ancora in fase sperimentale.\nLa televisione digitale.\nLa densit\u00e0 di calcolo necessaria per una televisione digitale diventa alla portata del consumatore medio solo negli anni '90 del XX secolo. Infatti nel 1994, negli Stati Uniti, la Hughes Electronics diede avvio al primo servizio di TV digitale via satellite con la Direc TV mentre in Italia circa un anno dopo seguirono i servizi digitali satellitari di Telepi\u00f9.\nNel 1998 sono iniziate le trasmissioni di prova della televisione digitale terrestre, con il passaggio al DTTV come Analog Switchoff (ASO) o Digital Switchover (DSO). In Italia il passaggio da analogico a digitale terrestre, il cosiddetto \"switch-off\", previsto con una legge del 2004 per il 31 dicembre 2006, fu completato solo nel 2012."}
{"id": "1154885", "revid": "585241", "url": "https://it.wikipedia.org/wiki?curid=1154885", "title": "Gambero di fiume", "text": ""}
{"id": "1154886", "revid": "43530", "url": "https://it.wikipedia.org/wiki?curid=1154886", "title": "Licenza Arte Libera", "text": ""}
{"id": "1154888", "revid": "28719531", "url": "https://it.wikipedia.org/wiki?curid=1154888", "title": "Teatro della Cannobiana", "text": ""}
{"id": "1154891", "revid": "339392", "url": "https://it.wikipedia.org/wiki?curid=1154891", "title": "Al-Battani", "text": ""}
{"id": "1154894", "revid": "287204", "url": "https://it.wikipedia.org/wiki?curid=1154894", "title": "Eduard Hanslick", "text": "Biografia.\nFiglio di Joseph Adolph Hanslick, un bibliografo e insegnante di musica proveniente da una famiglia di origine tedesca, e della figlia di un mercante viennese allieva di pianoforte di Joseph Adolph, a 18 anni diventa allievo di V\u00e1clav Tom\u00e1\u0161ek, uno dei pi\u00f9 importanti musicisti di Praga. Nello stesso tempo studia legge all'Universit\u00e0 di Praga, dove successivamente si laurea. Durante gli studi universitari inizia a collaborare come critico musicale prima con alcune piccole testate locali e poi con la \"Wiener Musik-Zeitung\" e la \"Neue Freie Presse\" di Vienna. Dal 1856 al 1895 insegna storia ed estetica musicale all'Universit\u00e0 di Vienna. Oltre a essere membro delle commissioni giudicatrici di diversi concorsi musicali, Hanslick ottiene anche alcuni incarichi presso il ministero austriaco della cultura. \u00c8 autore delle sue memorie, oltre ad aver scritto numerosi saggi di critica e estetica musicale.\nDal punto di vista della critica musicale Hanslick risulta essere abbastanza conservatore: nelle sue memorie sostiene che per lui la storia della musica ha il suo vero inizio con Mozart e tocca il suo apice con Beethoven, Schumann e Brahms. Sono note inoltre le sue posizioni in difesa della musica di Brahms e il rifiuto della musica di Wagner. Per via della sua stretta amicizia con Brahms, si ritiene inoltre che possa aver avuto qualche influenza sulla sua musica.\nIl quadro teorico della critica e dell'estetica della musica di Hanslick \u00e8 rintracciabile nel suo scritto teorico \"Vom Musikalisch-Sch\u00f6nen\" (\"Del bello musicale\"), del 1854. Il saggio, pur prendendo le mosse da un attacco all'estetica musicale wagneriana, si afferma rapidamente come un testo di riferimento a s\u00e9 stante, passando attraverso molte edizioni, ristampe e traduzioni. In esso Hanslick, ricollegandosi all'estetica formalistica di , sostiene una posizione nichilista, negando alla musica ogni possibilit\u00e0 di significare sentimenti di carattere psicologistico e considerandola come un astratto gioco di forme pure che non hanno altro da significare che se stesse. Da qui si capisce il suo rifiuto per Wagner, che vedeva nella musica (e nell'uso sistematico dei leitmotiv) un vero mosaico di reminiscenze psicologiche. Di Wagner, Hanslick apprezzava solo la scena delle \"fanciulle-fiore\" nel \"Parsifal\", sorta di valzer lento melodicamente orecchiabile, \"un capolavoro nel suo genere\". Lo stesso Wagner volle alludere ad Hanslick - in maniera caricaturale - nella commedia \"Die Meistersinger von N\u00fcrnberg\" (\"I maestri cantori di Norimberga\") col personaggio di Beckmesser (si dice che il musicista avesse voluto originariamente chiamare il personaggio addirittura Hans Lick). Altri bersagli della critica musicale di Hanslick sono stati Anton Bruckner e Hugo Wolf e soprattutto i poemi sinfonici di Franz Liszt.\nHanslick \u00e8 stato chiamato, dai suoi pi\u00f9 fanatici detrattori, e in particolar modo dai \"wagneriani\" antisemiti, \"l'ebreo\". Dal punto di vista religioso tuttavia, Hanslick \u00e8 stato educato da una famiglia cattolica in quanto sua madre, pur essendo originariamente di religione ebraica, quando si spos\u00f2 si convert\u00ec al cattolicesimo.\nI 16 valzer op. 39 di Brahms (1865) per pianoforte a quattro mani, sono dedicati a Hanslick."}
{"id": "1154895", "revid": "547034", "url": "https://it.wikipedia.org/wiki?curid=1154895", "title": "Yado", "text": "Yado (\"Red Sonja\") \u00e8 un film del 1985 di Richard Fleischer interpretato da Arnold Schwarzenegger e Brigitte Nielsen, qui al suo esordio cinematografico. Red Sonja \u00e8 l'eroina di una saga fantasy creata da Roy Thomas e Barry Windsor-Smith.\nTrama.\nSonja, una giovane donna dai capelli rossi, viene violentata e data per morta dai soldati della regina Gedren, un despota che ha ucciso i genitori e il fratello di Sonja dopo aver rifiutato le avances sessuali della regina e averle segnato il viso. Rispondendo al suo grido di vendetta, la dea rossa, Sc\u00e1thach, le appare e le conferisce maggiore forza, resistenza, agilit\u00e0 e abilit\u00e0 di combattimento a condizione che non si trovi mai con un uomo a meno che non la sconfigga in un combattimento leale. Si allena sotto un maestro di spada chiamato \"Il Grande Maestro\" ed \u00e8 diffidente nei confronti di tutti gli uomini oltre a lui. In un tempio vicino, Varna, la sorella di Sonja, \u00e8 membro di un ordine di sacerdotesse che si stanno preparando a bandire una mistica reliquia alimentata dalla luce, il Talismano, che ha creato il mondo e tutti gli esseri viventi. Il Talismano pu\u00f2 essere usato e toccato solo dalle donne \u2013 gli uomini svaniscono se lo toccano \u2013 ed \u00e8 diventato troppo potente per essere controllato. Tuttavia, l'esercito di Gedren e il suo aiutante di campo Ikol intervengono e massacrano la maggior parte delle sacerdotesse e delle fanciulle dello scudo prima che possano imprigionare il Talismano nell'oscurit\u00e0 permanente.\nVarna osserva Gedren rubare il talismano e imprigionare le sacerdotesse sopravvissute nella cripta che lo conteneva prima di scappare, ma viene ferita a morte. Viene scoperta da Kalidor, il Signore di Hyrkania, che va a cercare Sonja e la riporta a Varna. Prima di morire, Varna dice a Sonja di trovare il Talismano e di mandarlo nell'oscurit\u00e0 prima che devasti il mondo con tempeste e terremoti. Kalidor chiede di accompagnarla, ma lei rifiuta l'offerta. Dopo aver assistito all'uso del Talismano, Sonja arriva nel regno ormai in rovina di Hablock. Incontra il giovane principe Tarn e il suo servitore/guardia del corpo Falkon, che affermano che Gedren ha usato il talismano per decimare completamente Hablock quando Tarn si \u00e8 rifiutato di arrendersi. Tarn, chiedendo vendetta, annuncia che schiaccer\u00e0 Gedren e invita Sonja a lavorare per lui come cuoca. Rifiuta educatamente prima che le venga detto che Gedren ha sede a Berkubane, la terra della Notte Perpetua.\nArrivando al cancello della montagna, Sonja combatte Lord Brytag dopo che lui ha rifiutato il suo passaggio per non avergli pagato un \"tenero tributo\". Quando lei lo uccide e prende la sua chiave, le sue truppe la circondano; Kalidor, che l'ha segretamente seguita, attacca le loro spalle, permettendo a Sonja di scappare. Sonja incontra di nuovo Tarn, torturata dai banditi. Libera Tarn e uccide i banditi con Falkon. Decidono di stare insieme e proseguire verso Berkubane, e Tarn segue il consiglio di Sonja e utilizza alcune buone maniere sull'esercizio della spada. Il mago di Gedren usa un grande piatto magico per mostrare la festa in avvicinamento; Gedren riconosce Sonja e ordina che venga portata alla fortezza illesa. Usando il Talismano per evocare una tempesta, costringe il gruppo di Sonja a rifugiarsi in una caverna d'acqua a Ictyan dove si trova la \"Macchina per uccidere\" di Gedran si scatena su di loro. Appare Kalidor e aiuta Sonja ad accecare la bestia meccanica in modo che possano scappare.\nSonja accetta la compagnia di Kalidor dopo aver appreso che discende dai signori che hanno affidato il Talismano al tempio della sacerdotessa. Lui flirta con lei, quindi lei lo avverte che \"nessun uomo pu\u00f2 averla\" a meno che non possa sconfiggerla in un duello con la spada. Kalidor la sfida e combattono per un pareggio, nonostante Tarn abbia cercato di schiacciare Kalidor per far pendere il duello a favore di Sonja. Il gruppo arriva al castello di Berkubane e, per proteggere Tarn, lo convincono a rimanere indietro ea fare la guardia all'ingresso principale. Ikol, rendendosi conto che Gedren \u00e8 pazzo quando rifiuta le sue suppliche di smettere di utilizzare la reliquia instabile, progetta di fuggire dal castello con sacchi d'oro di Hablock. Sonja affronta Gedren nella sua camera del consiglio mentre Kalidor e Falkon si occupano delle sue guardie nella sala da pranzo del castello.\nSopraffatto da Sonja, Gedren fugge nella Camera delle Luci dove \u00e8 conservato il Talismano. Ora potente oltre il controllo, il Talismano fa spaccare il pavimento e rivela un baratro di lava fusa sotto il castello. Sonja e Gedren duellano alla Camera; Sonja trafigge Gedren con la sua spada, facendo precipitare il malvagio sovrano nella lava sottostante. Sonja le lancia il Talismano, distruggendolo e dando inizio a una reazione a catena che fa a pezzi il Castello di Berkubane. Gli eroi riescono a scappare mentre il vulcano in aumento consuma il castello. Sonja e Kalidor si baciano dopo che Kalidor ha vinto contro di lei in uno scontro con la spada mentre Tarn e Falkon tornano a Hablock per farlo ricostruire.\nProduzione.\nLa prima attrice contattata per la parte di Red Sonja fu Sandahl Bergman, gi\u00e0 interprete di \"Conan il barbaro\", che poi interpreter\u00e0 la parte della regina Gedren. Brigitte Nielsen, modella danese di 21 anni, venne notata su una rivista di moda dal produttore Dino De Laurentiis e, per la sua bellezza statuaria dai tratti androgini, venne preferita alla Bergman.\nArnold Schwarzenegger, reduce dal successo di \"Terminator\", fu costretto ad accettare di non essere il protagonista del film, a cui lavor\u00f2 per sole tre settimane: come si evince dalla trama, la protagonista della pellicola \u00e8 Red Sonja; tuttavia, il trailer italiano del film (come si pu\u00f2 intuire dal cambiamento del titolo) fa credere che il protagonista sia Yado (altro cambiamento, dato che nel film originale il nome del personaggio era Lord Kalidor). Il maestro d'armi fu Kiyoshi Yamazaki. Il film incass\u00f2 soltanto $ 6.948.000, a fronte di un budget di investimento di $ 15.000.000.\nIl film fu girato in Italia: gli interni furono ripresi negli stabilimenti cinematografici pontini a Roma, mentre gli esterni in Abruzzo, tra Celano e Campo Imperatore."}
{"id": "1154896", "revid": "767487", "url": "https://it.wikipedia.org/wiki?curid=1154896", "title": "Codice Magnum", "text": "Codice Magnum \u00e8 un film del 1986 diretto da John Irvin, con Arnold Schwarzenegger.\nTrama.\nIn un rifugio segreto l'FBI nasconde un certo Marcellino, un testimone che deve deporre contro una famiglia mafiosa, finch\u00e9 i killer non lo uccidono insieme alle sue guardie; l'agente speciale Harry Shannon arriva e pu\u00f2 solo constatare la morte della scorta, tra cui il figlio Blair; furioso, Shannon giura vendetta contro chi ha fatto la soffiata.\nFrattanto, in una piccola citt\u00e0 del Nord Carolina lo sceriffo Mark Kaminsky, un tempo agente dell'FBI a New York che in seguito ad una brutta storia di 5 anni prima (pest\u00f2 uno psicopatico che aveva violentato, ucciso e fatto a pezzi una bambina) \u00e8 stato costretto dai superiori a dimettersi per non subire un processo, trascorre le giornate arrestando delinquenti di mezza tacca e litigando con la moglie Amy, spesso ubriaca; Harry Shannon, buon amico di Kaminski, si ricorda di lui e lo chiama. Luigi Patrovita, boss mafioso e capo della pi\u00f9 potente famiglia di Chicago da oltre 30 anni, \u00e8 indagato dall'FBI ed ha fatto uccidere il testimone che poteva mandarlo dentro per sempre; la commissione d'inchiesta, guidata con poco successo da Marvin Baxter (colui che impose a Kaminski di licenziarsi), \u00e8 legata dai regolamenti e dalle procedure. Shannon convince Kaminski a fingere la sua morte ed assumere l'identit\u00e0 di un pregiudicato realmente esistente, Joseph P. Brenner, per sgominare dall'interno la famiglia Patrovita; per sicurezza, Shannon far\u00e0 la sua parte in via ufficiosa, per non allertare la spia che fa le soffiate a Patrovita e ha gi\u00e0 fatto scoprire numerosi infiltrati del Bureau.\nKaminsky si reca a Chicago e comincia a dar fastidio a Martin Lamanski, un ex collaboratore di Patrovita che si \u00e8 messo in proprio e ora \u00e8 suo rivale; gli demolisce una bisca illegale, gli stende alcuni scagnozzi e deruba la sua amante Monique; con queste referenze incontra Paulo Rocca, braccio destro di Patrovita e proprietario di un casin\u00f2 illegale sotto copertura di un regolare albergo di lusso; Max Keller, tuttofare di Rocca, intravede un possibile rivale e lo prende in antipatia, informandosi su di lui tramite Monique, in debito con il casin\u00f2 per 1.000 dollari; la copertura \u00e8 buona e regge, per il momento. Brenner/Kaminski si fa anche notare dall'ispettore Baker della polizia locale, che \u00e8 insospettito dall'uomo. Giorni dopo Brenner va ad una festa di Patrovita dove Rocca lo presenta al suo boss; dopo l'iniziale incertezza sulla faccia nuova, Kaminski entra nelle grazie di Patrovita per la sua efficienza, e riesce a guadagnare la fiducia del capomafia con una idea brillante.\nLa Polizia di Chicago ha individuato un covo dove gli uomini di Patrovita riciclano i soldi della droga, sequestrandogli 100 milioni di dollari e arrestando 8 uomini; Patrovita \u00e8 furioso e rivuole indietro il malloppo, e per quanto faccia e dica Rocca non riesce a dissuaderlo; Brenner suggerisce di far esplodere delle bombe vere in alcuni distretti per terrorizzare la polizia, per poi avvertire della presenza di una bomba nell'edificio che ospita il deposito delle prove. Gli agenti evacuano l'edificio e la squadra artificieri arriva; per\u00f2 i membri sono tutti uomini di Patrovita, che hanno fatto la telefonata anonima e poi intercettato la chiamata agli artificieri; possono cos\u00ec entrare ed uscire dalla porta principale con droga e soldi. Contemporaneamente, Max Keller, Joe Brenner ed altri eliminano Lamanski come distrazione e per togliere dai piedi il rivale del loro capo. Nel frattempo Monique si sta innamorando dell'infiltrato, ma reagisce male quando lui le confessa di essere sposato.\nAlla festa Keller ha fatto fare delle foto, e in una di queste un poliziotto corrotto di Miami non riconosce Brenner; Max ora ha la prova che Brenner/Kaminski \u00e8 un infiltrato; intanto Baxter, la talpa di Patrovita, avverte il mafioso che Shannon trama contro di lui; Max Keller arriva in quel momento e suggerisce che sia Brenner stesso ad occuparsene.\nIl giorno dopo Monique va da Brenner per fare la pace, ma Joe deve andare con Max Keller a svolgere un lavoro e il discorso \u00e8 interrotto; Keller e Brenner, insieme con un altro uomo, vanno al cimitero per uccidere Shannon che fa visita al figlio morto, e ognuno dei due poliziotti \u00e8 sorpreso di vedere l'altro; ne nasce una sparatoria, Harry Shannon viene ferito, Keller e il suo compare sono uccisi dai due amici; Kaminski vorrebbe restare con Shannon, ma questi gli fa notare che \u00e8 un rischio: se lui morisse e Kaminski fosse preso dalla polizia, diventerebbe impossibile per l'ex agente dimostrare la verit\u00e0; cos\u00ec Mark non pu\u00f2 fare l'altro che andarsene e lasciare il suo amico ad attendere l'ambulanza, e fugge con Monique che preoccupata lo aveva seguito con l'auto di lui.\nOra che \u00e8 stato scoperto, Kaminski decide di usare le maniere forti; innanzitutto ordina a Monique di fare i bagagli, noleggiare un aeroplano e aspettarlo, mentre lui si arma fino ai denti; la prima fermata di Mark \u00e8 la cava di pietra di Paolo Rocca, dove fa una strage e ruba 250.000 dollari dagli incassi dei mafiosi; poi va ad affrontare Patrovita e Rocca al casin\u00f2, e mentre si allontana dalla strage che ha compiuto si trova davanti Baxter; intuendo cosa ha fatto, Mark gli mette un'arma carica in mano e gli d\u00e0 la stessa scelta che lui gli diede anni fa: dimissioni o processo! Baxter cerca di prendere la terza possibilit\u00e0 (ucciderlo) ma Kaminski se lo aspetta ed \u00e8 pi\u00f9 svelto, freddandolo al primo colpo. Pi\u00f9 tardi l'ispettore Baker, che dopo aver visto la strage al casin\u00f2 si \u00e8 convinto che Kaminski sia uno dei loro, lo raggiunge all'aeroporto dove Monique a malincuore \u00e8 appena partita da sola con i 250.000 dollari, e lo ringrazia del servizio reso.\nTempo dopo, Mark \u00e8 tornato con l'FBI e con sua moglie, mentre Shannon si lascia andare allo sconforto non tentando neanche la riabilitazione; Kaminski riesce a scuoterlo e gli affida il compito di fare da padrino al figlio che la moglie attende.\nProduzione.\nOriginariamente destinato a essere intitolato \"Let's make a Deal\" (\"Facciamo un patto\"), le riprese iniziarono il 19 ottobre 1985 e si svolsero a Castle Hayne, Chicago e Wilmington. Prodotto e distribuito dalla De Laurentiis Entertainment Group negli Stati Uniti, il film fu vietato ai minori di 18 anni nel Regno Unito, Spagna, Finlandia, Norvegia, Singapore, Corea del Sud. Il film \u00e8 stato girato su pellicola col sistema Scope JDC, la fotografia \u00e8 stata curata in seconda unit\u00e0 da Daniele Nannuzzi. La colonna sonora \u00e8 stata composta da vari artisti, alcuni dei quali non accreditati nel film. Durante la scena in cui Kaminsky irrompe nella cava di ghiaia la canzone di fondo \u00e8 \"Satisfaction\" dei Rolling Stones. La raffineria che fa esplodere Arnold Schwarzenegger porta il nome \u00ab Irvin Oil Processing Company \u00bb, riferimento al regista del film, John Irvin. In un'intervista per promuovere il film, Arnold Schwarzenegger ha detto che questo \u00e8 stato il primo film dove ha avuto modo di indossare un guardaroba elaborato e moderno; ha detto che prima di questo, il costo del guardaroba per un suo film si aggirava sui 10 dollari. L'attore austriaco ha recitato in questo film a patto di rescindere per sempre il contratto che lo legava alle produzioni di Dino De Laurentiis. ."}
{"id": "1154898", "revid": "767487", "url": "https://it.wikipedia.org/wiki?curid=1154898", "title": "Danko", "text": "Danko (\"Red Heat\") \u00e8 un film del 1988 diretto da Walter Hill.\nTrama.\nRussia. Il capitano della militia sovietica Ivan Danko cerca di catturare il feroce criminale georgiano Viktor \"Rosta\" Rostavili. L'ufficiale gli uccide il fratello e Viktor gli ammazza il collega, fuggendo poi negli Stati Uniti.\nIl criminale viene arrestato dalla polizia di Chicago ed il capitano Danko viene inviato dal Cremlino per procedere all'estradizione. Scortato dai colleghi americani Art Ridzik e Tom Gallagher, al momento della partenza, i complici di Viktor riescono a farlo evadere, e nella sparatoria che segue rimane ucciso Gallagher. Sono le \"Teste Lustre\", un gruppo criminale che traffica droga e che per segno di distinzione usano radersi la testa. Viktor ha per\u00f2 perduto un'importante chiave, che Danko riesce a recuperare.\nSubito rimessosi, Danko e Ridzik si mettono sulle tracce del georgiano. Incontrano Abdul Elijah, cieco criminale di colore che dal carcere dirige il crimine organizzato della citt\u00e0. Essendo il capo della banda alleata di Viktor, organizza loro un incontro con quest'ultimo. Seguendo Catherine (moglie di Viktor solo per la cittadinanza) rintracciano il criminale, ma non riescono a catturarlo.\nIn un raid nell'albergo di Danko, Viktor recupera la chiave, e successivamente il capitano e Ridzik arrivano troppo tardi nell'ospedale dove riposa uno dei balordi che aveva partecipato alla fuga di Viktor. Travestito da infermiera, uno scagnozzo di Viktor infatti elimina il complice ferito, per timore che possa vuotare il sacco alla polizia su una grossa partita di droga in arrivo. Danko trova sul posto Catherine, ma la lascia fuggire.\nL'ultimo indizio rimasto ai due \u00e8 la sigla sulla chiave, che scoprono essere di un armadietto di una stazione degli autobus, contenente il denaro per l'affare di Viktor con le Teste Lustre. Giunti sul luogo, i due agenti riescono a rintracciare Viktor e, dopo un inseguimento in autobus tra le strade della citt\u00e0, Danko uccider\u00e0 il criminale. Ritorner\u00e0 a Mosca augurando buona fortuna al suo collega Ridzik, dopo essersi scambiato l'orologio da polso in segno d'amicizia.\nProduzione.\nQuella di \"Danko\" \u00e8 stata la prima troupe americana autorizzata a fare riprese a Mosca, sulla Piazza Rossa, dal periodo della Perestrojka.\nCome indicazione per il suo ruolo, il regista Walter Hill consigli\u00f2 ad Arnold Schwarzenegger di osservare l'interpretazione di Greta Garbo in \"Ninotchka\".\nGiudicando Arnold Schwarzenegger troppo muscoloso, Walter Hill gli consigli\u00f2 di perdere dieci libbre (4,5\u00a0kg). A James Belushi, invece, chiese di guadagnarne dieci.\nLa pellicola \u00e8 dedicata alla memoria di Bennie E. Dobbins, morto di infarto durante le riprese del combattimento sulla neve.\nLa scena dei bus, viene utilizzato nel film They Crawl del 2001.\nL'arma usata da Danko \u00e8 una \"Podbyrin 9.2 mm\": in realt\u00e0 \u00e8 un modello inesistente, creato modificando una Desert Eagle 357 Magnum.\nIl film \u00e8 uscito negli Stati Uniti il 17 giugno 1988.\nVideogioco.\nI diritti del film di Walter Hill vennero utilizzati nel 1989 dalla software house Special FX per sviluppare il videogioco \"Red Heat\", di genere picchiaduro a scorrimento, pubblicato dalla Ocean per Commodore 64, Amiga e altri computer; trattasi di un raro caso di picchiaduro a scorrimento orizzontale con visuale dei personaggi a mezza figura."}
{"id": "1154899", "revid": "9017789", "url": "https://it.wikipedia.org/wiki?curid=1154899", "title": "Hanslick", "text": ""}
{"id": "1154900", "revid": "438678", "url": "https://it.wikipedia.org/wiki?curid=1154900", "title": "I gemelli", "text": "I gemelli (\"Twins\") \u00e8 un film del 1988 diretto da Ivan Reitman, con Arnold Schwarzenegger e Danny DeVito.\nIl film, realizzato con un budget di 15 milioni di dollari, \u00e8 stato un successo commerciale, incassando 11 milioni di dollari nel weekend di apertura negli Stati Uniti e 216 milioni di dollari complessivamente. Schwarzenegger e De Vito si accordarono con la produzione per avere come salario il 20% degli incassi, ricevendo cos\u00ec il pi\u00f9 grande compenso della loro carriera cinematografica.\nTrama.\nPer uno specialissimo esperimento scientifico, Mary Ann Benedict viene fecondata col seme di sei uomini eccezionali, affinch\u00e9 generi un figlio straordinario per il bene dell'umanit\u00e0. Ma nascono invece due gemelli: Julius, un bambino eccezionalmente sviluppato, e Vincent, un neonato piccolissimo, mentre alla madre viene comunicato che l'unico nato \u00e8 morto. I due bambini, separati subito dopo la nascita, crescono ignorando l'uno l'esistenza dell'altro e credendo che la madre sia morta di parto.\nDopo 35 anni, Julius Benedict, un uomo enorme alto 2 metri, intelligente, colto, ma molto ingenuo, dedito a studi di diritto a Midway, apprende dal maestro di avere un fratello gemello, che vive negli Stati Uniti, e subito parte entusiasta per raggiungerlo. Vincent Benedict \u00e8 invece l'esatto opposto del fratello: \u00e8 infatti un basso e scaltrissimo omino, allevato in un orfanotrofio, vive ai limiti della legalit\u00e0 ed \u00e8 sempre in mezzo ai guai per i suoi affari non troppo puliti. Giunto a Los Angeles, Julius lo trova in prigione e per liberarlo gli paga la cauzione.\nDal quel momento, i due fratelli, diversissimi in tutto, diventano indivisibili, imparano a volersi bene e ad aiutarsi, attraversando molte spiacevoli avventure, sia con pericolosi gangster, sia con commercianti d'auto di lusso rubate, dai quali Vincent \u00e8 seriamente minacciato, e dai quali Julius riesce a salvarlo, grazie alla sua eccezionale forza fisica e alla sua onest\u00e0. Mentre smussano le diversit\u00e0 dei loro caratteri, i gemelli vanno in cerca della madre dopo aver saputo che \u00e8 ancora viva, accompagnati da Linda, fidanzata di Vincent, e dalla sorella di costei, Marnie, della quale Julius si \u00e8 innamorato.\nFinalmente Mary Ann viene ritrovata e viene persuasa che quelli sono veramente i suoi figli gemelli, vivi e vegeti. Cos\u00ec, risolti felicemente tutti i problemi, Julius e Vincent sposano le due ragazze, iniziano una serena vita familiare, e hanno subito una coppia di gemelli per ciascuno, con gran gioia della loro mamma, divenuta nonna.\nRiconoscimenti.\nIl film ha ottenuto una nomination ai Golden Globe per la miglior canzone originale.\nSequel.\nNel marzo 2012, la Universal annunci\u00f2 un sequel intitolato \"Triplets\".\nIl sequel del film, prodotto da Ivan Reitman, \u00e8 ufficialmente in sviluppo. La sceneggiatura sar\u00e0 firmata da Josh Gad. Il film vedr\u00e0 il ritorno di Arnold Schwarzenegger e Danny DeVito. Eddie Murphy interpreter\u00e0 il fratello smarrito del duo.\nNel settembre 2021, viene annunciato l'inizio delle riprese del sequel prefissato al gennaio 2022, con l'ingaggio di Tracy Morgan nel ruolo del terzo gemello, al posto di Murphy."}
{"id": "1154902", "revid": "709565", "url": "https://it.wikipedia.org/wiki?curid=1154902", "title": "I racconti della cripta", "text": "I racconti della cripta (\"Tales from the Crypt\") \u00e8 una serie televisiva statunitense trasmessa dal 1989 al 1996 dall'emittente televisiva HBO e basata sull'omonima serie a fumetti della EC Comics creata da William Gaines.\nIn Italia la serie \u00e8 debuttata in VHS con diversi titoli: Racconti dalla crypta, Racconti dalla tomba, Tales from the Crypt - I racconti della cripta. In seguito \u00e8 andata in onda su Canale 5 con i titoli Racconti di mezzanotte (prime due stagioni) e \"I racconti della cripta\" (restanti stagioni).\nIl tema musicale del telefilm \u00e8 composto dal musicista e compositore Danny Elfman.\nEpisodi.\nSono state realizzate sette stagioni della serie, per un totale di 93 episodi.\nDistribuzione italiana.\nIn Italia la serie \u00e8 stata trasmessa in televisione a partire dal 4 ottobre 1997 su Canale 5. Precedentemente, alcuni episodi erano usciti in VHS per il mercato home video, distribuiti da diverse etichette. Di seguito le varie uscite in VHS con i rispettivi episodi:\nSpin-off.\nTelevisione.\nNel 1992 il canale televisivo Fox trasmise il film televisivo \"Incubi\". Basato sui fumetti della EC Comics (in originale prende il titolo dalla pubblicazione \"Two-Fisted Tales)\", era formato da tre episodi che successivamente la HBO trasmise come singole puntate de \"I racconti della cripta\". In Italia il film usc\u00ec al cinema nel 1994.\nIl successo della serie diede vita anche alla serie TV d'animazione \"Brividi e polvere con Pelleossa\", andata in onda in Italia sulle reti Mediaset, e ad un game show televisivo.\nIn seguito alla conclusione de \"I racconti della cripta\", la HBO trasmise nel 1997 lo spin-off fantascientifico \"Perversions of Science\". La serie si rivel\u00f2 un fiasco e fu cancellata dopo una sola stagione. \nCinema.\nAnche il mondo del cinema \u00e8 rimasto affascinato dalla serie tanto da produrre due film che la riguardano: \"Il cavaliere del male\" (\"Demon Knight\"), pellicola del 1995 con Billy Zane e \"Il piacere del sangue\" (\"Bordello of Blood\"), film del 1996 con Corey Feldman. Un terzo film, \"Ritual\", del 2001, destinato al grande schermo, usc\u00ec direttamente in DVD solamente nel 2006."}
{"id": "1154905", "revid": "767487", "url": "https://it.wikipedia.org/wiki?curid=1154905", "title": "Danni collaterali", "text": "Danni collaterali (\"Collateral Damage\") \u00e8 un film del 2002 diretto da Andrew Davis, con protagonista Arnold Schwarzenegger.\nIl film racconta di una serie di attacchi terroristici avvenuti in diverse citt\u00e0 statunitensi da parte di estremisti colombiani, in cui un vigile del fuoco, che a causa di questi attentati ha perso la famiglia, prende l'iniziativa di farsi giustizia da solo e fermare il principale artefice dell'attentato.\nIl titolo fa riferimento a una frase che viene detta nel film, con la quale la morte della famiglia del protagonista, su cui si incentra la trama, \u00e8 definita dall'interlocutore \"effetto secondario di un'azione di giustizia\", un \"danno collaterale\" appunto.\nTrama.\nGordon Brewer detto \"Gordy\" \u00e8 un vigile del fuoco che vive a Los Angeles con la moglie ed un figlio piccolo. Una mattina Gordy si reca in un bar per incontrare moglie e figlio, per portare quest'ultimo dal dottore. Un agente della polizia stradale posteggia la sua motocicletta nelle vicinanze e, prima che Gordy raggiunga il bar, questa esplode per la detonazione di un potente ordigno posto al suo interno, uccidendo la famiglia del protagonista insieme ad altre 7 persone.\nQuando giungono i soccorsi, si viene a sapere che la strage era in realt\u00e0 un attentato finalizzato ad eliminare un convoglio di agenti della CIA e ufficiali colombiani che avrebbe dovuto passare lungo quel percorso. Tra le vittime infatti ci sono anche questi ultimi. Gordy \u00e8 disperato per la morte della sua famiglia e dopo aver parlato con la polizia, a cui dichiara di aver visto il terrorista camuffato da poliziotto, viene a sapere che \u00e8 un famoso estremista colombiano chiamato \"Lupo,\" che si pone come obiettivo la rottura dei rapporti tra USA e Colombia. Il pompiere viene anche a sapere che per motivi di politica estera e protocolli tra le polizie, l'omicida non verr\u00e0 neppure cercato, in quanto si \u00e8 diretto in territorio colombiano e l'America ha deciso di ritirare le proprie truppe dal territorio. Decide cos\u00ec di farsi giustizia da solo e, con l'aiuto di alcuni amici, riesce ad entrare in Colombia giungendo a Valencia dalla quale prende un \"bus\" per raggiungere la zona controllata dai guerriglieri. Il mezzo per\u00f2 viene fermato dai paramilitari filogovernativi in cerca di guerriglieri, per cui Gordy \u00e8 costretto a fuggire nella boscaglia e, gettandosi in un fiume, riesce a seminare gli inseguitori. Nel frattempo Peter Brandt, a capo della CIA in Colombia, venuto a sapere della presenza dell'uomo e con la speranza di eliminarlo, informa indirettamente i guerriglieri al fine di convincere le autorit\u00e0 americane a cambiare idea sulla presenza militare in Colombia.\nGiunto in una cittadina, Brewer viene individuato e catturato dalla polizia locale. Viene condotto in un carcere, dove riesce a ottenere da un prigioniero un pass per attraversare il fiume e raggiungere il covo dei guerriglieri dove si trova il terrorista, Claudio Perrini, a cui d\u00e0 la caccia. Il carcere viene poi assalito dai guerriglieri per liberare i loro prigionieri. Approfittando della confusione e dell'incendio divampato a seguito dell'assalto, Gordy riesce a fuggire. Attraversato il fiume, Gordy riesce ad eludere i controlli e a spacciarsi per meccanico. Viene condotto nella villa dello spacciatore Felix Ramirez, dove viene prodotta della cocaina. Qui finge di lavorare per riparare un generatore, ma in realt\u00e0 prepara una trappola esplosiva. Le guardie in seguito lo riconoscono e tentano di prenderlo, ma la trappola scatta distruggendo l'intera fabbrica di droga, mentre il trafficante viene ucciso dai guerriglieri. Brewer riesce a nascondersi sotto un camion dei guerriglieri, venendo cos\u00ec trasportato a loro insaputa nel loro campo base. Gordy finalmente localizza il terrorista e nasconde una bomba a mano nell'edificio in cui si trova, ma vedendo la presenza di una donna e di un bambino vicino al capo dei guerriglieri, tenta di fermarli, allertando tutti e vanificando il suo piano di vendetta. Viene cos\u00ec legato e catturato. Brandt e il suo gruppo, tramite rilevazioni via satellite, riescono ad individuare l'esplosione, comprendendo i piani di Gordy. Decidono cos\u00ec di attaccare il campo contro gli ordini del governo, con la scusa di liberare il pompiere americano.\nQuest'ultimo viene a sapere che la donna che ha salvato era Selena, la moglie del terrorista. Selena rivela all'americano che Claudio si era unito ai guerriglieri ed \u00e8 cos\u00ec assetato di vendetta perch\u00e9 i due hanno perso una figlia per mano dei soldati colombiani supportati da militari statunitensi; il bambino che Brewer ha salvato, rimasto orfano quella stessa notte, era stato adottato da Selena e Claudio. Decide quindi di aiutare Gordy a fuggire. Proprio quando lo libera, Brandt e il suo gruppo bombardano ed invadono il campo, massacrando i guerriglieri ed infine trovando la donna e Brewer. Durante il raid il pompiere uccide, per difendere se stesso e i suoi amici, un poliziotto colombiano, che gi\u00e0 durante la fuga dal bus aveva cercato di eliminarlo.\nNel frattempo per\u00f2 si viene a conoscenza che il terrorista Claudio Perrini si \u00e8 recato nuovamente negli USA per compiere un nuovo atto terroristico. Gli agenti americani, Gordy e la moglie di Claudio tornano anch'essi in America, con l'intenzione di trovare e fermare il terrorista. Selena, al Dipartimento di Stato, aiuta a identificare il luogo in cui dovrebbe avvenire l'attentato: la Union Station di Washington. Gordy si accorge per\u00f2 che la donna \u00e8 in realt\u00e0 una talpa e che sta fornendo informazioni depistanti per coprire i reali intenti di Claudio. Selena infatti ha consegnato al figlio un giocattolo con un ordigno esplosivo all'interno. Il pompiere riesce a gettare la bomba fuori dalla finestra del centro di sicurezza e si mette all'inseguimento della donna. Selena, dopo aver ucciso Brandt, si incontra con Claudio nei sotterranei dell'edificio, dove il terrorista ha collocato un'ulteriore bomba. Prima che i due possano fuggire con una moto per\u00f2, Gordy li intercetta e, dopo un cruento combattimento, riesce ad ucciderli entrambi, evitando che il terrorista faccia detonare la bomba.\nIl film termina con Gordy che si allontana a bordo di un'auto della polizia tenendo in braccio il figlio dei due terroristi. Si presume che il pompiere abbia intenzione di adottare il bambino.\nProduzione.\nLe riprese del film sono avvenute nella maggior parte a Veracruz, Messico, a Los Angeles, California, a New York, alla Union Station di Washington e negli studi Warner Brothers Burbank Studios. Il budget \u00e8 stato di 85 milioni di dollari"}
{"id": "1154906", "revid": "767487", "url": "https://it.wikipedia.org/wiki?curid=1154906", "title": "Il giro del mondo in 80 giorni (film 2004)", "text": "Il giro del mondo in 80 giorni (\"Around the World in 80 Days\") \u00e8 un film del 2004 diretto da Frank Coraci, interpretato da Jackie Chan, Steve Coogan e C\u00e9cile de France, liberamente tratto dal romanzo omonimo di Jules Verne del 1873, prodotto da Walden Media.\nTrama.\nNel XIX secolo, a Londra, un cinese ruba una statua sacra del Buddha dalla Banca d'Inghilterra, nella fuga si nasconde su un carro cambiandosi i vestiti e sceso finisce nella villa di Phileas Fogg, brillante ed eccentrico scienziato londinese, ma molto ingenuo. Infatti si lascia convincere che lo sconosciuto sia il suo nuovo maggiordomo francese, che si presenta come Passepartout. Durante la riunione nella Reale Accademia di Londra, Fogg \u00e8 l'unico non addolorato del furto, anzi dice che serve a dimostrare che la banca doveva essere sorvegliata meglio, ipotizza il tempo in cui il ladro ci impiegherebbe a fuggire dall'Inghilterra (ignaro che \u00e8 li al suo fianco) e tra un discorso e l'altro teorizza che bastano 80 giorni a fare il giro del mondo, ritenuto pazzo Fogg scommette contro l'arrogante Lord Kelvin, l'attuale direttore (un fervente conservatore convinto che il progresso sia arrivato al capolinea e le invenzioni non servano) di smantellare il suo laboratorio se egli non fosse riuscito a completare il viaggio nel tempo pattuito in cambio del suo posto a capo dell'Academia. Passepartout in realt\u00e0 \u00e8 Lao Xin un esperto di arti marziali, che ha rubato la statua per riportarla nel suo villaggio, dopo che gli inglesi se n'erano impossessati, decide di seguire il padrone per tornare prima a casa e per aiutarlo dopo aver scoperto che a parte le sue invenzioni l'uomo \u00e8 completamente solo.\nI due partono ma vengono ostacolati maldestramente dall'inetto ispettore Fix, assoldato da Kelvin in combutta con Fang una potente signora della guerra cinese capo degli Scorpioni Neri, che minacciano il villaggio di Xin.\nArrivati in Francia, ai due si unir\u00e0 a loro la pittrice Monique La Roche in cerca di ispirazione, il gruppo si ritrover\u00e0 in volo in mongolfiera dopo essere sfuggiti ad alcuni membri degli Scorpioni, che Passepartout fa credere siano ladri d'arte.\nSul treno per Istanbul, mentre sono soli Monique, che si rivela molto pi\u00f9 sveglia, ha capito che Passepartout oltre a non essere per niente francese sapeva chi erano i presunti ladri, l'uomo rivela la verit\u00e0 del furto e del suo viaggio, la donna promette di mantenere il suo segreto in cambio di continuare il viaggio con loro.\nA Istanbul il gruppo \u00e8 invitato dal principe Api, che intende prendere Monique come sua settima moglie, ma riescono a fuggire. Intanto sul treno Passepartout si imbatte in Fix che vede la statua, ma il guerriero riesce a sbatterlo fuori dal treno per sbaglio.\nIn India Fogg scopre di essere ricercato, ritenendo tutto un malinteso (ignaro che hanno loro la statua) e dopo essere fuggiti agli Scorpioni e alla polizia locale, il gruppo si dirige in Cina, unica regione non ancora colonizzata dall'Inghilterra.\nArrivati in Cina al villaggio di Xin, Fogg scopre la verit\u00e0 e va su tutte le furie per essere stato ingannato da entrambi i suoi compagni. Nel frattempo gli Scorpioni arrivano al villaggio, ma intervengono un gruppo di guerrieri mascherati noti come le Dieci Tigri (di cui si scoprir\u00e0 che Xin ne \u00e8 membro e che sono la sua famiglia) che hanno la meglio sugli invasori, Xin fa promettere al loro capo di lasciare in pace il villaggio, per poi andarsene.\nRimessa la statua a posto, Fogg continua da solo, ma arrivato in America viene subito ingannato da una truffatrice che finge una slogatura per rubargli le borse, lasciandolo senza niente.\nUn paio di giorni dopo, ridotto a barbone, viene raggiunto da Xin e Monique, i due vogliono aiutarlo lo stesso e la ragazza rivela di amarlo, intanto tutti vengono a sapere della loro impresa.\nA San Francisco, il gruppo finisce in una trappola di Fang. Infatti se Fogg perde la scommessa Kelvin le fornir\u00e0 sostegno militare nell'invadere la Cina, ma riescono a sconfiggerla assieme ai suoi uomini, perdendo la nave per Londra.\nSalpati con la nave successiva, il gruppo capisce di essere troppo in ritardo sulla tabella di marcia, fino a che Fogg non decide di costruire una macchina volante coi pezzi della nave e arrivare in tempo. La macchina funziona e, dopo un rocambolesco atterraggio, e tre giungono davanti agli scalini dell'Accademia. Kelvin, per\u00f2, li fa fermare giusto in tempo perch\u00e9 scocchino le campane del mezzogiorno. Fortunatamente, intervengono prima l'ispettore Fix, che rivela a tutti il piano tra lui e Kelvin, e poi la Regina Vittoria, che essendo stata informata dell'abuso di potere e i reati compiuti da Kelvin, fa arrestare quest'ultimo. La sovrana, quindi, dopo essersi complimentata con Fogg per la sua invenzione, gli fa presente che il gruppo, in realt\u00e0, non ha fallito l'impresa: avendo viaggiato da ovest verso est, i tre hanno guadagnato un giorno, per cui possono correre sui gradini dell'accademia, vincendo la sfida. Cos\u00ec Fogg diventa il nuovo Ministro delle Scienze, acclamato da Passepartout, Monique (con cui si scambia un appassionato bacio), l'ispettore Fix e la regina, la quale aveva anche lei puntato dei soldi sulla vittoria dello strampalato, ma geniale inventore.\nProduzione.\nIl film \u00e8 stato girato soprattutto in Germania a Berlino; alcuni set berlinesi sono stati il Castello di Charlottenburg e Gendarmenmarkt, a Potsdam il Filmmuseum, il Babelsberg e l'Orangerie del Palazzo di Sanssouci. Altri set tedeschi erano in Sassonia, nella Svizzera sassone, la fortezza di K\u00f6nigstein e G\u00f6rlitz. Il resto del film \u00e8 stato girato in Cina, Thailandia, New York e San Francisco.\nAccoglienza.\nIncassi.\nCon un budget stimato in 110 milioni di dollari, il film si \u00e8 rivelato un flop, avendo incassato complessivamente \u00a0$; di cui \u00a0$ nei soli Stati Uniti.\nCritica.\nIl film ha ricevuto durante l'edizione dei Razzie Awards 2004 una candidatura come peggior attore non protagonista per Arnold Schwarzenegger e una per peggiore remake o sequel."}
{"id": "1154911", "revid": "22475", "url": "https://it.wikipedia.org/wiki?curid=1154911", "title": "Platone da Tivoli", "text": ""}
{"id": "1154918", "revid": "474175", "url": "https://it.wikipedia.org/wiki?curid=1154918", "title": "Agnino", "text": "Agnino \u00e8 una delle novantaquattro frazioni che compongono il comune di Fivizzano in provincia di Massa e Carrara.\nIl patrono \u00e8 San Michele Arcangelo ma vengono venerati anche San Genesio e San Rocco. La parrocchia di Agnino comprende le frazioni di Montecorto, Escarro e le villarie di Cavaglini (ex convento dei Padri Serviti), Luogo Pio e Ghirara. Oggi conta solo 150 persone ma nel 1854 contava 623 abitanti.\nAppartenne fino al 1797 al ramo dei Malaspina marchesi di Olivola.\nGeografia fisica.\nSituato in piena Lunigiana, a 460 metri sul livello del mare, il paese gode di una posizione panoramica: per questo la localit\u00e0 \u00e8 nota come \"paese dei 18 campanili\" poich\u00e9 sembra che se ne possano scorgere in tal numero da questo borgo.\nDi qui passa la Strada provinciale che unisce Fivizzano a Licciana Nardi.\nLa frazione si compone di tre nuclei principali che si chiamano \"Castello\", \"Villa\" e \"Piazza\".\nIl Castello prende nome dalla fortificazione malaspiniana, oggi ridotta a rudere. Questo borgo fortificato Castello di Agnino aveva un accesso protetto da una torre cilindrica, distrutta probabilmente come le altre del circuito murario in seguito a terremoti. Lo stato di abbandono di tutta questa area rende di difficile riconoscimento l'unica torre ancora esistente. Un sentiero in salita conduceva verso il castello, il cui lato occidentale era protetto da una cortina muraria con tre torri a base circolare.\nLa \"Villa\" \u00e8 il borgo pi\u00f9 grande, con case arroccate, il bar, i forni dei panifici e l'ufficio postale. Il borgo di \"Piazza\" \u00e8 pi\u00f9 in alto sulla strada che conduce a Quarazzana ed \u00e8 il luogo ove insistono la Chiesa (una Prioria) e il cimitero.\nLa caratteristica principale del paese \u00e8 che si staglia contro le tre cime principali delle Alpi Apuane: il Monte Pisanino, il Pizzo d'Uccello e il Monte Sagro.\nEconomia.\nL'attivit\u00e0 economica principale rimane legata alla terra e, dato che le terre di propriet\u00e0 vanno dai 200 metri sul livello del mare di \"Montecorto\" fino ai 944 della \"Torre del Nocciolo\", molte sono le attivit\u00e0 praticate: dalla coltivazione della vite, dell'ulivo e del castagno, allo sfruttamento del bosco (oggi per il legname ma un tempo anche per il carbone), e all'allevamento del bestiame. Fin dal dopoguerra \u00e8 inoltre fiorente la produzione di pane cotto a legna, che viene commercializzato in tutta la Lunigiana.\nCultura e Manifestazioni.\nAgnino \u00e8 diventato famoso per la sua \"Sagra della Pattona\" che, dal 1975, viene ripetuta il giorno 25 agosto di ogni anno. La pattona o \"patona\" \u00e8 un impasto di farina di castagne con acqua che steso su foglie secche di castagne viene cotto nel forno."}
{"id": "1154921", "revid": "767487", "url": "https://it.wikipedia.org/wiki?curid=1154921", "title": "L'amico americano", "text": "L'amico americano (\"Der Amerikanische Freund\") \u00e8 un film del 1977, diretto da Wim Wenders e tratto dall'omonimo romanzo giallo di Patricia Highsmith (\"Ripley's Game\" nell'edizione originale). \nDallo stesso libro nel 2002 la regista italiana Liliana Cavani ha tratto \"Il gioco di Ripley\" (\"Ripley's Game\").\nTrama.\nIl titolo originale si riferisce al personaggio di Tom Ripley (Dennis Hopper), ma il protagonista dell'opera \u00e8 Jonathan Zimmermann (Bruno Ganz), un corniciaio di professione, che si ritrova, suo malgrado, immerso in una vicenda torbida, a contatto con la malavita. In questa intricata storia due trame si intrecciano: la prima \u00e8 costituita dal mercante statunitense di quadri che cerca di vendere le opere del suo protetto ad un prezzo \"gonfiato\", grazie alla trovata di spacciarlo per morto; la seconda \u00e8 la malattia che colpisce il corniciaio e che lo porter\u00e0 a fare il killer per sopravvivere. I piani dell'organizzazione malavitosa falliranno grazie alla sorprendente amicizia sorta fra Ripley e Zimmermann. Il protagonista tuttavia non riuscir\u00e0 ad assaporare un po' di serenit\u00e0 per lo scampato pericolo, poich\u00e9 la malattia lo stronca in breve tempo.\nAccoglienza.\nFu presentato in concorso al 30\u00ba Festival di Cannes. Nonostante non abbia ricevuto alcun premio di livello internazionale, \u00e8 riconosciuto come una delle migliori opere del talentuoso regista tedesco.\nCritica.\n\u00c8 stato definito un \"thriller esistenziale\", puntualizzando che in questa versione cinematografica del libro della Highsmith, pi\u00f9 che i fatti, conta il malessere che suscitano. Nel film, pi\u00f9 della trama, \u00e8 rilevante la complessit\u00e0 dei personaggi e dei rapporti che intercorrono tra loro e quella sottile linea di malinconia mista ad umorismo che lo pervade. Un film che riflette sulla morte, sull'amicizia e guarda al cinema americano con \u201cocchi europei\u201d. Come in altre sue opere, anche qui Wenders affronta un tema a lui particolarmente caro, ossia l'enigma della vita."}
{"id": "1154924", "revid": "78273", "url": "https://it.wikipedia.org/wiki?curid=1154924", "title": "Free Art License", "text": ""}
{"id": "1154927", "revid": "78273", "url": "https://it.wikipedia.org/wiki?curid=1154927", "title": "Free Art license", "text": ""}
{"id": "1154932", "revid": "1782831", "url": "https://it.wikipedia.org/wiki?curid=1154932", "title": "Florence Trevelyan", "text": "Fu un'appassionata di giardini e pioniera del conservazionismo.\nBiografia.\nVita in Gran Bretagna.\nMembro di una famiglia dell'aristocrazia terriera del Northumberland, Florence Trevelyan era figlia di Edward Spencer Trevelyan (1805 \u2013 1854) e Catherine Ann Forster (1815 \u2013 1877), cugina e dama di corte della regina Vittoria, sposatisi il 5 settembre 1833 (una prima figlia, Edith, era morta il 29 dicembre 1849 durante il parto); era anche nipote di Sir John Trevelyan (quinto Baronetto di Wallington Hall). Fu battezzata nella Chiesa di St. Andrew ad Hartburn e le fu imposto quale secondo nome Trevelyan, in modo che potesse mantenerlo da sposata.\nA seguito del suicidio del padre, quando Florence aveva appena due anni , la famiglia si trasfer\u00ec ad Hallington Demesne, nel Northumberland dove Florence e sua madre acquisirono uno spiccato interesse per il giardinaggio .\nDopo la morte della madre, nel novembre del 1877, Florence insieme alla cugina Harriet Perceval, viaggi\u00f2 in Europa per circa due anni, giungendo anche in Sicilia. Florence fu vicina alla regina Vittoria, quando visse al Castello di Balmoral dopo la prematura morte del marito, il principe Albert, fino a quando fu accusata di avere una relazione adulterina con il figlio, il principe di Galles e futuro re Edoardo VII. Dovette cos\u00ec, per evitare lo scandalo nell'Inghilterra vittoriana e puritana e per volere della stessa regina, lasciare velocemente e per sempre l'Inghilterra.\nA Taormina.\nSi stabil\u00ec quindi a Taormina, dove giunse nel 1884, dove visse in esilio con un cospicuo vitalizio regio e da cui non fece pi\u00f9 ritorno in Inghilterra.\nNel 1890 spos\u00f2 il dottore Salvatore Cacciola, per molti anni anche sindaco di Taormina. Col tempo compr\u00f2 alcuni terreni lungo il pend\u00eco, ed intraprese la creazione di un giardino in stile inglese, da lei chiamato \u201cHallington Siculo\u201d; dal giardino si gode uno splendido panorama, dal mare fino all\u2019Etna. Nel giardino furono collocate diverse specie di piante rare e fu adornato da piccoli edifici fantasiosi, le cosiddette \"victorian follies\", costruiti con mattoni e diversi generi di pietre.\nSempre nel 1890 acquist\u00f2 l\u2019Isola Bella, un'isoletta prospiciente la spiaggia di Taormina, legata alla costa da uno stretto istmo sabbioso, facendovi costruire una casa e un giardino. Oltre a variet\u00e0 tipiche del clima mediterraneo, vi piant\u00f2 specie non autoctone e arbusti rari cosicch\u00e9 il luogo divenne presto la dimora di vari uccelli marittimi e di interessanti lucertole.\nNel marzo 1906 Edoardo VII d\u2019Inghilterra e la Regina Alessandra arrivarono a Taormina con lo yacht reale e furono ospiti di Florence Trevelyan, che era la residente britannica pi\u00f9 in vista.\nCome disposto nel suo testamento, Florence fu sepolta nel vicino villaggio di Castelmola, sopra Taormina.\nEredit\u00e0.\nDopo la morte di Florence il giardino di \u201cHallington Siculo\u201d fu espropriato con Regio Decreto del 18 febbraio 1923 n.528 g.u. del Regno d'Italia n. 71 del 26 marzo 1923 ed ora \u00e8 parte di un parco comunale denominato \"Parco Florence Trevelyan\" e costituisce la seconda attrazione turistica di Taormina dopo il Teatro e, insieme con l\u2019Isola Bella, riceve migliaia di visitatori ogni anno; il suo contributo alla vita economica di Taormina \u00e8 stato riconosciuto in libri e film .\nFlorence fu anche una pioniera della conservazione degli habitat per uccelli in Italia (la LIPU, Lega Italiana Protezione Uccelli, fu fondata solo nel 1965). Tutti i lasciti di beni immobili nel suo testamento contengono la condizione che il legatario non debba tagliare alberi, coltivare la terra o costruire case in alcuna porzione di terre lei possedute in Inghilterra o in Sicilia. A coloro che ereditarono Hallington Siculo impose l\u2019obbligo del giardinaggio e per l\u2019Isola Bella impose la pi\u00f9 assoluta protezione delle specie di uccelli che vi dimoravano; dispose anche che fossero accuditi tutti gli altri animali dei quali lei si era presa cura in vita, come uccelli, cani, capre, pappagalli, pavoni, piccioni, colombe e canarini."}
{"id": "1154937", "revid": "438678", "url": "https://it.wikipedia.org/wiki?curid=1154937", "title": "La porta dell'inferno (film 1953)", "text": " \u00e8 un film del 1953 diretto da Teinosuke Kinugasa, vincitore del Grand Prix du Festival al Festival di Cannes 1954 e dell'Oscar al miglior film straniero.\nNel 1954 il National Board of Review of Motion Pictures l'ha inserito nella lista dei migliori film stranieri dell'anno.\nTrama.\nNel Giappone feudale, il samurai Morito salva la vita al suo signore. Il giovane ha diritto a soddisfare un desiderio: quello che vuole \u00e8 la bella Dama Kesa, conosciuta nel corso di un'insurrezione, e che risulta gi\u00e0 sposata al samurai Wataru. Morito cerca di persuaderla a lasciare il marito, spingendosi fino al ricatto, ma Kesa \u00e8 irremovibile. Alla fine si sacrificher\u00e0 per il marito, donando la sua vita, cosa che far\u00e0 sprofondare nell'oblio l'ambizioso Morito."}
{"id": "1154938", "revid": "287204", "url": "https://it.wikipedia.org/wiki?curid=1154938", "title": "La porta dell'inferno", "text": ""}
{"id": "1154940", "revid": "767487", "url": "https://it.wikipedia.org/wiki?curid=1154940", "title": "La notte del piacere", "text": "La notte del piacere (\"Fr\u00f6ken Julie\") \u00e8 un film del 1951 diretto da Alf Sj\u00f6berg e interpretato da Anita Bj\u00f6rk e Ulf Palme, quinto adattamento del dramma \"La signorina Julie\" di August Strindberg dopo le versioni mute del 1912, 1919 e 1922 e dopo \"El pecado de Julia\" del 1946 dell'italo-argentino Mario Soffici.\n\u00c8 stato proiettato in anteprima alla 4\u00aa edizione del Festival di Cannes, aggiudicandosi il Grand Prix come miglior film ex aequo con \"Miracolo a Milano\" di Vittorio De Sica.\nNel film compaiono un giovane Max von Sydow, che aveva esordito due anni prima sempre con Alf Sj\u00f6berg, e la allora sedicenne Bibi Andersson (non accreditata), che diciotto anni dopo interpreter\u00e0 il ruolo della protagonista nel film per la televisione \"Fr\u00f6ken Julie\" di Keve Hjelm.\nTrama.\nDurante una festa del solstizio d'estate, la contessina Giulia seduce il cocchiere Jean e i due passano insieme la notte raccontandosi i propri sogni e desideri. L'infanzia di Giulia \u00e8 stata segnata da una madre anticonformista e dall'educazione repressiva del padre, il conte Carl, mentre Jean ha sempre ammirato da lontano la \"padroncina\" senza riuscire mai ad avvicinarla. I due amanti progettano di fuggire in Svizzera, ma Giulia si rende conto che la relazione tra un servo e un'aristocratica non potr\u00e0 mai essere accettata dalla societ\u00e0 che li circonda. Dopo un litigio con Jean, di nuovo sola la giovane pone fine alle sua esistenza recidendosi la gola con un rasoio.\nProduzione.\nLe riprese iniziarono il 28 aprile 1950 e terminarono il 18 luglio. Oltre che negli studi AB Sandrew-Atelj\u00e9erna di Stoccolma, il film fu girato a Sandemar e Dalar\u00f6, localit\u00e0 nel comune di Haninge, e presso il lago Drevviken. Tra le altre location figurano il castello di Stora V\u00e4sby, la chiesa di \u00d6stra Ryds nel comune di \u00d6ster\u00e5ker e il castello di Drottningholm nel comune di Eker\u00f6.\nDistribuzione.\nDopo l'anteprima del 6 aprile 1951 al Festival di Cannes e la proiezione al Festival di Berlino, il film \u00e8 stato distribuito in Francia a partire dal 28 giugno. In seguito ha partecipato al Festival Internacional de Cine de Punta del Este (1952) e al Festival internazionale del cinema di Mar del Plata (12 marzo 1954). In Italia usc\u00ec nelle sale cinematografiche solo nel 1965.\nCritica.\nIl regista e storico del cinema Peter von Bagh ha definito \"La notte del piacere\" il film pi\u00f9 importante di Alf Sj\u00f6berg, che a suo avviso \u00e8 riuscito a \u00abcogliere il nocciolo essenziale del dramma di Strindberg: quel furore schizofrenico che porta i protagonisti a cercare la gioia di vivere nelle lotte violente e crudeli... Sj\u00f6berg adatta il testo scegliendo una soluzione formale che far\u00e0 scuola, citata a lungo nei manuali sul linguaggio del cinema. I flashback che accompagnano le relazioni fra Julie e Jean, ma anche le ipotesi future che porteranno al culmine drammatico, sono rappresentati sullo stesso livello di realt\u00e0. Presente, passato e futuro trovano posto contemporaneamente all'interno della stessa inquadratura: per esempio, possiamo vedere in primo piano Julie adulta e sullo sfondo la sua figura da bambina\u00bb."}
{"id": "1154941", "revid": "1833487", "url": "https://it.wikipedia.org/wiki?curid=1154941", "title": "Due soldi di speranza", "text": "Due soldi di speranza \u00e8 un film del 1952 diretto da Renato Castellani, vincitore del Grand Prix du Festival come miglior film al 5\u00ba Festival di Cannes.\nIl film \u00e8 stato selezionato tra i 100 film italiani da salvare.\nTrama.\nIl ventenne Antonio Catalano, terminato il servizio militare, torna nella sua Cusano, un paesino dell'Irpinia, dove, disoccupato, deve provvedere alla madre vedova e con il vizio del gioco del lotto e a cinque sorelle di varie et\u00e0. La bella Carmela gli riserva subito vivaci attenzioni, ma le difficolt\u00e0 economiche di entrambi non permettono di progettare un matrimonio, anche perch\u00e9 Pasquale, il padre di lei, rifiuta categoricamente di aiutarli.\nAntonio si arrabatta come pu\u00f2 per mettere da parte qualche soldo, tanto pi\u00f9 che sua sorella Giuliana \u00e8 stata compromessa da un proprietario terriero di mezza et\u00e0 che rifiuta di sposarla senza dote: inizia come \"aiutatore di carrozze\" (l'unico collegamento esistente fra il paese e la stazione \u00e8 espletato da carrozze, e Antonio contribuisce a spingere i cavalli nei tratti pi\u00f9 ripidi); poi si mette d'accordo con i vetturini perch\u00e9 vendano i cavalli e formino una cooperativa per gestire un servizio di corriera, ma il progetto naufraga per l'incapacit\u00e0 e l'avidit\u00e0 dei vetturini; si fa assumere come aiuto sagrestano dal parroco e contemporaneamente la notte va a Napoli per collaborare con una sezione comunista, ma Carmela, litigando con altre donne, svela il segreto del suo doppio lavoro e il parroco, non volendo avere a che fare con i comunisti, lo licenzia; infine trova un impiego a Napoli presso la signora Flora Angelini, proprietaria di sale cinematografiche, per portare le pellicole da una sala all'altra, ma anche per vendere il suo sangue al figlio di lei, che ha bisogno di continue trasfusioni.\nAnche se la signora \u00e8 tutt'altro che indifferente alla rude bellezza di Antonio, lui rimane fedelissimo a Carmela; questa per\u00f2, in preda alla gelosia, fa una scenata alla Angelini tanto che Antonio rimane per l'ennesima volta disoccupato. Pasquale continua a rifiutare di dare il consenso al matrimonio e anche di assumere Antonio nel suo laboratorio di fuochi d'artificio. Carmela progetta perfino una fuga d'amore per poter mettere la famiglia di fronte al fatto compiuto, ma non ha il coraggio di arrivare fino in fondo. Alla fine, i due giovani tornano in paese e annunciano di sposarsi comunque, quali che siano le difficolt\u00e0 da affrontare. Per il momento, i venditori del mercato cominciano ad aiutarli facendo loro credito illimitato su dei capi di vestiario.\nProduzione.\nIl film fu girato a Boscotrecase.\nAccoglienza.\nIl film \u00e8 considerato tra i primi rappresentanti del filone del cosiddetto neorealismo rosa: l'ambientazione \u00e8 indubbiamente realistica, ma, al contrario che nelle opere neorealistiche, non c'\u00e8 nessuna drammaticit\u00e0, anzi i toni rimangono leggeri e scanzonati, e i problemi come la povert\u00e0 e la disoccupazione appaiono in fondo non troppo gravi e facilmente risolvibili. L'amore sentimentale, che dopo vari ostacoli finisce inevitabilmente per essere legittimato dal matrimonio, prevale su qualsiasi tematica sociale. Carmela, vivace e di carattere ma irreprensibile dal punto di vista morale, sembra anticipare i personaggi della Bersagliera di \"Pane, amore e fantasia\" e della Giovanna di \"Poveri ma belli\"."}
{"id": "1154942", "revid": "438678", "url": "https://it.wikipedia.org/wiki?curid=1154942", "title": "Vite vendute", "text": "Vite vendute (\"Le salaire de la peur\") \u00e8 un film del 1953 diretto da Henri-Georges Clouzot, tratto dall'omonimo romanzo di Georges Arnaud. \u00c8 considerato un capolavoro della storia del cinema, ed una delle opere di maggiore tensione mai realizzate.\nTrama.\nA Las Piedras, una cittadina dell'America Centrale, si sono rifugiati quattro sbandati avventurieri, i francesi Mario e Mister Jo, l'italiano Luigi e lo scandinavo Bimba. I quattro accettano di compiere un rischioso tragitto su strade dissestate con due camion scoperti carichi di una tonnellata circa di nitroglicerina, necessaria per spegnere un pozzo petrolifero in fiamme, a seicento km di distanza. L'incarico frutter\u00e0 loro duemila dollari a testa, grazie ai quali poter ritornare a casa. Purtroppo l'avventura dei quattro finir\u00e0 in modo tragico.\nAll'inizio del film il leader del gruppo ed il personaggio pi\u00f9 cinico e determinato sembra essere Jo che, durante un litigio, umilia il mite Luigi, schiaffeggiandolo. In realt\u00e0, nel corso del lungo viaggio pieno di colpi di scena e di tensione, i ruoli si capovolgono e man mano si delinea il profilo psicologico dei personaggi. Jo, logorato dalle difficolt\u00e0 crescenti del viaggio e dalla continua paura di saltare in aria con il carico, a poco a poco cede e si rivela un pavido. Per contro, Mario si dimostra sempre pi\u00f9 determinato e sprezzante del pericolo. In un momento assai rischioso, quando si tratta di superare un punto della strada sterrata in salita particolarmente difficile, Jo si rende conto che Mario \u00e8 disposto a tutto e tenta di scappare a piedi. Ma Mario lo insegue e lo costringe con la forza a risalire sul camion in quanto ha bisogno di lui per alternarsi alla guida.\nAll'improvviso il camion di Bimba e Luigi, che si trova mezz'ora circa davanti a quello di Mario e Jo, esplode. Quando Mario e Jo giungono sul punto, li attende una scena apocalittica. L'esplosione ha disintegrato il camion e ha aperto un cratere in mezzo alla strada che si \u00e8 riempito per oltre un metro di petrolio, fuoriuscito da un oleodotto tranciato dall'esplosione.\nJo vorrebbe abbandonare l'impresa ma Mario, ostinato a proseguire, obbliga il compagno a camminare davanti al camion per segnalare eventuali ostacoli e guadare cos\u00ec il cratere pieno di petrolio, costringendolo a non fermarsi perch\u00e9 il camion, dato il fondo scivoloso, non riuscirebbe a ripartire. Ma Jo inciampando cade e Mario, ormai disposto a superare qualunque ostacolo, nonostante le grida disperate dell'amico non si arresta e passa con una ruota sopra ad una gamba di Jo, spappolandogliela.\nRecuperato il compagno ormai moribondo, Mario continua il viaggio e riesce finalmente ad arrivare al pozzo di petrolio, dove viene accolto come un eroe. Jo, invece, \u00e8 morto stremato dalle sofferenze poco prima dell'arrivo. Nonostante la fatica, il giorno dopo Mario si \u00e8 ripreso completamente e si accinge felice al viaggio di ritorno dopo aver intascato il compenso. Ma il destino gli riserver\u00e0 un'amara sorpresa.\nDistribuzione.\nIl film usc\u00ec nelle sale cinematografiche italiane con alcune scene tagliate, recitate in italiano, inglese, tedesco, francese, spagnolo e russo. Nel 2012 il canale televisivo Rai Movie ha trasmesso la versione integrale, con le scene inedite in Italia, che sono state mantenute in lingua originale e sono state sottotitolate. La versione integrale \u00e8 stata distribuita anche in DVD.\nRemake.\nNe \u00e8 stato realizzato un remake nel 1977, \"Il salario della paura\" (\"Sorcerer\"), diretto da William Friedkin."}
{"id": "1154943", "revid": "729019", "url": "https://it.wikipedia.org/wiki?curid=1154943", "title": "Interim di Augusta", "text": "L'Interim di Augusta (\"Dichiarazione di Sua Maest\u00e0 imperiale romana sul rispetto della religione all'interno del Sacro Impero fino alla decisione del Consiglio generale\") fu firmato nell'omonima citt\u00e0 da Carlo V e dai protestanti, nel 1548, ponendo fine ad anni di scontri. La locuzione deriva dal carattere provvisorio (in latino \"interim\" vuol dire \"frattanto\").\nL'imperatore convoc\u00f2 il Reichstag ad Augusta, requis\u00ec la cattedrale e proclam\u00f2 l'Interim che stabiliva il ritorno dei protestanti a una forma religiosa intermedia, con l'ammissione del matrimonio degli ecclesiastici, senza aspettare le conclusioni del concilio di Trento. Parte dei protestanti si adegu\u00f2 all'interim, ma alcuni teologi come Andreas Musculus si opposero apertamente e furono costretti a lasciare la citt\u00e0. Ugualmente si ribellarono citt\u00e0 come Strasburgo. Era in gioco il diritto dei principi e delle citt\u00e0 di aderire alla religione luterana (rimanevano escluse le altre confessioni protestanti) trattenendo i beni secolarizzati. Tale soluzione fu poi confermata nel 1555 dalla Pace religiosa di Augusta, che fu sanzionata da Ferdinando I, il fratello di Carlo V, che, succedutogli nell'impero, ma non ancora incoronato aveva il nome di Re dei Romani, e che aveva stabilito l'anno normale, l'anno cio\u00e8 dopo il quale non erano riconosciute le secolarizzazioni, al 1552."}
{"id": "1154944", "revid": "767487", "url": "https://it.wikipedia.org/wiki?curid=1154944", "title": "4 mesi, 3 settimane, 2 giorni", "text": "4 mesi, 3 settimane, 2 giorni (\"4 luni, 3 s\u0103pt\u0103m\u00e2ni \u0219i 2 zile\") \u00e8 un film del 2007 di Cristian Mungiu, interpretato da Anamaria Marinca, Vlad Ivanov e Laura Vasiliu.\nVincitore della Palma d'oro al 60\u00ba Festival di Cannes, e premiato come miglior film alla 20\u00aa edizione degli European Film Awards, \u00e8 stata tra le opere pi\u00f9 apprezzate dalla critica mondiale nel 2008.\nTrama.\nRomania, 1987. Nei conclusivi e difficili anni del regime di Ceau\u0219escu due ragazze di provincia, Otilia e G\u0103bi\u021ba, dividono la stanza in un pensionato universitario. Quando G\u0103bi\u021ba rimane incinta senza volerlo, inizia per loro il calvario di trovare un modo illegale per abortire, al tempo un reato nel paese. Riescono a rintracciare un certo Bebe, il quale le riceve in una stanza d'albergo, lontano da occhi indiscreti. Qui per\u00f2 le ragazze scoprono che i loro soldi non bastano, sicch\u00e9 Bebe vuole un pagamento in natura: una riluttante Otilia \u00e8 costretta ad accettare, mettendo il bene dell'amica davanti allo spregevole ricatto. Quindi Bebe inserisce a G\u0103bi\u021ba un sondino per abortire, spiega alle ragazze come disfarsi del feto e le lascia al loro destino.\nFrattanto Otilia, la quale aveva gi\u00e0 preso un impegno con il suo fidanzato, lascia G\u0103bi\u021ba da sola in albergo, in attesa che l'operazione faccia il suo corso, e in compagnia della famiglia del ragazzo cerca di dimenticare per qualche ora gli ultimi e inconfessabili eventi. Quando torna dall'amica, questa ha ormai abortito, e Otilia, al culmine di una orribile giornata, si ritrova costretta allo straziante gesto di liberarsi del feto, vagando di notte per la citt\u00e0, prima di gettarlo nella spazzatura. Tornata in albergo da G\u0103bi\u021ba, la quale aveva supplicato l'amica di dare una degna sepoltura al feto, questa riceve da Otilia solo la risposta che non parleranno mai pi\u00f9 della questione.\nProduzione.\nL'idea iniziale per il film nasce dal progetto di Mungiu per un altro film, \"Racconti dell'et\u00e0 dell'oro\", con il quale racconter\u00e0 la storia del comunismo in Romania attraverso le sue leggende metropolitane. Mentre lavorava a quest'ultima pellicola, Mungiu sent\u00ec la necessit\u00e0 di fare un film serio incentrato su una storia tragica sotto il regime, per bilanciare gli intenti commedici di \"Racconti dell'et\u00e0 dell'oro\".\nLa maggior parte del film \u00e8 stato girato a Bucarest, soltanto alcune scene in un albergo a Ploie\u0219ti.\nIl film \u00e8 stato prodotto con un budget inferiore ai euro."}
{"id": "1154945", "revid": "88812", "url": "https://it.wikipedia.org/wiki?curid=1154945", "title": "Nihilismo", "text": ""}
{"id": "1154948", "revid": "13", "url": "https://it.wikipedia.org/wiki?curid=1154948", "title": "Isoipsa", "text": ""}
{"id": "1154949", "revid": "438678", "url": "https://it.wikipedia.org/wiki?curid=1154949", "title": "Still Life (film 2006)", "text": "Still Life () \u00e8 un film del 2006 diretto da Jia Zhangke.\nLa pellicola ha vinto il Leone d'oro alla Mostra del Cinema di Venezia del 2006.\nTrama.\nHan Sanming arriva a Fengjie alla ricerca di sua moglie, che lo ha abbandonato sedici anni prima portandosi via la figlia appena nata. Scopre che le due non vivono pi\u00f9 l\u00ec ma nessuno sa di preciso dove si siano trasferite. Il fratello della donna gli dice che forse questa ripasser\u00e0 in futuro e cos\u00ec l'uomo si fa assumere come demolitore e si stabilisce in citt\u00e0.\nNello stesso luogo arriva Shen Hong, in cerca del proprio marito che se ne \u00e8 andato due anni prima e che da allora non si \u00e8 quasi pi\u00f9 fatto vivo. Un conoscente del marito le d\u00e0 una mano a rintracciarlo e, quando i due finalmente s'incontrano, la donna reagisce con estrema freddezza e se ne va. Quando il marito la raggiunge e la trattiene, Shen Hong gli dice di avere una relazione con un altro e di volere il divorzio, dopodich\u00e9 i due si lasciano.\nAd un certo punto il cognato di Han Sanming gli fa sapere che la moglie \u00e8 tornata. I due s'incontrano ma la figlia non c'\u00e8, lavora in una citt\u00e0 pi\u00f9 a sud. La donna invece lavora su una barca, facendo praticamente la serva a causa dei debiti di suo fratello. Han Sanming vorrebbe portarla via con lui ma per poterlo fare deve prima pagare i debiti. Visto che \u00e8 una grande somma decide di tornare al suo villaggio d'origine a fare il minatore, dove riceve una paga molto maggiore di quella da demolitore. I suoi colleghi decidono di seguirlo, anche se lui li avverte che \u00e8 un lavoro in cui si rischia la vita. Il gruppo parte, e sullo sfondo vediamo un uomo che cammina in equilibrio su una corda tesa a grande altezza.\nProduzione.\nAmbientazione.\nIl film \u00e8 stato girato nella cittadina cinese di Fengjie, uno dei luoghi destinati a scomparire a causa della realizzazione della diga delle Tre Gole, un mastodontico progetto del governo cinese le cui enormi dimensioni hanno reso necessario lo smantellamento di numerosi centri urbani e l'evacuazione di pi\u00f9 di un milione di persone. Il progetto \u00e8 molto controverso e ha causato molte critiche, ma in questo caso il regista \u00e8 riuscito a mantenere una visione abbastanza imparziale e oggettiva, e il film \u00e8 stato approvato dalle autorit\u00e0 cinesi, cosa che spesso non era avvenuta per altri film dello stesso Jia Zhangke e di suoi colleghi.\nQuando il film \u00e8 stato girato, la cittadina era gi\u00e0 in parte stata allagata ed evacuata, mentre gli edifici restanti venivano demoliti e gli abitanti pian piano venivano evacuati. Questa situazione contribuisce a dare al film una particolare atmosfera di desolazione e di malinconia, e sembra sottolineare le problematiche che affrontano i protagonisti: bisogna fare i conti con gli eventi che costringono a ripensare ogni volta la propria vita, ricostruirla sulle macerie del passato, lottando contro lo scorrere del tempo.\nLa singolare costruzione che compare in alcune scene per del film (per poi decollare come un missile) \u00e8 il Monumento al Progresso e alla Prosperit\u00e0 (Fengjie, The Monument To Progress And Prosperity, Chongqing Municipality)."}
{"id": "1154958", "revid": "287204", "url": "https://it.wikipedia.org/wiki?curid=1154958", "title": "Poujadismo", "text": "Il poujadismo (o pugiadismo), dal nome di Pierre Poujade, \u00e8 stato un movimento politico e sindacale francese sviluppatosi nel 1953 nel dipartimento del Lot.\nQuesto movimento rivendicava la difesa dei commercianti e degli artigiani criticando l'inefficacia della politica parlamentare, cos\u00ec com'era praticata durante la Quarta Repubblica francese.\nOggi il termine poujadismo \u00e8 utilizzato anche in maniera generica per qualificare negativamente certi tipi di populismo, di corporativismo e di demagogia che non hanno evidenti rapporti con il movimento nato con Pierre Poujade. \nStoria del poujadismo.\nIl movimento dell'UDCA (Unione per la difesa dei commercianti e degli artigiani), un'associazione sindacale di categoria francese di ispirazione corporativista \u00e8 nato a Saint-C\u00e9r\u00e9 nel Lot durante una rivolta anti-fiscale, nel momento in cui il fisco applic\u00f2 il tradizionale principio che il commerciante in una societ\u00e0 rurale nasconde una gran parte dei suoi introiti nel momento in cui comincia a subire la forte concorrenza della grande distribuzione e dell'industrializzazione. Assurse cos\u00ec a movimento antifiscale, conservatore e piccolo borghese. \nIl movimento s'estese in tutta la Francia nel giro di due anni, ottenne 52 deputati nelle elezioni del 1956 presentandosi al voto sotto il nome di Unione e Fraternit\u00e0 Francese (UFF). L'Unione era contraria al trattato di Roma per la Comunit\u00e0 europea, chiedeva l'eliminazione dei controlli fiscali e la difesa dei piccoli commercianti.\nGli intellettuali venivano spesso denigrati contrapponendo loro il buon senso dell'uomo della strada. Il raggruppamento politico UFF sosteneva anche il mantenimento dell'Algeria come parte dello Stato francese. \nInoltre si oppose alla votazione della fiducia al governo Guy Mollet durante la crisi di Suez per le sue posizioni anti inglesi.\nIl populismo reazionario.\nPer estensione si usava il termine poujadismo per qualificare un atteggiamento demagogico in favore dei piccoli commercianti opposti alle multinazionali o anche per significare l'antiparlamentarismo delle corporazioni, esprimendo cos\u00ec una tendenza ad identificarsi con l'estrema destra. \nEsso rappresentava la difesa d'una parte dell'elettorato francese stanco dell'instabilit\u00e0 politica e dell'impotenza della Quarta Repubblica. Il movimento pretendeva di scavalcare la divisione tra destra e sinistra riprendendo il tema del Partito Popolare Francese di Jacques Doriot, un movimento apertamente filo nazista inventore dello slogan \"n\u00e9 destra, n\u00e9 sinistra\". \nNello stesso tempo esso si richiamava alla base fondante della \"vera\" destra francese. In questo modo il poujadismo assunse le caratteristiche di un populismo reazionario.\nIl poujadismo pu\u00f2 essere considerato un movimento popolare in quanto annoverava tra le sue file macellai, droghieri, fornai, librai. Spesso la violenza caratterizzava le manifestazioni dei poujadisti. Il movimento disponeva d'un servizio d'ordine che non esitava ad usare la forza.\nL'ultimo poujadismo.\nJean-Marie Le Pen, uno dei due deputati poujadisti eletti nelle elezioni politiche del gennaio 1956 s'inser\u00ec in questa linea ideologica. Egli integr\u00f2 nell'ideologia del suo Fronte nazionale la protesta contro i partiti dominanti, che egli chiamava la \"banda dei quattro\", lo Stato prevaricatore, i parlamentari corrotti, l'affermazione d'una identit\u00e0 francese contro tutto quello che la minaccia: l'immigrazione, l'Europa unita, la globalizzazione. Un'eredit\u00e0 di principi convogliata nel Fronte nazionale ma non riconosciuta dallo stesso Pierre Poujade che lo escluse dal suo partito nel 1975.\nIl poujadismo rimase in vita sino al termine della Quarta Repubblica quando si alle\u00f2 con i gollisti e i comunisti. Spar\u00ec completamente dalla scena politica all'avvento della Quinta Repubblica francese nel 1958.\nCome sindacato l'UDCA sopravvisse sino al 1983, anno in cui il suo leader si ritirer\u00e0 dalla vita politica."}
{"id": "1154967", "revid": "809148", "url": "https://it.wikipedia.org/wiki?curid=1154967", "title": "Evgenij Michajlovi\u010d Lif\u0161ic", "text": " \n\u00c8 noto in occidente anche nella traslitterazione Evgenii Mikhailovich Lifshitz.\nBiografia.\nNato nell'attuale Ucraina, terminata la scuola secondaria nel 1929, studi\u00f2 chimica per due anni prima di iscriversi alla facolt\u00e0 di fisica e meccanica dell'Istituto di meccanica e costruzione di macchine di Charkiv, dove ottenne la laurea nel 1933. Successivamente frequent\u00f2 l'Istituto fisico-tecnico ucraino, dove ebbe modo di conoscere Lev Davidovi\u010d Landau e portare a termine il dottorato di ricerca. In questo istituto lavor\u00f2 come ricercatore sino al 1938 e, un anno dopo, si trasfer\u00ec presso l'Istituto dei problemi di fisica dell'Accademia delle scienze dell'URSS a Mosca.\nLif\u0161ic insegn\u00f2 in vari atenei russi ed ucraini e per oltre vent'anni fu il capo editore di una rivista di fisica teorica. Consegu\u00ec prestigiosi riconoscimenti per la sua attivit\u00e0 scientifica, tra cui il Premio Lenin e il Premio Stalin. Nel 1966 divenne membro dell'Accademia sovietica delle Scienze e in seguito fu ammesso alla Royal Society.\nNel mondo accademico il suo nome \u00e8 ricordato per aver scritto, insieme al collega Landau, i dieci volumi che formano un \"Corso di fisica teorica\" adottato in molti istituti universitari. La complessa e ponderosa opera fu portata a termine nel 1979 dopo la morte di Landau e grazie anche all'apporto dei fisici Vladimir Borisovi\u010d Beresteckij e Lev Petrovi\u010d Pitaevskij. Il contributo di Lif\u0161ic riguarda, fra le altre cose, la teoria dei campi, la meccanica quantistica, la teoria quantistica dei campi, la meccanica dei fluidi e la fisica cinetica. Dedic\u00f2 parte del suo lavoro scientifico alla ricerca di singolarit\u00e0 nelle soluzioni cosmologiche delle equazioni della relativit\u00e0 generale."}
{"id": "1154972", "revid": "486946", "url": "https://it.wikipedia.org/wiki?curid=1154972", "title": "Lockheed Model 10", "text": ""}
{"id": "1154973", "revid": "486946", "url": "https://it.wikipedia.org/wiki?curid=1154973", "title": "Lockheed L-10", "text": ""}
{"id": "1154974", "revid": "486946", "url": "https://it.wikipedia.org/wiki?curid=1154974", "title": "Lockheed C-36 Electra", "text": ""}
{"id": "1154975", "revid": "486946", "url": "https://it.wikipedia.org/wiki?curid=1154975", "title": "C-36 Electra", "text": ""}
{"id": "1154976", "revid": "51323", "url": "https://it.wikipedia.org/wiki?curid=1154976", "title": "Iroquois Pliskin", "text": ""}
{"id": "1154977", "revid": "486946", "url": "https://it.wikipedia.org/wiki?curid=1154977", "title": "C-36", "text": ""}
{"id": "1154978", "revid": "486946", "url": "https://it.wikipedia.org/wiki?curid=1154978", "title": "Lockheed C-36", "text": ""}
{"id": "1154979", "revid": "486946", "url": "https://it.wikipedia.org/wiki?curid=1154979", "title": "L-10 Electra", "text": ""}
{"id": "1154980", "revid": "486946", "url": "https://it.wikipedia.org/wiki?curid=1154980", "title": "L-10", "text": ""}
{"id": "1154984", "revid": "62221", "url": "https://it.wikipedia.org/wiki?curid=1154984", "title": "Struttura del terreno", "text": ""}
{"id": "1154985", "revid": "1924342", "url": "https://it.wikipedia.org/wiki?curid=1154985", "title": "If I Ruled the World (Imagine That)", "text": "If I Ruled the World (Imagine That) \u00e8 il primo singolo tratto da \"It Was Written\", secondo album del rapper Nas.\nRealizzato con la collaborazione di Lauryn Hill, cantante e rapper del gruppo The Fugees, il brano contiene campionamenti da \"Friends\" dei Whodini e cita l'idea di \"If I Ruled the World\", brano del 1984 di Kurtis Blow. Il testo illustra infatti cosa avrebbe potuto fare Nas \"se avesse comandato il mondo e tutto quello che c'\u00e8 dentro\". Il ritornello, cantato da Lauryn Hill, si rif\u00e0 invece a \"Walk Right Up to the Sun\" dei The Delfonics.\nVideo musicale.\n\"If I Ruled the World (Imagine That)\" \u00e8 accompagnata da un video ad alto budget, il primo nella carriera di Nas, diretto dal noto regista di videoclip Hype Williams. Grazie al video il singolo raggiunge notevoli posizioni nelle classifiche di Billboard."}
{"id": "1154991", "revid": "339392", "url": "https://it.wikipedia.org/wiki?curid=1154991", "title": "Universit\u00e0 di Roma Tor Vergata", "text": ""}
{"id": "1154992", "revid": "1305772", "url": "https://it.wikipedia.org/wiki?curid=1154992", "title": "Lockheed Electra", "text": "Il Lockheed Electra \u00e8 il nome dato a due distinti aerei della Lockheed Corporation:"}
{"id": "1154996", "revid": "486946", "url": "https://it.wikipedia.org/wiki?curid=1154996", "title": "Lockheed C-37 Electra", "text": ""}
{"id": "1154997", "revid": "486946", "url": "https://it.wikipedia.org/wiki?curid=1154997", "title": "C-37 Electra", "text": ""}
{"id": "1154998", "revid": "486946", "url": "https://it.wikipedia.org/wiki?curid=1154998", "title": "C-37", "text": ""}
{"id": "1154999", "revid": "52076", "url": "https://it.wikipedia.org/wiki?curid=1154999", "title": "Universit\u00e0 statale di Milano", "text": ""}
{"id": "1155001", "revid": "486946", "url": "https://it.wikipedia.org/wiki?curid=1155001", "title": "Lockheed C-37", "text": ""}
{"id": "1155003", "revid": "305524", "url": "https://it.wikipedia.org/wiki?curid=1155003", "title": "Model 10 Electra", "text": ""}
{"id": "1155014", "revid": "1992056", "url": "https://it.wikipedia.org/wiki?curid=1155014", "title": "Mercedes-Benz W201", "text": "W201 \u00e8 la sigla progettuale di una berlina di fascia medio-alta prodotta dalla tedesca Mercedes-Benz tra il 1982 e il 1993 e commercializzata con il nome di Mercedes 190.\nStoria e profilo.\nLa \"190\" \u00e8 un modello importante nella storia della casa di Stoccarda, per tre aspetti in particolare: la linea, disegnata da Bruno Sacco (capo del Centro Stile Mercedes dal 1975) e che influenzer\u00e0 tutta la produzione successiva della marca; l'innovativo schema delle sospensioni posteriori, chiamato \"multilink\" e destinato a divenire un riferimento per la tecnica automobilistica; infine l'ingresso di Mercedes-Benz in un segmento del mercato inferiore a quello abituale.\nGenesi del modello.\nQuest'ultimo fatto \u00e8 certamente quello pi\u00f9 importante dal punto di vista commerciale e strategico; una decisione in tal senso, da parte dei vertici Daimler-Benz, venne presa dopo aver constatato i grandi consensi commerciali ottenuti da modelli come la Audi 80 e la BMW Serie 3, vetture che andavano a porsi un gradino pi\u00f9 in basso di quello occupato dalle Mercedes-Benz pi\u00f9 economiche dell'epoca, ossia le W123 di base. Tali riflessioni si ebbero all'inizio degli anni settanta: risalgono infatti al 1973 le prime ipotesi di realizzare una vettura di tale fascia. All'epoca le Audi 80 erano in produzione da appena un anno e le BMW Serie 3 non erano ancora nate, sebbene al loro posto vi fossero gi\u00e0 i modelli della Serie 02, che stavano comunque riscuotendo successi commerciali in vari Paesi europei.\nL'idea di produrre una vettura di fascia medio-alta venne per\u00f2 rimandata dai vertici Daimler-Benz alla seconda met\u00e0 del decennio, precisamente al 1976. Fu questo il periodo in cui il progetto \"W201\" venne avviato. Ingenti furono le somme stanziate dalla Daimler-Benz per la realizzazione del nuovo modello, fatto che testimonia quanto la Casa tedesca tenesse ad avere un modello del genere nella sua gamma. Nei due anni successivi il team di designer guidato dall'italiano Bruno Sacco arriv\u00f2 a definire le linee fondamentali del modello.\nPresentazione e caratteristiche.\nLa vettura definitiva venne presentata l'8 dicembre 1982, tra lo stupore di stampa e pubblico, che pot\u00e9 toccare con mano e vedere con i propri occhi come una vettura di classe media potesse vantare eleganza e contenuti esclusivi e d'avanguardia esattamente alla pari di modelli di fascia superiore.\nLa \"190\" segnava un punto di rottura dal punto di vista stilistico: pur ispirandosi alla grande \"Classe S\" della serie W126 (presentata tre anni prima, nel 1979), ne se distaccava nettamente per l'uso di linee assai pi\u00f9 tese, con tagli netti e superfici piegate a spigolo, talora molto evidenti. Si notava inoltre la riduzione ai minimi termini delle cromature lungo il corpo vettura, limitate alla sola tradizionale calandra. Altri aspetti innovativi del \"design\", per\u00f2, si innestavano nel solco gi\u00e0 tracciato dalla serie W126: la cura aerodinamica era ulteriormente evoluta, giungendo a un coefficiente di penetrazione aerodinamica (il cosiddetto Cx) di 0,32 contro il gi\u00e0 notevole valore di 0,36 della W126; sempre dall'ammiraglia, la \"190\" riprendeva i paraurti in materiale plastico, la linea degli specchi retrovisori e delle maniglie delle porte, tutti semplificati e ammodernati nelle forme.\nL'impostazione meccanica generale era quella tipica di tutte le Mercedes e prevedeva: motore anteriore longitudinale, trazione posteriore, avantreno MacPherson, sterzo a circolazione di sfere, freni a disco su tutte le ruote e cambio manuale a quattro rapporti (come accessori a pagamento erano disponibili il cambio meccanico a cinque rapporti o quello automatico a quattro).\nLa nuova vettura presentava inoltre contenuti di alto livello tecnologico per l'epoca, a partire dalla scocca, che faceva uso di acciai altoresistenziali nelle zone soggette a maggiori sollecitazioni e di lamiere galvanizzate per la realizzazione della carrozzeria, per evitare corrosioni e ruggine. L'elemento di maggiore novit\u00e0, per\u00f2, era costituito dall'inedito retrotreno a ruote indipendenti con bracci oscillanti ancorati alla scocca con cinque braccetti. Questo schema, definito \"multilink\", garantiva una migliore stabilit\u00e0 del veicolo rispetto ai sistemi tradizionali, consentendo anche tarature di molle e ammortizzatori meno rigide e dunque pi\u00f9 confortevoli.\nMolto curata, come da tradizione, la sicurezza, con ampie porzioni di scocca a deformazione differenziata, abitacolo rinforzato e possibilit\u00e0 di ottenere, come accessorio a pagamento, il sistema ABS.\nL'abitacolo era la parte che risultava meno innovativa e che meno riscosse consensi. Abitabilit\u00e0 e bagagliaio, sebbene paragonabili a quelli delle concorrenti pi\u00f9 dirette, erano inferiori rispetto ad altre vetture delle stesse dimensioni; inoltre le linee della plancia erano moderne, coerenti con lo stile esterno della vettura, ma l'aspetto e gli allestimenti apparivano semplificati rispetto al livello tradizionale della marca.\nInizialmente, la produzione della \"190\" viene avviata a Sindelfingen, nello storico stabilimento della Daimler-Benz. Qui vengono assemblate le carrozzerie ed i pianali, mentre a Untert\u00fcrkheim vengono prodotti motori, cambi, sospensioni e meccanica in generale. Ma dal 1983 la produzione delle carrozzerie viene estesa allo stabilimento di Brema, che alleggerir\u00e0 il massiccio lavoro della fabbrica di Sindelfingen.\nLa gamma originaria prevedeva solo due motori monoalbero a benzina da 2 litri. Tali versioni, di 1998 cm\u00b3, erano disponibili con alimentazione a carburatore (190) o ad iniezione (190 E), con potenze, rispettivamente, di 90 e 122 CV.\nEvoluzione della 190.\nIl buon successo ottenuto dal modello, nonostante il prezzo elevato e la quinta marcia, richiesta praticamente da tutti gli acquirenti, disponibile solo come optional a pagamento, indusse la Mercedes ad ampliare la gamma, che divent\u00f2 assai variegata. Al Salone di Francoforte del 1983 vennero presentate la 190 D, mossa da un motore 2 litri Diesel aspirato a precamera da 72\u00a0CV, e la 190 E 2.3-16, versione che diverr\u00e0 la progenitrice di una piccola serie di modelli stradali ad alte prestazioni derivati dalla \"190\" e che incontreranno alcuni successi nelle competizioni sportive. Tali exploit sportivi, bench\u00e9 non siano stati numerosi, comporteranno poi ottimi risultati commerciali. La BMW, rivale della Mercedes-Benz, raccoglier\u00e0 la sfida e a met\u00e0 degli anni ottanta dar\u00e0 inizio alla serie della M3.\nTornando al modello \"2.3-16\", esso montava una variante sportiva del motore da 2,3 litri M102, dotato (come si evince alla denominazione) di una testata a 4 valvole per cilindro ed in grado di erogare fino a 185\u00a0CV di potenza massima, spingendo la vettura a 230\u00a0km/h di velocit\u00e0 massima. Oltre a ci\u00f2, la \"190 E 2.3-16\" aveva una pesante caratterizzazione sportiva sia interna (configurazione a quattro posti con sedili sportivi molto avvolgenti) che esterna (paraurti in tinta con ampi spoiler, bandelle laterali, cerchi in lega con pneumatici maggiorati, alettone posteriore, passaruota allargati). Tale versione, per\u00f2, fu solo presentata alla fine del 1983, mentre la produzione vera e propria part\u00ec solo un anno dopo, nel 1984.\nSempre alla fine del 1983, la \"190\" sbarc\u00f2 negli USA, dove viene proposta tra l'altro in una motorizzazione diesel che in Europa non arriver\u00e0 mai, vale a dire con un'unit\u00e0 diesel aspirata da 2,2 litri, sempre da 72\u00a0CV.\nNel 1984 la \"190\" a carburatore benefici\u00f2 di un incremento di potenza, portandosi a 105\u00a0CV, mentre nel 1985 la gamma s'arricch\u00ec di una nuova versione diesel, la 190 D 2.5 spinta da un nuovo 5 cilindri in linea monoalbero di 2498\u00a0cm\u00b3, in versione aspirata da 90\u00a0CV. Tale modello offriva di serie il cambio manuale a 5 rapporti. Contemporaneamente la potenza della \"190 D\" crebbe a 75\u00a0CV. Per il mercato statunitense venne proposta la 190 D 2.5 Turbo, dotata dello stesso motore, ma sovralimentato mediante turbocompressore ed in grado di erogare fino a 122\u00a0CV. Questa nuova versione offriva di serie anche l'ABS. In occasione di tutti questi aggiornamenti, la gamma sub\u00ec alcune migliorie di dettaglio (cerchi da 15\", servosterzo di serie su tutta la gamma, tergicristallo panoramico e lavavetro a getti riscaldati).\nNel 1986 la serie delle \"190\" si ampli\u00f2 con l'arrivo delle versioni 2.3 E e 2.6 E: la prima era mossa dal quattro cilindri \"M102\" a iniezione di 2299\u00a0cm\u00b3, ma questa volta in configurazione monoalbero ed in grado di erogare fino a 136\u00a0CV, mentre la seconda era mossa da un 6 cilindri in linea monoalbero (sempre a iniezione) di 2599\u00a0cm\u00b3 da 160\u00a0CV. Entrambe fornivano di serie cambio a 5 rapporti e ABS. Nello stesso anno, la \"190 D 2.5 Turbo\" viene proposta anche per il mercato europeo.\nNel settembre del 1988 vi fu l'avvento della seconda serie: un leggero restyling interess\u00f2 sia l'esterno (nuovi paraurti con colorazione in tinta, inediti fascioni laterali in plastica colorata come la carrozzeria, mascherina-radiatore modificata) che l'interno (diversa consolle centrale e nuovi rivestimenti).\nLa gamma dei motori rimase invariata, ma tutte le \"190\" ora offrivano cambio a 5 marce e ABS di serie. Le versioni a benzina oltre 2 litri adottavano di serie la marmitta catalitica. Sempre nel 1988, la \"2.3-16\" vide l'incremento della cilindrata da 2,3 a 2,5 litri (2498\u00a0cm\u00b3 per l'esattezza), divenendo 190 E 2.5-16 . Questo nuovo modello erogava una potenza massima di 204\u00a0CV.\nNel 1989 al Salone di Ginevra debutt\u00f2 anche la 190 E 2.5-16 Evolution, dotata di un nuovo motore da 2463\u00a0cm\u00b3, quindi differente da quello montato sulla \"2.5-16\". Anche la carrozzeria era modificata, con una grande ala posteriore e parafanghi allargati, che caratterizzavano fortemente questa versione sportiva della berlina Mercedes-Benz.\nNel 1990 la \"190\" 2 litri a carburatore venne rimpiazzata dalla 190 E 1.8 (115\u00a0CV), con motore di cilindrata ridotta a 1798\u00a0cm\u00b3 e alimentazione a iniezione. Contemporaneamente tutte le \"190\" adottarono la marmitta catalitica di serie. Nello stesso anno venne proposta la 190 E 2.5-16 Evolution 2, aggiornamento della prima \"Evolution\", che stavolta vide il motore da 2,5 bialbero portato a 235\u00a0CV di potenza massima.\nLa produzione termin\u00f2 nel 1993, quando venne lanciata la prima generazione di Classe C.\nLe versioni speciali e l'attivit\u00e0 sportiva.\nCome gi\u00e0 visto, la \"190\" venne prodotta in quattro versioni altamente performanti, volute dalla Casa tedesca per introdurre questo modello nei campionati Turismo. Le versioni stradali servivano per ottenere l'omologazione in tali campionati e quindi per poter iscrivere le vetture stesse. Le \"190\" impiegate in gara ottennero nella maggior parte dei casi solo dei buoni piazzamenti finali, ma verso la fine della carriera della \"190\" arrivarono anche significative affermazioni che fecero lievitare l'interesse del pubblico. Di seguito viene fornita una breve descrizione per ognuno di questi modelli.\n190 E 2.3-16.\nQuesto modello \u00e8 stato il primo ad essere introdotto dalla Casa della stella a tre punte. Fu presentato al grande pubblico al Salone di Francoforte del 1983, in autunno, ma gi\u00e0 qualche mese prima, in estate, era stato presentato in anteprima alla stampa sul circuito di Nard\u00f2 (LE), dove tre esemplari di pre-serie stabilirono significativi record di velocit\u00e0, viaggiando ad una media di 247,939\u00a0km/h. Il maggior motivo di interesse della \"190 E 2.3-16\" \u00e8 costituito dal motore, il cui monoblocco deriva dal 2 litri di normale produzione; con cilindri rialesati e testata rielaborata dalla britannica Cosworth, che includeva tra l'altro un doppio asse a camme e quattro valvole per cilindro, la potenza massima raggiungeva ben 185\u00a0CV a 6200 giri/min, valore notevole per un motore nato nel 1983. La velocit\u00e0 massima della vettura di serie, lanciata solo un anno dopo la presentazione a Francoforte, venne parzialmente ridimensionata, toccando i 230\u00a0km/h, con accelerazione da 0 a 100\u00a0km/h in soli 7,5 secondi. Nell'edizione del 1988 del DTM, la vettura colse un secondo posto con il pilota Roland Asch e l'anno successivo giunse quarta con Kurt Thiim. La \"190 E 2.3-16\" venne impiegata anche per l'inaugurazione del nuovo circuito del N\u00fcrburgring, avvenuta nel 1984. Qui diversi esemplari di questo modello si diedero battaglia in una corsa che vide trionfare un giovanissimo Ayrton Senna, da pochi mesi attivo in Formula 1.\nUn modello della 190 E 2.3-16 venne iscritto dalla AMG alla prima edizione del WTCC del 1987. Pilotata dal tedesco Peter Oberdorfer e dall'austriaco Franz Klammer, durante la stagione ottengono come miglior piazzamento il 4\u00ba posto al Circuito di Donington Park.\n190 E 2.5-16.\nQuesta versione rappresenta l'evoluzione del precedente modello, con iniezione meccanico-elettronica KE-Jetronic e sonda lambda. Qui il motore \u00e8 stato portato da 2299 a 2498\u00a0cm\u00b3, con una potenza massima cresciuta rispettivamente a 194\u00a0CV (con catalizzatore) e 204\u00a0CV (senza catalizzatore) a 6750 giri/min. Per quest'ultima versione la velocit\u00e0 massima sale a 235\u00a0km/h e lo 0\u2013100\u00a0km/h viene percorso in 7,5 s.\n190 E 2.5-16 Evo.\nDenominata \"Evo\" (o \"Evoluzione\" in Italia) ed introdotta nel 1988, questa vettura montava un nuovo motore da 2,5 litri, della cilindrata di 2463\u00a0cm\u00b3. La nuova unit\u00e0 da 2,5 litri era stata concepita per avere maggiori possibilit\u00e0 di elaborazioni sportive. La potenza massima della versione stradale rimaneva comunque invariata a 204\u00a0CV, mentre miglioravano leggermente le prestazioni. Nella versione non catalizzata, la velocit\u00e0 massima raggiungeva i 235\u00a0km/h. Esteticamente la \"Evo\" (come pure la successiva \"Evo II\") si distingueva nettamente dal resto della produzione per le appendici aerodinamiche e i passaruota allargati, quasi mai visti su vetture del genere; spiccava su tutto il grosso alettone posteriore. Per ottenere l'omologazione nel Gruppo A sono necessari almeno 500 esemplari: questo modello venne quindi prodotto in 502 esemplari. Il DTM del 1990 termin\u00f2 con la \"Evo\" del pilota Kurt Thiim piazzata al terzo posto e quella di Klaus Ludwig al quinto.\n190 E 2.5-16 Evo II.\nQuesto modello, anch'esso prodotto in 502 esemplari, venne introdotto nel 1989 e rappresenta di fatto un'evoluzione della precedente \"Evo\" nata l'anno prima. Il motore da 2,5 litri aspirato venne sottoposto ad ulteriori rivisitazioni cos\u00ec da raggiungere la potenza massima di 235\u00a0CV a 7200 giri/min nella versione stradale. La velocit\u00e0 massima raggiunta era stavolta di 250\u00a0km/h, che alla fine degli anni ottanta erano un valore di spicco per una vettura di tale fascia di mercato. Migliorate anche le doti di accelerazione: lo scatto da 0 a 100\u00a0km/h veniva stavolta coperto in 7,1 secondi. Questa vettura venne impiegata al DTM del 1991, dove Klaus Ludwig conquist\u00f2 il secondo posto. Il successo completo arriv\u00f2 l'anno successivo, quando le \"Evo II\" dei piloti Ludwig, Thiim e Schneider si classificarono rispettivamente al primo, secondo e terzo posto del DTM. In pi\u00f9, al quinto posto giunse Rosberg, sempre su \"Evo II\". Nel 1993, Roland Asch giunse secondo, ma oramai l'epoca delle \"190\" da competizione era alla fine.\nVersioni e caratteristiche.\nDi seguito \u00e8 riportata una tabella delle caratteristiche dei diversi modelli appartenenti alla gamma \"190\". Si tenga presente che son mostrate solo le versioni non catalizzate (quelle catalizzate hanno prestazioni motoristiche inferiori del 3-5%).\nDurante l'arco temporale di produzione, alcune versioni hanno subito aggiornamenti che in molti casi ne hanno fatto lievitare la massa e peggiorare prestazioni e/o consumi. Di questi modelli vengono riportati i valori minimi e massimi delle caratteristiche che hanno subito variazioni nel corso degli anni."}
{"id": "1155019", "revid": "767487", "url": "https://it.wikipedia.org/wiki?curid=1155019", "title": "La porta dell'inferno (film 1950)", "text": "La porta dell'inferno (\"Edge of Doom\") \u00e8 un film statunitense del 1950 diretto da Mark Robson.\nRiconoscimenti.\nNel 1950 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1155023", "revid": "54253", "url": "https://it.wikipedia.org/wiki?curid=1155023", "title": "Garcinia gummi-gutta", "text": "La Garcinia cambogia (\"Garcinia gummi-gutta\") \u00e8 una specie subtropicale di piante della famiglia delle Clusiaceae originaria dell'Indonesia, in particolare della regione della Garcinia.\nUsi terapeutici.\nLa Garcinia viene pubblicizzata come integratore per perdere peso.\nUno studio randomizzato contro placebo ha studiato gli effetti dell'acido idrossicitrico come potenziale agente anti-obesit\u00e0 su un campione di 135 persone. La conclusione di questo studio \u00e8 stata che \"la \"Garcinia cambogia\" non ha prodotto perdite significative di peso e di massa grassa superiori a quelle del placebo\".\nPi\u00f9 in generale non solo l'asserita capacit\u00e0 di facilitare la perdita di peso non risulta validata da prove scientifiche ma \u00e8 stata anche riscontrata l'epatotossicit\u00e0 dei preparati reperibili in commercio."}
{"id": "1155046", "revid": "1893", "url": "https://it.wikipedia.org/wiki?curid=1155046", "title": "Ioidio", "text": ""}
{"id": "1155053", "revid": "767487", "url": "https://it.wikipedia.org/wiki?curid=1155053", "title": "Oppressing the Masses", "text": "Oppressing The Masses \u00e8 il secondo album in studio del gruppo thrash metal Vio-lence, pubblicato nel 1990 dalla Megaforce Records.\nL'album presenta brani molto veloci nella maggior parte dei casi, non disdegnando per\u00f2 dei rallentamenti improvvisi (\"Officer Nice\" ad esempio). Meno \"selvaggio\" del debutto \"Eternal Nightmare\", risulter\u00e0 un buon successo a livello di vendite ma piuttosto deludente a livello di esibizioni live, per via della scarsa organizzazione e del poco interesse del pubblico, ormai orientato verso il grunge e il metal pi\u00f9 orecchiabile (es. l'omonimo dei Metallica). Teoricamente i brani avrebbero dovuto essere 9, ma \"Torture tactics\" \u00e8 stata esclusa per l'eccessiva aggressivit\u00e0 del testo."}
{"id": "1155056", "revid": "1305772", "url": "https://it.wikipedia.org/wiki?curid=1155056", "title": "Nuvola di etichette", "text": "Una nuvola di etichette, o di parole (in inglese: \"tag cloud\", o \"word cloud\"), \u00e8 una rappresentazione visiva di etichette (\"tag\") o parole-chiave usate in un sito web.\nIn genere, questa lista \u00e8 presentata in ordine alfabetico, con la peculiare caratteristica di attribuire un font di dimensioni pi\u00f9 grandi alle parole pi\u00f9 importanti. Si tratta quindi di una lista pesata.\nLe nuvole di tag costituiscono un nuovo elemento di interfaccia per gli architetti dell'informazione, che le possono utilizzare per progettare navigazioni alternative all'interno di un sito web.\nIl peso delle etichette (o tag), che viene reso con caratteri di dimensioni diverse, \u00e8 inteso esclusivamente come frequenza di utilizzo all'interno del sito. Pi\u00f9 grande il carattere, maggiore la frequenza della parola-chiave.\nLe nuvole di termini che non siano tag, o il cui peso sia da intendersi in un senso diverso (ad esempio, il numero di volte in cui tali termini sono stati visualizzati da visitatori del sito), non sono nuvole di tag. \nData cloud.\nUn data cloud o dati cloud (nuvola di dati) \u00e8 un display di dati che utilizza la dimensione del carattere e/o il colore per indicare i valori numerici. \u00c8 simile a un tag cloud ma invece del conteggio delle parole mostra dati come la popolazione o i prezzi di borsa.\nText cloud.\nUna nuvola di testo o una nuvola di parole (text cloud) \u00e8 una visualizzazione della frequenza delle parole in un determinato testo come elenco ponderato. La tecnica \u00e8 stata usata per visualizzare il contenuto di attualit\u00e0 dei discorsi politici.\nTipi.\nFrequenza.\nNel primo tipo, la dimensione rappresenta il numero di volte in cui il tag \u00e8 stato applicato a un singolo elemento. Questo \u00e8 utile come mezzo per visualizzare metadati su un elemento che \u00e8 stato democraticamente \"votato\" e dove non si desiderano risultati precisi.\nSignificato.\nInvece della frequenza, la dimensione pu\u00f2 essere utilizzata per rappresentare il significato delle parole e delle occorrenze di parole, rispetto a un corpus di sfondo (ad esempio, rispetto a tutto il testo in Wikipedia). Questo approccio non pu\u00f2 essere utilizzato da solo, ma si basa sul confronto delle frequenze dei documenti con le distribuzioni previste.\nClassificazione.\nNel terzo tipo i tag vengono utilizzati come metodo di categorizzazione per gli elementi di contenuto. I tag sono rappresentati in una nuvola in cui i tag pi\u00f9 grandi rappresentano la quantit\u00e0 di elementi di contenuto in quella categoria.\nEsistono alcuni approcci per costruire gruppi di tag invece di nuvole di tag, ad esempio applicando co-occorrenze di tag nei documenti.\nNuvola collocata.\nEstendendo i principi di una nuvola di testo, una nuvola collocata fornisce una vista pi\u00f9 mirata di un documento o di un corpus. Invece di riassumere un intero documento, essa esamina l'utilizzo di una parola particolare. La nuvola risultante contiene le parole che vengono spesso utilizzate insieme alla parola di ricerca. Esse sono formattate per mostrare la frequenza (come dimensione) e l'intensit\u00e0 della collocazione (come luminosit\u00e0). Ci\u00f2 fornisce modi interattivi per navigare ed esplorare la lingua.\nCreazione.\nPer frequenze pi\u00f9 piccole \u00e8 possibile specificare direttamente le dimensioni dei caratteri, da una a qualunque sia la dimensione massima dei caratteri. \nPer valori maggiori, dovrebbe essere effettuato un ridimensionamento. In una normalizzazione lineare, il peso formula_1 di un descrittore \u00e8 mappato su una scala di dimensioni da 1 a \"f\" , dove formula_2 e formula_3 specificano la gamma di pesi disponibili.\nPoich\u00e9 il numero di elementi indicizzati per descrittore \u00e8 solitamente distribuito secondo una legge di potenza, per intervalli di valori pi\u00f9 ampi, ha senso una rappresentazione logaritmica.\nInfluenza sulla SEO.\nLo scopo principale delle nuvole di tag \u00e8 migliorare la SEO di un sito web tuttavia Matt Cutts afferma:Personalmente tendo ad allontanarmi un po' dall'uso dei tag cloud. Non \u00e8 che di solito causino danni, anche se se ne hai un sacco e possono ostacolare i tuoi sforzi perch\u00e9 pu\u00f2 apparire un po' come se fosse un riempimento di parole chiave. Quindi, sentiti libero di usarli, ma pensa a questo tipo di fattori ogni volta che decidi quanto sono grandi i tuoi tag cloud, quali tecnologie usare, quali tag usare, tutto quel genere di cose. \"Matt Cutts, Head of Search Quality - Team di Google\"\nStruttura.\nEsempio di tag cloud HTML:\n&lt;ul class=\"tags\"&gt;\n &lt;li&gt;Word1&lt;/li&gt;\n &lt;li&gt;Word2&lt;/li&gt;\n &lt;li&gt;Word3&lt;/li&gt;\n &lt;li&gt;aWord4 &lt;/li&gt;\n &lt;li&gt;Word5&lt;/li&gt;\n&lt;/ul&gt;\nFormattazione:\n.tag:nth-of-type(4n+1) .tag__link:focus,\n.tag:nth-of-type(4n+1) .tag__link:hover {\n box-shadow: inset 0 -1.3em 0 0 #ffd560;\n.tag:nth-of-type(4n+2) .tag__link:focus,\n.tag:nth-of-type(4n+2) .tag__link:hover {\n box-shadow: inset 0 -1.3em 0 0 #ee4266;\n.tag:nth-of-type(4n+3) .tag__link:focus,\n.tag:nth-of-type(4n+3) .tag__link:hover {\n box-shadow: inset 0 -1.3em 0 0 #9e88f7;\nAnimazione con CSS:\n margin: 160px auto;\n width: 100px;\n height: 100px;\n -webkit-animation: grow 4s;\n -webkit-animation-delay:0.5s;\n animation-fill-mode: forwards;\nEsempio di tag cloud in un sito dinamico in PHP:\n&lt;?php wp_tag_cloud( array(\n 'smallest' =&gt; 8, //\n 'largest' =&gt; 22, // \n 'unit' =&gt; 'px', // \n 'number' =&gt; 45, // \n 'orderby' =&gt; 'name', // \n 'order' =&gt; 'ASC', // \n 'taxonomy' =&gt; 'post_tag' // "}
{"id": "1155058", "revid": "63945", "url": "https://it.wikipedia.org/wiki?curid=1155058", "title": "Monti Appalachi", "text": ""}
{"id": "1155065", "revid": "104066", "url": "https://it.wikipedia.org/wiki?curid=1155065", "title": "Banatul de Severin", "text": ""}
{"id": "1155071", "revid": "599013", "url": "https://it.wikipedia.org/wiki?curid=1155071", "title": "Jari Kurri", "text": "Oggi \u00e8 general manager dello Jokerit. \u00c8 membro della Hockey Hall of Fame e della IIHF Hall of Fame. Nella sua carriera in National Hockey League ha giocato per Edmonton Oilers, Los Angeles Kings, New York Rangers, Colorado Avalanche e Anaheim Mighty Ducks. In Italia ha giocato per una stagione con i Devils Milano.\nBiografia.\nHa iniziato la sua carriera da professionista con il Jokerit nella SM-liiga finlandese. Le sue prime nove stagioni e mezza in NHL le ha giocate con gli Edmonton Oilers per poi essere scambiato - dopo una stagione a Milano - con i Los Angeles Kings, dove ritrov\u00f2 il vecchio compagno di squadra Wayne Gretzky. Nel 1996 entr\u00f2 nuovamente in uno scambio, passando ai New York Rangers. Vi rimase per\u00f2 solo mezza stagione: pass\u00f2, per la stagione 1996-97 si accas\u00f2 ai Mighty Ducks of Anaheim, per quella successiva, l'ultima, ai Colorado Avalanche.\nKurri ha vinto cinque Stanley Cup, tutte con Edmonton (1984, 1985, 1987, 1988 e 1990). La sua miglior stagione fu quella 1984-85 quando mise a segno 135 punti e segn\u00f2 50 reti nelle sue prime 50 partite (sebbene il suo 50\u00ba incontro fosse in realt\u00e0 il 53\u00b0 per la squadra e pertanto Kurri non \u00e8 considerato membro del ristretto club dei \"50 goal in 50 game\"). Un anno dopo risult\u00f2 in testa alla classifica dei gol in stagione regolare, con 68 reti.\nI 19 gol di Kurri nei play-off del 1985 (in 18 partite) eguagliarono il record di Reggie Leach del 1976 (che per\u00f2 li aveva messi a segno in 16 incontri). Un altro record stabilito in quei play-off (e ancora in piedi) sono i tre \"hat tricks\" nella finale di conference.\nDurante gli anni ad Edmonton era soprannominato \"Finnish Flash\" (soprannome ereditato poi da Teemu Sel\u00e4nne). Uno dei fattori che fecero s\u00ec che Kurri venisse considerato un grande giocatore, fu il fatto che gioc\u00f2 frequentemente in linea con Gretzky. I due avevano una grande intesa: un gol di Gretzky ogni 5 scaturiva da un assist di Kurri, mentre il 60% dei gol del finlandese erano passati per la stecca del canadese.\nDopo la partenza di Gretzky per Los Angeles nel 1988 ci fu chi pens\u00f2 che il successo di Kurri fosse arrivato al termine. Tuttavia nei due anni successivi Kurri mise a segno 195 punti in 154 partite, guidando gli Oilers ad un'altra Stanley Cup nel 1990.\nAl termine della carriera Kurri risultava essere il giocatore europeo ad aver messo a segno il maggior numero di punti nella storia dell'NHL: 601 reti e 797 assist, per un totale di 1398 punti. A questi vanno aggiunti 106 reti e 127 assist nei play-off, terzo in assoluto dietro a Wayne Gretzky e Mark Messier.\n\u00c8 stato il primo finlandese inserito nella Hockey Hall of Fame. Con i suoi 1398 punti \u00e8 al diciottesimo posto di sempre, al secondo fra gli europei (il suo record \u00e8 stato superato da Jarom\u00edr J\u00e1gr); \u00e8 14\u00b0 nella classifica dei gol con 601.\n\u00c8 inoltre il secondo miglior marcatore nella storia degli Oilers (dietro al solo Gretzky) con 1043 punti in 754 incontri. Il suo numero di maglia, il 17, \u00e8 stato ritirato sia dagli Oilers che dalla . Il premio assegnato al miglior giocatore dei play-off della SM-liiga porta il suo nome. Ha sposato Miss Finlandia 1999, Vanessa Forsman, nel 2004, con la quale ha tre figli. Ha avuto inoltre due figli gemelli da un precedente matrimonio.\nCuriosit\u00e0.\nL'ultima partita di Kurri \u00e8 stata la finale per il bronzo dei Giochi olimpici di , vinta per 3-2 contro il in cui giocava Wayne Gretzky ed in cui mise a segno la prima rete finlandese."}
{"id": "1155076", "revid": "339392", "url": "https://it.wikipedia.org/wiki?curid=1155076", "title": "Politeama Brancaccio", "text": ""}
{"id": "1155077", "revid": "1318658", "url": "https://it.wikipedia.org/wiki?curid=1155077", "title": "1000 Airplanes on the Roof", "text": "1000 Airplanes on the Roof (\"Mille aeroplani sul tetto\") \u00e8 una pi\u00e9ce teatrale per voce ed \"ensemble\" nella forma musicale della scuola minimalista denominata Chamber opera, composta nel 1988 da Philip Glass su testi del drammaturgo David Henry Hwang e le proiezioni dello scenografo Jerome Sirlin.\nDefinito dall'autore un \"dramma fantascientifico musicale\", il lavoro \u00e8 stato commissionato dal Donau Festival, dal \"The American Music Theater Festival\" di Philadelphia e il Consiglio Cittadino di Berlino Ovest. L'opera venne rappresentata per la prima volta nell'Hangar n. 3 dell'Aeroporto Internazionale di Vienna il 15 luglio 1988. La performance venne diretta da Michael Riesman, cantata alla parte vocale da Linda Ronstadt e pubblicata su disco dalla Virgin Records.\nIdeata nel classico stile del melodramma parlato, un attore improvvisa un monologo sopra la musica. In aggiunta, il personaggio principale, M., si muove sul luogo dell'azione impostato scenograficamente con proiezioni olografiche e tridimensionali. Costui ha stabilito un contatto con forme di vita extraterrestri al quale hanno lasciato un loro messaggio: \"\u00c8 meglio dimenticare, \u00e8 superfluo ricordare. Nessuno creder\u00e0 alla nostra esistenza. Avevate parlato di eresia. Voi siete fuori dal gioco.\"\nIl testo e le immagini fotografiche del set sono stati pubblicati nel libro \"1001 Airplanes on the Roof\" dalla casa editrice americana Peregrine Smith nel 1989. La registrazione musicale originale \u00e8 stata pubblicata su disco dalla Virgin Records."}
{"id": "1155078", "revid": "16758", "url": "https://it.wikipedia.org/wiki?curid=1155078", "title": "Jari Pekka Kurri", "text": ""}
{"id": "1155082", "revid": "1632387", "url": "https://it.wikipedia.org/wiki?curid=1155082", "title": "Deathstars", "text": "I Deathstars sono un gruppo industrial metal svedese.\nIl gruppo \u00e8 stato fondato nel gennaio del 2000 da Emil N\u00f6dtveidt, Andreas Bergh, Erik Halvorsen e Ole \u00d6hman, ex membri dei gruppi death metal Dissection e Swordmaster e del gruppo black metal Ophthalamia.\nNel giugno 2007, i Deathstars hanno vinto il premio Best Newcomer agli Hammer Golden Gods Awards, evento organizzato dalla rivista Metal Hammer. Il chitarrista Emil N\u00f6dtveidt \u00e8 il fratello di Jon N\u00f6dtveidt, il leader dei Dissection, morto suicida nel 2006.\nNel 2006 i Deathstars hanno supportato i Cradle of Filth in un tour europeo e i Korn in un tour europeo nel 2008.\nIl 25 agosto 2011 il sito ufficiale del gruppo tedesco Rammstein annuncia che i Deathstars prenderanno parte come supporting act al loro \"Made In Germany 2011 European Tour\". Il 25 marzo 2014 attraverso il loro sito ufficiale hanno annunciato l'uscita del quarto album \"The Perfect Cult\", pubblicato il 13 giugno 2014, mentre l'11 aprile \u00e8 uscito il nuovo singolo, estratto dal nuovo album, \"All The Devil's Toys\"."}
{"id": "1155087", "revid": "713168", "url": "https://it.wikipedia.org/wiki?curid=1155087", "title": "Secolarizzazione dei beni ecclesiastici", "text": "Per secolarizzazione dei beni ecclesiastici si intende il fenomeno, pi\u00f9 volte accaduto nella storia, del passaggio in mano \"laicale\" dei beni della Chiesa cattolica.\nL'epoca della riforma protestante.\nIl primo grande fenomeno fu determinato dalla riforma protestante.\nIn Germania pressoch\u00e9 tutti i vescovati e le abbazie erano detenute esclusivamente da membri della classe nobiliare, che molte volte si tramandavano le cariche ecclesiastiche all'interno delle proprie famiglie. Del resto, lo stretto intreccio tra cariche principesche o comitali laiche e cariche ecclesiastiche rendeva difficile capire quali situazioni erano conformi alle leggi e ai canoni e quali erano abusi.\nCon la riforma luterana avvenne il fenomeno che vescovi e abati, divenuti luterani (e dopo anche calvinisti) avocavano alla propria famiglia e consideravano ereditari i beni dapprima collegati a cariche ecclesiastiche. Uno dei casi pi\u00f9 rilevanti fu la secolarizzazione dei beni dell'Ordine Teutonico, trasformato in Ducato di Prussia a favore degli Hohenzollern. L'imperatore Carlo V intervenne, considerando illegittime queste secolarizzazioni. La Germania centro-meridionale, in genere si adegu\u00f2 all'ordine imperiale, a differenza di quanto avvenne nelle regioni della Germania del Nord.\nNel 1555 la pace di Augusta consolid\u00f2 la situazione esistente, legittimando le secolarizzazioni intervenute fino al 1552, definito Anno normale, stabilendo invece la restituzione dei beni secolarizzati in epoca successiva. Tuttavia queste clausole non furono accettate da parte protestante. Ci\u00f2 fu una delle cause della guerra dei trent'anni. Con la pace di Vestfalia, uno dei temi centrali fu lo spostamento dell'anno normale, l'accordo fu trovato fissando il nuovo anno normale al 1624: in tal modo vengono riconosciuti ai protestanti 3 arcivescovati, 13 vescovati e migliaia di chiese e monasteri.\nElenco delle diocesi cattoliche soppresse.\n\"Arcivescovati\"\n\"Vescovati\"\nLe secolarizzazioni della Rivoluzione francese e dell'et\u00e0 napoleonica.\nUna grande secolarizzazione di beni ecclesiastici avvenne durante la Rivoluzione francese.\nIl 2 novembre 1789, su proposta di Talleyrand, vescovo di Autun, i beni del clero furono messi a disposizione della Nazione per l'estinzione del debito pubblico. Essi divennero dei beni nazionali che sarebbero stati venduti in lotti per ricoprire il deficit dello Stato. Lo stesso anno vennero introdotti gli assegnati, una forma di carta moneta garantita dai \u00abdomini nazionali\u00bb, che i detentori potevano scambiare con i terreni confiscati. Utilizzati inizialmente come buoni del Tesoro, essi ricevettero corso forzoso nell'aprile 1790 per divenire una vera moneta. Furono emessi circa 400 milioni di assegnati e questo fu l'inizio di un periodo di forte inflazione.\nMisure analoghe riguardarono le varie repubbliche che le armate rivoluzionarie e poi quelle napoleoniche diffondevano in Europa, ed in particolare in Italia.\nIl trattato di Lun\u00e9ville.\nUn risultato indiretto del nuovo clima tocc\u00f2 anche il Sacro Romano Impero, alla vigilia della sua definitiva cessazione. Nell'impero, anche dopo la pace di Vestfalia del 1648, sopravvivevano molti principati ecclesiastici che furono tutti secolarizzati con il trattato di Lun\u00e9ville, con la mediatizzazione di vari principati, contee e signorie posti sulla riva sinistra del Reno (Alto Reno, Vestfalia).\nEssi erano:\nLe secolarizzazioni in Italia.\nMel Granducato di Toscana dal 1786 fu avviata la soppressione dei conventi ed il passaggio dei loro beni al Granducato.\nIl Regno di Sardegna aveva imboccato la strada della secolarizzazione dei beni ecclesiastici gi\u00e0 dal 1773 dopo la soppressione della Compagnia di Ges\u00f9, convertendo gli edifici ex gesuitici in caserme o affidandone la gestione al clero secolare (scuole, universit\u00e0, seminari e istituti di formazione). I gesuiti ritornarono in possesso dei loro beni e chiese a partire dal 1823 ma li persero nuovamente nel 1848.\nCon la legge del 25 agosto, oltre a espellere tutti i gesuiti, Carlo Alberto sopprimeva l'ordine in Sardegna e nelle regioni di terraferma e ne incamerava tutti i collegi, convertendoli ancora ad uso militare o affidandoli a laici e religiosi secolari. Le chiese, invece, passarono all'amministrazione e giurisdizione diocesana. \nCon le leggi Siccardi inizi\u00f2 la normativa contro la manomorta.\n\u00c8 del 29 maggio 1855 la pi\u00f9 famosa legge che abolisce tutti gli Ordini religiosi privi (secondo la legge) di utilit\u00e0 sociale (agostiniani, carmelitani, certosini, cistercensi, cappuccini, domenicani, benedettini e altri) e ne espropria tutti i conventi (335 case), sfrattando 3733 uomini e 1756 donne.\nLe leggi eversive.\nDopo la legge 7 luglio 1866 di soppressione degli Ordini e delle Corporazioni religiose, la legge 15 agosto 1867 stabil\u00ec la liquidazione dell'Asse ecclesiastico.\nCon queste due leggi, lo Stato italiano oper\u00f2 per la prima volta una forma di intervento diretto nell'economia, togliendo il riconoscimento di \u00abente morale\u00bb a tutti gli ordini, corporazioni nonch\u00e9 congregazioni di carattere ecclesiastico, sicch\u00e9 il demanio dello Stato acquis\u00ec tutti i beni ecclesiastici.\nI fabbricati conventuali incamerati dallo Stato vennero poi concessi ai Comuni e alle Province (con la legge del 1866, art. 20), previa richiesta di utilizzo per pubblica utilit\u00e0 entro il termine di un anno dalla presa di possesso.\nNelle leggi del 1866 e 1867 non furono previste forme particolari di tutela dei beni immobili dei monasteri. Spesso, numerose chiese vennero allora indicate come \"monumentali\" per evitare gli effetti dell'art. 33 della legge del 1866, e cio\u00e8 per evitarne la chiusura e l'acquisizione al demanio. Ci\u00f2 accadde ad esempio nel caso del chiostro e della chiesa di San Nicol\u00f2 in Catania, riconosciuto come \"monumento\" dal Ministero della Pubblica Istruzione con un decreto speciale del 25 giugno 1869."}
{"id": "1155093", "revid": "107209387", "url": "https://it.wikipedia.org/wiki?curid=1155093", "title": "Dent d'H\u00e9rens", "text": "La Dent d'H\u00e9rens (4.171\u00a0m) \u00e8 una montagna delle Alpi Pennine, situata ad ovest del Cervino, lungo la frontiera tra l'Italia (Valle d'Aosta) e la Svizzera (Canton Vallese).\nDescrizione.\nNel versante italiano dalla vetta del monte inizia lo spartiacque tra la Valtournenche e la Valpelline. Nel versante svizzero la montagna domina il Ghiacciaio di Zmutt.\nIl toponimo.\nPer quanto strano possa sembrare, la Dent d'H\u00e9rens si sarebbe dovuta chiamare in realt\u00e0 \"Dent Blanche\". I nomi di queste due montagne furono invertiti quando i geografi procedettero alla registrazione ufficiale delle vette durante il XIX secolo. Il nome d'origine sembrava pi\u00f9 logico, dato che la Dent d'H\u00e9rens di allora dominava l\u2019omonima valle mentre questa cima nevosa e defilata sembrava proprio un \"dente bianco\".\nL'origine del toponimo \u00e8 tuttora incerta e non sembrano essere state trovate etimologie soddisfacenti. Neanche la grafia \u00e8 del tutto sicura; fra gli alpinisti ed i valligiani quella pi\u00f9 diffusa sembra essere \"d'H\u00e9rens\", ma troviamo anche le forme \"d'H\u00e9rin\" e \"d'H\u00e9rins\". .\nStoria delle ascensioni.\nLa prima salita alla vetta risale al 12 agosto 1863 da parte di Florence Crauford Grove, William Edward Hall, Reginald Somerled Macdonald e Montagu Woodmass, con le guide Melchior Anderegg, Jean-Pierre Cachat e Peter Perren.\nQualche giorno prima Edward Whymper, Jean-Antoine Carrel e Luc Meynet tentarono di arrivare in vetta per un altro itinerario, ma dovettero desistere per l'instabilit\u00e0 delle rocce. Whymper in seguito rimpianger\u00e0 di non aver scelto di attraversare il Ghiacciaio des Grandes Murailles sul versante sud-ovest, come la spedizione precedente.\nLa prima salita invernale fu realizzata da M. Piacenza, J. J. Carrell e G. B. Pellisier il 16 gennaio 1910. La parete nord, parete di 1300 metri, fu salita per la prima volta dalla coppia di scalatori Willi Welzenbach ed Eugen Allwein il 10 agosto 1925.\nLa parete nord invernale rest\u00f2 inviolata fino a che una spedizione tedesca (Gerhard Deves e Leo Herncarek), polacca (Jerzy Hajdukiewicz e Krzysztof Berbeka) e svizzera (Eckhart Grassmann, Pierre Monkewitz e Dieter Naef) riusc\u00ec a compiere questa scalata tra il 14 ed il 17 marzo 1964. Purtroppo gli alpinisti dovettero essere soccorsi durante la discesa ed uno di loro mor\u00ec pi\u00f9 tardi in ospedale.\nRifugi e bivacchi.\nIl rifugi ed i bivacchi che contornano la montagna sono:"}
{"id": "1155098", "revid": "2191572", "url": "https://it.wikipedia.org/wiki?curid=1155098", "title": "Giuseppe Cocchiara", "text": "Biografia.\nNacque a Mistretta, da Giuseppe \u2013 avvocato e possidente terriero \u2013 e da Antonina Insinga, nel palazzetto di famiglia in via Libert\u00e0, costruito nei primi anni dell'Ottocento quando il nonno trasfer\u00ec la famiglia (e parte dei propri capitali) per partecipare, insieme alla famiglia Salomone, alla rivoluzione economico-agricola e che port\u00f2 Mistretta ad essere centro economicamente florido e luogo di residenza stagionale per famiglie aristocratiche e di potere.\nDi famiglia benestante e colta, a Mistretta stringe amicizia con il filologo Antonino Pagliaro, suo concittadino di qualche anno pi\u00f9 anziano, in un ambiente socialmente non tanto aperto alle influenze esterne ma fervido nella propria, ricca tradizione culturale locale. \u00c8 grazie a questi incontri \u2013 non fortuiti \u2013 che nasce il suo interesse e la sua partecipazione umana allo studio della poesia popolare, uno dei principali campi d'indagine demo-etnologica su cui si aprir\u00e0, col primo libro, e si chiuder\u00e0, con l'ultimo, la sua vita di studio e di ricerca.\nIl padre insisteva affinch\u00e9 Giuseppe, il maggiore dei suoi quattro figli, fosse accanto a lui nella professione forense e nell'amministrazione del patrimonio familiare ma, di fronte ai successi del figlio, che gi\u00e0 adolescente pubblica piccoli articoli su giornali locali e passa la maggior parte del suo tempo alla lettura e allo studio, rinuncia ad ogni ulteriore pressione, adoperandosi nel sostenere economicamente gli studi prediletti dal figlio, viaggi e soggiorni all'estero compresi.\nA diciotto anni vede gi\u00e0 alle stampe il suo primo libro, e l'anno seguente si iscrive al corso di laurea in giurisprudenza dell'Universit\u00e0 di Palermo, dove si avvicina alla vasta opera lasciata da Giuseppe Pitr\u00e8 sulle tradizioni popolari e la cultura materiale siciliane. Dopo la laurea con una tesi sull'opera legislativa di Federico II, continua nello studio dei lavori di Pitr\u00e9, pubblicando diversi articoli, saggi e libri. Nel 1927 si trasferisce a Firenze, dove viene in contatto con alcuni dei maggiori filologi e letterati dell'epoca, fra cui Michele Barbi, Pio Rajna, Paolo Emilio Pavolini, Guido Mazzoni, Aldobrandino Mochi. A Firenze, organizzer\u00e0, assieme a Paolo Toschi, il primo \"Congresso nazionale delle tradizioni popolari\", dove ha modo di conoscere Raffaele Pettazzoni, che gli consiglia di trascorrere un soggiorno di studio all'estero, indirizzandolo a Londra. \nIl soggiorno in Inghilterra, inframezzato da qualche ritorno in patria, si protrae fino al 1932. A Londra, segue le lezioni di Bronis\u0142aw Malinowski e di Robert Ranulph Marett, frequenta la \"Folklore Society\", entra nel vivo delle problematiche della scuola inglese di antropologia sociale con i suoi indirizzi e metodi, fra cui l'evoluzionismo (di Marett), il funzionalismo (di Malinowski) e il comparativismo. Trascorre il resto delle sue giornate nelle sale e nella biblioteca del British Museum e attende ai seminari di Marett. Approfondisce gli studi su Edward Tylor, Alice Bertha Gomme, Andrew Lang, James Frazer, grazie ai quali intravede l'importanza dei legami fra etnologia e demologia, ovvero fra il \"passato\" e il \"presente\" delle popolazioni attraverso le loro manifestazioni folkloriche studiate da un punto di vista comparativo, tematiche, queste, che saranno al centro della sua riflessione negli anni seguenti.\nRitornato a Palermo nel 1932, Cocchiara inizia la carriera accademica riprendendo gli studi di cultura popolare laddove li aveva lasciati Pitr\u00e9 ma riesaminati alla luce della sua formazione in Inghilterra. Dopo la libera docenza nel 1933, l'anno seguente ha l'incarico di un nuovo insegnamento all'Universit\u00e0 di Palermo, denominato letteratura delle tradizioni popolari, una delle prime cattedre italiane di cultura e tradizioni popolari. \nCollaboratore della rivista Critica fascista di Bottai, Cocchiara \u00e8 tra le personalit\u00e0 che aderiscono al \"Manifesto della razza\" in appoggio alla promulgazione delle leggi razziali fasciste del 1938. L'adesione convinta di Cocchiara al razzismo scientifico fascista \u00e8 testimoniata anche dai suoi contributi al periodico \"La difesa della razza\", inclusi alcuni di carattere antisemita.\nConseguito ad opera del governo alleato nel dicembre 1943 il titolo di professore titolare straordinario di Letteratura delle tradizioni popolari all'universit\u00e0 di Palermo, nel 1944 viene assegnato ad una nuova cattedra appositamente creata per la Storia delle tradizioni popolari, affidata proprio a Cocchiara dopo un regolare concorso del 1946. \nNel 1948, viene attivato l'insegnamento di antropologia sociale, anch'esso fra i primi in Italia ed altres\u00ec assegnato a Cocchiara che si era gi\u00e0 mobilitato, durante l'occupazione degli alleati, all'istituzione del primo corso di laurea in Scienze etno-antropologiche in Italia, della durata legale di quattro anni, il quale tuttavia verr\u00e0 sospeso dopo solo tre anni di attivit\u00e0. \nA Palermo, Cocchiara assume pure la direzione dell'Istituto di Studi etno-antropologici della Facolt\u00e0 di Lettere e Filosofia di cui \u00e8 preside dal 1951 alla morte. Al contempo, Cocchiara si premura affinch\u00e9 l'opera museografica di Pitr\u00e9 avesse un degno seguito, per cui volentieri assume, nel 1934, l'incarico di riordinare il museo etnografico fondato a Palermo proprio da Pitr\u00e9 ma lentamente abbandonato dopo la sua morte. Cocchiara lo riorganizzer\u00e0 e risistemer\u00e0 fino a portarlo ad essere uno dei pi\u00f9 importanti musei etnografici europei. Associato ad esso, vi sar\u00e0 una nuova rivista, gli \"Annali del Museo Pitr\u00e9\", che Cocchiara diriger\u00e0 fino alla morte prematura per un male incurabile, sopraggiunta a Palermo il 24 gennaio del 1965.\nGli studi, le ricerche, le opere.\nGi\u00e0 dall'adolescenza trascorsa nel suo paese natale, Mistretta, a stretto contatto con la fervida tradizione socio-culturale locale, Cocchiara si interessa all'etnologia ed alla cultura popolare, scrivendo alcuni brevi articoli e pubblicando, nel 1923, il suo primo libro sulla storia delle tradizioni del popolo siciliano, frutto di una iniziale ricerca sul campo svolta nel territorio, dal titolo \"Popolo e canti nella Sicilia d'oggi. Girando Val Demone\", e dedicato al Pitr\u00e9. Continua \u2013 anche durante gli studi universitari a Palermo \u2013 lungo questi studi, pubblicando nel 1926 \"Le vastasate. Contributo alla storia del teatro popolare\" e nel 1929 \"L'anima del popolo italiano nei suoi canti\", opere in cui si rivela appieno la passione di Cocchiara per gli studi folklorici, mentre sono del 1928 \"Gli studi delle tradizioni popolari in Sicilia\", di natura prevalentemente storiografica, che segneranno l'inizio di quel lungo percorso che porter\u00e0 Cocchiara alla stesura di quelle opere che lo renderanno uno fra i maggiori studiosi al mondo di tradizioni popolari e folklore: si tratta della \"Storia degli studi delle tradizioni popolari in Italia\", del 1947, e della \"Storia del folklore in Europa\", del 1952 e pi\u00f9 volte riedita. \nDurante il soggiorno in Inghilterra, Cocchiara maturer\u00e0 nuove idee e diversi metodi di studio e di ricerca etno-antropologici tipici della scuola inglese di antropologia sociale, che decliner\u00e0 proficuamente alla sua vocazione giovanile, ovvero le tradizioni popolari e il folklore. \u00c8 del 1932 il volume \"The Lore of Folk-Song\", in cui, per la prima volta, Cocchiara interpreta le manifestazioni folkloriche non come fenomenologie psicosociali dell'anima di un popolo, aventi una connotazione estetica e spirituale (secondo la linea di pensiero tratteggiata da Pitr\u00e9), bens\u00ec come \"sopravvivenze\" di un passato ancestrale che continuano a riapparire simbolicamente nel presente (in accordo con le idee di Tylor e Marett). Sar\u00e0 questa la chiave di volta del metodo di studio storico e di analisi etnologica delle tradizioni popolari e folkloriche che caratterizzer\u00e0 l'opera di Cocchiara.\nLa prospettiva storicistica abbracciata da Cocchiara fin dall'adolescenza, e presente gi\u00e0 nelle sue opere giovanili, rimane anche in quelle del periodo pi\u00f9 maturo, come nel volume \"Il linguaggio del gesto\" degli anni '30 in cui egli cerca di rinvenire, anche sulla base dei criteri formali dell'evoluzionismo, le origini del gesto umano in antecedenti preistorici correlativi, precisamente nella preghiera, attribuendogli significati linguistici che lo collocano al livello della comunicazione umana simbolica. Le successive opere di Cocchiara, fra cui \"Genesi di leggende\" del 1940, riprendono nuovamente la giovanile tematica legata alla poesia popolare, le fiabe e le novelle, le credenze e le superstizioni, cercandone di rintracciare le origini e la genesi secondo un metodo storicistico e strutturale sulle orme di quanto fatto da Vladimir Propp sulle fiabe.\nVerso gli anni '40, inizia un'altra fase dell'opera di Cocchiara, per certi versi l'ultima e pi\u00f9 significativa, che si caratterizza per una pi\u00f9 rimarcata visione storicistica degli oggetti e dei temi di studio che sono la sua attenzione. Dopo alcune monografie sul pensiero di Marett e Frazer, ritorna sulla tematica della superstizione con l'opera \"Sul concetto di superstizione\" del 1945, sempre attraverso le griglie interpretative e le idee di Tylor e soprattutto Marett, in particolare il concetto chiave di \"sopravvivenza\" (\"survival\") di un evento o fatto storico o folklorico che rivive nel processo di trasmissione storica della cultura di un popolo e di trasformazione del relativo contesto sociale, attraverso nuove forme simboliche e diversi significati attuali. Nelle opere \"Storia degli studi delle tradizioni popolari in Italia\" del 1947, e \"Il mito del buon selvaggio\" del 1948, Cocchiara matura una visione storicistica che risente pure dei nuovi influssi di Ernesto De Martino, mediata, dove possibile, sia dalle idee di Marett e dell'evoluzionismo, sia da quelle di Tylor sul mondo primitivo la cui essenza \u2013 Cocchiara ritiene \u2013 ancora persiste, come una presenza costante e ineludibile, nell'uomo occidentale civilizzato, sulla base dell'assunto di una fondamentale identit\u00e0 dello spirito umano.\nQuesta tematica, centrale nel pensiero di Cocchiara, sar\u00e0 ulteriormente ripresa e ribadita ne \"L'eterno selvaggio\" del 1961, dove, sottolineando come la condizione selvaggia dell'umanit\u00e0 sia un'\u00abeterna\u00bb ideale condizione umana, perviene pure \u2013 parallelamente, ma per altra via, a De Martino \u2013 a un superamento di quelle posizioni etnocentriche che hanno relegato ai margini dell'umanit\u00e0 le varie popolazioni primitive ancora esistenti nel mondo. Infine, nella \"Storia del folklore in Europa\", forse la sua opera pi\u00f9 nota e pi\u00f9 volte ristampata dalla prima edizione del 1952, in cui si ripercorre la storia delle teorie del folklore in Europa ed unica nel suo genere, Cocchiara traccia quel contraddittorio percorso storico che ha attraversato l'Europa nella ricerca di una propria (semmai esiste) identit\u00e0 culturale attraverso il riflesso delle sue variegate manifestazioni folkloriche. \nNel desiderio di dar maggior spazio alle discipline socio-umanistiche, Cocchiara altres\u00ec collabora, fin dagli ultimi anni '40, con Cesare Pavese e Ernesto De Martino alla realizzazione della cosiddetta \"collana viola\" della Einaudi, dedicata appunto alle scienze umane e sociali senza preclusioni per alcune di esse. Le sue ultime opere, \"Popolo e letteratura in Italia\" del 1959, \"Il mondo alla rovescia\" del 1963 e \"Le origini della poesia popolare\" uscito postumo nel 1966, segnano il ritorno di Cocchiara, quasi a mo' di chiusura ciclica del suo percorso di studioso e pensatore, ai primi interessi giovanili legati alla poesia popolare, alle narrazioni e alle tradizioni locali, tematiche rivisitate ora alla luce della sua esperienza di vita e di ricerca e che si concretizzer\u00e0, soprattutto nel secondo libro, nelle rassegnate riflessioni sulle immagini mitiche \u2013 e periodicamente disattese dalla realt\u00e0 in cui vive \u2013 che l'uomo si fa del mondo che vorrebbe, sempre ordinato ma continuamente in disordine nei fatti.\nEredit\u00e0.\nNel 2014 la Federazione italiana tradizioni popolari, in collaborazione con il Comune di Mistretta, istituisce il \"Premio Internazionale Giuseppe Cocchiara\" per studi demo-etno-antropologici. Il premio \u00e8 intitolato \"alla memoria dell'insigne studioso che, nella prima met\u00e0 del Novecento, partendo da Mistretta, sua citt\u00e0 natale, ha contribuito a gettare le basi dell'antropologia moderna\" ed \"\u00e8 volto a dare giusto riconoscimento agli studiosi italiani e stranieri che, con le loro ricerche teoriche, metodologiche e sul campo, conducono indagini in diversi ambiti delle discipline demoetnoantropologiche riguardanti le differenti realt\u00e0 socio-culturali\". L'iniziativa del premio si colloca nel quadro dell'importanza che in Sicilia, gi\u00e0 a partire dalla fine dell'Ottocento fino ad oggi, hanno avuto gli studi demo-etno-antropologici nel panorama intellettuale italiano, con le attivit\u00e0 di studio, di ricerca e di documentazione etno-antropologiche condotte, tra gli altri, da Pitr\u00e9, Salvatore Salomone Marino, Cocchiara, Carmelina Naselli, Santi Correnti, Giuseppe Bonomo, Antonino Buttitta, Aurelio Rigoli, Salvatore D'Onofrio, Silvana Miceli, Gabriella D'Agostino, Berardino Palumbo, Ignazio E. Buttitta e, in generale, da quella che \u00e8 nota come la \"scuola palermitana di antropologia\", fra le pi\u00f9 importanti negli studi folklorici, la cultura popolare e la storia delle tradizioni popolari."}
{"id": "1155099", "revid": "1610933", "url": "https://it.wikipedia.org/wiki?curid=1155099", "title": "Parco de' Medici", "text": "Parco de' Medici \u00e8 un'area urbana del Municipio Roma XI di Roma Capitale. Fa parte della zona urbanistica 15E Magliana, nella zona Z. XL Magliana Vecchia.\n\u00c8 un quartiere prettamente amministrativo, con uffici, centri direzionali e sedi legali di importanti aziende italiane.\nNegli ultimi anni ha conosciuto un forte sviluppo di strutture ricreative (cinema multisala) e residenziale (appartamenti ed hotel), dovuti principalmente alla contemporanea costruzione della nuova Fiera di Roma sulla direttrice del quartiere.\nCollegamenti.\n\u00c8 ben servita, inoltre, da uno svincolo del tratto urbano dell'Autostrada Roma-Fiumicino."}
{"id": "1155100", "revid": "1431409", "url": "https://it.wikipedia.org/wiki?curid=1155100", "title": "Michael Angarano", "text": "Biografia.\n\u00c8 nato a Brooklyn da una famiglia di origini italiane (Michael e Doreen Angarano) impegnata nel mondo della danza, terzo di quattro figli tutti ballerini. La sua famiglia gestisce due scuole di danza molto famose a New York e una a Los Angeles. Sua madre \u00e8 la direttrice e la proprietaria di tutte e tre. Kristen, sua sorella maggiore, \u00e8 co-direttrice dello studio di Los Angeles e la responsabile degli studi di New York.\nNel 1996 debutta in una pellicola cinematografica, interpretando il ruolo di un bambino cowboy in \"I'm Not Rappaport\", commedia musicale diretta da Herb Gardner. Dopo diverse apparizioni in serial statunitensi, nel 2001 arriva il successo con \"Little Secrets - Sogni e segreti\", film diretto da Blair Treu. Nel 2004 \u00e8 apparso nella versione cinematografica del romanzo \"Speak - Le parole non dette\", con Kristen Stewart. \u00c8 stato il protagonista di \"Sky High - Scuola di superpoteri\" e ha avuto un ruolo in \"Lords of Dogtown\", entrambi usciti durante l'estate del 2005.Angarano si \u00e8 laureato presso la Scuola Crespi Carmelite Alta nel 2005.\nHa avuto altri ruoli cinematografici in \"The Bondage\", \"Black Irish\", \"Man in the Chair\", \"Snow Angels\", \"The Final Season\" e in \"Il regno proibito\", co-protagonista al fianco di Jackie Chan e Jet Li. Ha recitato anche in \"One Last Thing\" del 2005. Ha recitato in \"Gentlemen Broncos\", diretto da Jared Hess. Il film commedia \u00e8 uscito nelle sale nel mese di ottobre 2009. Nel 2011, Angarano \u00e8 co-protagonista nel film horror-thriller \"Red State\", dove interpreta Travis. Ha interpretato Elliot, il figlio di Jack McFarland nella serie TV \"Will &amp; Grace\".\nVita privata.\nNel 2008 \u00e8 stato fidanzato con l'attrice Kristen Stewart; dal 2012 al 2016 \u00e8 stato sentimentalmente legato all'attrice Juno Temple, con cui ha convissuto a Los Feliz (Los Angeles).\nDoppiatori italiani.\nNelle versioni in italiano dei suoi film, Michael Angarano \u00e8 stato doppiato da:"}
{"id": "1155103", "revid": "2202073", "url": "https://it.wikipedia.org/wiki?curid=1155103", "title": "Mario Gelardi", "text": "Biografia.\nEsponente del teatro civile italiano, Mario Gelardi debutta come regista nel 1997 con \"Una notte americana\" di Arthur Miller e sempre nello stesso anno come autore e regista in \"Tutte le donne\".\nIl teatro di Mario Gelardi ha spesso raccontato storie partendo da testimonianze, da memorie, da fatti realmente accaduti ma lo fa attraverso una ben connotata specificit\u00e0 teatrale con la quale costruisce le sue messe in scena.\nNel 2002, ottiene con il testo \"Malamadre\" il Premio Flaiano e negli anni seguenti riceve nuovi riconoscimenti tra cui il Premio Ustica (sezione del premio Scenario) (nel 2005) ed il Premio Girul\u00e0 (nel 2007) con \"Quattro\" testo scritto con Giuseppe Miale di Mauro ed ispirato alla storia di Annalisa Durante. Sempre insieme a Giuseppe Miale Di Mauro \u00e8 tra i finalisti del \"Premio Riccione per il teatro\" con \"Becchini\" e si aggiudica il \"Premio Fersen\" per la drammaturgia con il testo \"La vita come prima\". Nel 2006, insieme ad Ivan Castiglione scrive e mette in scena \"Idroscalo 93: racconto sulla morte di Pier Paolo Pasolini\" per la rassegna \"Petrolio\" curata da Mario Martone.\nIl 2007 segna un anno importante nella carriera artistica di Mario Gelardi, insieme a Roberto Saviano \u00e8 infatti autore e regista della versione teatrale del romanzo \"Gomorra\" (2007) con cui ottiene numerosi riconoscimenti tra cui il Premio Gli Olimpici del teatro come migliore autore di novit\u00e0 italiana ed il Premio Enriquez. Lo spettacolo conta pi\u00f9 di 300 repliche solo in Italia e pi\u00f9 di una versione all'estero.\nNel 2010, per il Napoli Teatro Festival, mette in scena lo spettacolo \"La citt\u00e0 di fuori\", tratto dal romanzo \"La citt\u00e0 perfetta\" di Angelo Petrella e \"Santos\" tratto da un racconto di Roberto Saviano e scritto con Giuseppe Miale di Mauro. Sempre nello stesso anno pubblica il suo primo romanzo, \"Liberami dal male\", sulla storia di Marco Marchese in cui affronta il tema della pedofilia in ambito ecclesiastico.\nAccanto all'attivit\u00e0 teatrale, tra il 2005 ed il 2011 assume la direzione artistica di alcuni Festival e Rassegne tra cui \"Teatri della Legalit\u00e0\" (dal 2007 al 2010) ed il Festival \"Presente Indicativo\" (dal 2005 al 2010).\nNel 2013 assume la direzione artistica del Nuovo Teatro Sanit\u00e0, un teatro nel centro storico di Napoli ospitato in una chiesa settecentesca.\nNel 2017 riceve il Premio Giuseppe Fava per il teatro e l'impegno civile.\nDal 2013 \u00e8 il direttore artistico del Nuovo Teatro Sanit\u00e0\nNel 2020 ha realizzato come regista e autore per il Teatro Stabile di Napoli \"A freva\", ispirato a \"la peste\" di A. Camus\nNel 2019 la casa editrice \"editoria e spettacolo\" ha pubblicato una raccolta di suoi testi dal titolo \"imperfezioni\"\nCaratteristiche e stile teatrale.\nIl teatro di Mario Gelardi, come da lui stesso evidenziato, parte dall'esigenza come individuo, di raccontare la sua terra e quello che lo circonda: \u00abFondamentale \u00e8 stato l'incontro con Roberto Saviano: la mia identit\u00e0 di autore di teatro civile si \u00e8 profondamente radicata attraverso lo scambio umano e culturale che abbiamo. Io credo che a volte occuparsi di alcuni argomenti, nel mio caso la camorra, la pedofilia in ambito ecclesiastico, la morte di Pasolini o il terrorismo, diventa un modo di fare teatro politico. \u00c8 chiaro che la strada che mi si \u00e8 prospettata davanti \u00e8 stata tutt'altro che semplice; spesso si confonde il teatro civile con quello di narrazione che per sua natura \u00e8 pi\u00f9 spartano. Cerco di utilizzare tutte le possibilit\u00e0 che il teatro mi offre per essere efficace nel racconto, la scena, la musica, il disegno luci, fattori fondamentali che aiutano un passaggio anche pi\u00f9 coinvolgente per un pubblico e soprattutto per un establishment teatrale \u201cspaventato\u201d di toccare certi temi e a volte impaurito dalla possibilit\u00e0 che tali argomenti diventino popolari\u00bb."}
{"id": "1155109", "revid": "78273", "url": "https://it.wikipedia.org/wiki?curid=1155109", "title": "Museo di Storia della Fotografia", "text": ""}
{"id": "1155110", "revid": "174925", "url": "https://it.wikipedia.org/wiki?curid=1155110", "title": "Bondage (disambigua)", "text": "Il termine Bondage, riferito alla pratica sessuale pu\u00f2 significare anche:"}
{"id": "1155111", "revid": "78273", "url": "https://it.wikipedia.org/wiki?curid=1155111", "title": "Museo di Storia della Fotografia Fratelli Alinari", "text": ""}
{"id": "1155112", "revid": "1543377", "url": "https://it.wikipedia.org/wiki?curid=1155112", "title": "Contea di Valley (Montana)", "text": "La contea di Valley (in inglese Valley County) \u00e8 una contea del Montana, negli Stati Uniti. Il suo capoluogo amministrativo \u00e8 Glasgow.\nStoria.\nLa contea di Valley venne istituita il 6 febbraio 1863.\nGeografia fisica.\nLa contea ha un'area di 13.110 km\u00b2 di cui il 2,79% \u00e8 coperto d'acqua. Confina con le seguenti contee:\nConfina inoltre con la provincia Canada|canadese di:"}
{"id": "1155124", "revid": "125679766", "url": "https://it.wikipedia.org/wiki?curid=1155124", "title": "Cuori agitati", "text": "Cuori agitati \u00e8 l'album d'esordio del cantautore italiano Eros Ramazzotti, pubblicato il 9 febbraio 1985. Dopo circa un anno dalla sua pubblicazione, l'album ha superato le 400.000 copie vendute in Italia. Da esso venne estratto il singolo di copertina \"Una storia importante \"mentre il singolo dell'anno precedente\", Terra promessa, \"\u00e8 presente solo su cd."}
{"id": "1155126", "revid": "1305772", "url": "https://it.wikipedia.org/wiki?curid=1155126", "title": "Aviator", "text": ""}
{"id": "1155128", "revid": "1226", "url": "https://it.wikipedia.org/wiki?curid=1155128", "title": "Kay Sandvik", "text": ""}
{"id": "1155129", "revid": "21880", "url": "https://it.wikipedia.org/wiki?curid=1155129", "title": "Melibe mirifica", "text": ""}
{"id": "1155130", "revid": "1573940", "url": "https://it.wikipedia.org/wiki?curid=1155130", "title": "Melibe leonina", "text": "Melibe leonina () \u00e8 un mollusco nudibranco appartenente alla famiglia Tethydidae."}
{"id": "1155132", "revid": "1776051", "url": "https://it.wikipedia.org/wiki?curid=1155132", "title": "Without Love (Black 'N Blue)", "text": "Without Love \u00e8 il secondo album in studio dei Black 'N Blue, uscito nel 1985 per l'Etichetta discografica Geffen Records."}
{"id": "1155135", "revid": "122671857", "url": "https://it.wikipedia.org/wiki?curid=1155135", "title": "Val Lewton", "text": "Le sue produzioni dal caratteristico bianco e nero fortemente contrastato, conferivano agli horror degli anni quaranta una suspense e un'angoscia basate su ci\u00f2 che non si vede, che \u00e8 nascosto nell'ombra.\nCarriera.\nNel 1942 divenne responsabile del reparto B della casa di produzione RKO Pictures e realizz\u00f2 diversi film horror, nei quali diede maggiore risalto a paure invisibili e nascoste, pi\u00f9 che a mostri reali.\nFilmografia.\nDocumentari.\nDocumentari su Val Lewton."}
{"id": "1155149", "revid": "26786", "url": "https://it.wikipedia.org/wiki?curid=1155149", "title": "Antonio Piccolotto", "text": ""}
{"id": "1155150", "revid": "1573940", "url": "https://it.wikipedia.org/wiki?curid=1155150", "title": "Melibe", "text": "Melibe \u00e8 un genere di molluschi nudibranchi della famiglia Tethydidae.\nTassonomia.\nComprende le seguenti specie:"}
{"id": "1155153", "revid": "767487", "url": "https://it.wikipedia.org/wiki?curid=1155153", "title": "Sorority Boys", "text": "Sorority Boys \u00e8 un film del 2002 diretto da Wallace Wolodarsky.\nTrama.\nAdam, Dave e Doofer sono tre amici\nmembri della confraternita Kappa Omicron Kappa abbreviata in KOK. Questa confraternita \u00e8 famosa per il suo atteggiamento sessista, per i pesanti party e per gli importuni contro la sorority Delta Omicron Gamma nota come DOG, il cui acronimo \u00e8 usato come dispregiativo dai KOK (\"dog\" in inglese significa \"cane\"). le studentesse di questa comunit\u00e0 protestano contro le azioni della KOK e mandano spie a fotografare le loro attivit\u00e0: se questi le scoprono allora chiamano gli \"accalappiacani\" per cacciarle via e scagliano verso il loro dormitorio grossi vibratori.\nUn giorno, il presidente Spence indice una riunione, dove accusa Adam, Dave e Doofer, di aver rubato i soldi che servivano per la crociera KOK (evento importante nella tradizione della confraternita): in quanto custodi del tesoro non temono l'accusa, ma quando i tre scoprono che la cassaforte \u00e8 effettivamente vuota, questi vengono cacciati dalla KOK.\nI tre capiscono che il vero ladro \u00e8 Spence, essendo l'unico ad avere la chiave di riserva, sia perch\u00e9 egli si lamentava della loro mancanza di rispetto verso le tradizioni della confraternita sia perch\u00e9 lo trattavano da zimbello, ma non sanno come provarlo cos\u00ec Dave decide di chiedere i soldi a suo padre. Questi (prima di sapere i guai del figlio) riferisce a Dave che ha organizzato un incontro di lavoro tra lui ed un importante uomo d'affari John Kloss, membro onorario della KOK. Dave, per ottenere il posto, \u00e8 quindi obbligato a provare l'innocenza sua e dei suoi amici.\nDoofer ricorda un fatto importante: aveva scoperto che Adam filmava le sue nottate a letto con le ragazze dei vari party e visto che la cassaforte \u00e8 a fianco del suo letto, l'ultimo filmato avr\u00e0 registrato il vero ladro. I tre quindi, devono intrufolarsi nella confraternita e trovare il filmato, ma al prossimo party dei KOK sono ammesse solo ragazze: Doofer pianifica quindi di travestirsi da donne, presentandosi come Daisy (Dave), Adina (Adam) e Roberta (Doofer). Nessuno riconosce i tre, ma la loro stanza \u00e8 ora occupata dal fratello minore di Adam, Jimmy, che si infatua del suo alter ego. I KOK scambiano gli ex membri per delle DOG, quindi li portano a quella che credono sia la loro comunit\u00e0.\nLeah, presidente della DOG, decide di ospitare i tre credendole ragazze e questi decidono di approfittarne, finch\u00e9 non riottengono il filmato. Molte sono le difficolt\u00e0 per i tre per non farsi scoprire, Adam prova a convincere Jimmy ad aiutarlo ma senza successo. Col passare del tempo Adam regge sempre meno l'umiliante situazione, mentre Dave si relaziona con Leah (alternandosi come Dave e come Daisy) e Doofer con le altre DOG.\nQuando Adam decide di mollare, Doofer ha un nuovo piano: Adam, con una potente droga, metter\u00e0 al tappeto suo fratello, cos\u00ec da poter cercare il filmato e, se qualcosa andr\u00e0 storto, Dave verr\u00e0 in aiuto. Purtroppo, Leah chiede a Daisy/Dave di lavarle i capelli, impedendogli di raggiungere Adam che si ritrova a lottare contro Jimmy, ancora barcollante ma tenace, nonostante la droga. Nel frattempo il rapporto tra Daisy/Dave e Leah si fa pi\u00f9 intimo e Roberta/Doofer \u00e8 ormai amata da tutta la DOG.\nAdam, proprio quando riesce a stendere Jimmy e a prendere il filmato, perde anche lui i sensi, poich\u00e9 drogato a sua volta da suo fratello e il filmato finisce nella cassa dei videoporno, che sar\u00e0 portato sulla crociera KOK. Adam \u00e8 costretto a subire l'umiliazione di farsi sbeffeggiare dai KOK, che l'aspettavano fuori dalla stanza.\nTornato alla DOG si sfoga con Dave arrivando alle mani, ma lui ha un'altra idea: alla crociera KOK pu\u00f2 partecipare solo la comunit\u00e0 femminile che vince il powder puff football game (un rugby al femminile), quindi se le DOG battessero le Tri Pis (una sorority di belle ragazze superficiali e favorite dei KOK), i tre potranno essere sulla nave e finalmente ottenere il filmato. Ma le Tri Pis sono assai agguerrite e solo la determinazione di tutte le DOG concede loro la vittoria.\nMalgrado ci\u00f2, la crociera KOK parte comunque con le Tri Pis lasciando le DOG a terra, ma queste servendosi di un motoscafo abbordano la nave e scaricano le Tri Pis su un gommone di salvataggio. Mentre Doofer cerca il filmato e Adam/Adina subisce le dichiarazioni amorose di Jimmy, Daisy/Dave cerca di rompere con Leah, in quanto la ama come Dave. Quando Dave e Adam tornano a cercare il filmato sentono le urla di Leah, che sta per essere buttata in acqua dal padre di Dave e da John Kloss: allora Dave e Adam si smascherano, il primo per salvare Leah che se ne va con le DOG, il secondo perch\u00e9 stufo delle avances di Jimmy, mente Doofer viene smascherato da Spence che convoca \"Il consiglio supremo\".\nPrima che i tre vengano castigati, Dave rinfaccia ai KOK la loro meschinit\u00e0 e i maltrattamenti contro le donne, poi Doofer mostra quel che sarebbe il filmato dove Spence ruba i soldi della crociera: Spence per nulla impaurito fa partire il nastro. Inizialmente il video mostra Adam a letto con una Tri Pis, tra le risate della confraternita, ma poi appare Spence che effettivamente ruba i soldi, quindi \u00e8 Spence a subire il castigo.\nTempo dopo, Adam diventa il nuovo presidente della KOK, la quale non manterr\u00e0 pi\u00f9 il suo atteggiamento sessista, Doofer mantiene il rapporto di amicizia con le DOG e Dave riesce a riappacificarsi con Leah chiudendo il film con un bacio. Intanto le Tri Pis, sono ancora alla deriva...\nDistribuzione.\nNegli USA \u00e8 uscito in DVD ed \u00e8 stato distribuito per la prima volta nell'ottobre 2002 con solo audio inglese in 5.1 ch e sottotitoli in spagnolo, mentre la seconda edizione \u00e8 uscita nel marzo 2003 con audio inglese, ungherese e ceco e con multi-sottotitoli, senza includere i sottotitoli in italiano.\nIn Spagna \u00e8 uscito in DVD ed \u00e8 stato distribuito col titolo \"La casa de la fraternidad\" con gli audio inglese, tedesco, spagnolo, portoghese, brasiliano e turco e con multi-sottotitoli, senza includere i sottotitoli in italiano.\nIn Portogallo \u00e8 uscito in DVD ed \u00e8 stato distribuito col titolo \"Curvas perigosas\" con solo audio portoghese.\nIn Thailandia esce in DVD nel 2008.\nIn Italia \u00e8 inedito."}
{"id": "1155154", "revid": "1573940", "url": "https://it.wikipedia.org/wiki?curid=1155154", "title": "Tethydidae", "text": "Tethydidae \u00e8 una famiglia di molluschi nudibranchi della superfamiglia Dendronotoidea.\nTassonomia.\nComprende 2 generi:"}
{"id": "1155155", "revid": "767487", "url": "https://it.wikipedia.org/wiki?curid=1155155", "title": "Nasty Nasty", "text": "Nasty Nasty \u00e8 il terzo album in studio dei Black 'N Blue, uscito nel 1986 per l'etichetta discografica Geffen Records."}
{"id": "1155156", "revid": "365411", "url": "https://it.wikipedia.org/wiki?curid=1155156", "title": "First Division 1908-1909", "text": "La First Division 1908-1909 \u00e8 stata la 21\u00aa edizione della massima serie del campionato inglese di calcio, disputato tra il 1\u00ba settembre 1908 e il 30 aprile 1909 e concluso con la vittoria del , al suo terzo titolo.\nCapocannoniere del torneo \u00e8 stato Bert Freeman () con 38 reti.\nClassifica finale.\nLegenda:\nRegolamento:"}
{"id": "1155159", "revid": "119991", "url": "https://it.wikipedia.org/wiki?curid=1155159", "title": "Colline del Fiora e dell'Albegna", "text": ""}
{"id": "1155163", "revid": "365411", "url": "https://it.wikipedia.org/wiki?curid=1155163", "title": "First Division 1907-1908", "text": "La First Division 1907-1908 \u00e8 stata la 20\u00aa edizione della massima serie del campionato inglese di calcio, disputato tra il 2 settembre 1907 e il 29 aprile 1908 e concluso con la vittoria del , al suo primo titolo.\nCapocannoniere del torneo \u00e8 stato Enoch West () con 27 reti.\nClassifica finale.\nLegenda:\nRegolamento:"}
{"id": "1155164", "revid": "1573940", "url": "https://it.wikipedia.org/wiki?curid=1155164", "title": "Tethys fimbria", "text": "Tethys fimbria \u00e8 un mollusco nudibranco appartenente alla famiglia Tethydidae.\nDescrizione.\n\u00c8 il pi\u00f9 grande tra i nudibranchi mediterranei, fino a 30 centimetri.\nCome per la ballerina spagnola pu\u00f2 nuotare tramite ondulazioni del corpo e dei cerata, modificati, che vengono chiamati \"fenicura\".\nBiologia.\nSi nutre di crostacei ed echinodermi.\nDistribuzione e habitat.\n\u00c8 diffusa nel mar Mediterraneo e nell'oceano Atlantico orientale, su fondali fangosi o sabbiosi, tra 20 e 150 metri di profondit\u00e0. Un esemplare \u00e8 stato avvistato anche davanti alla costa di Riccione, un avvistamento insolito per le acque del mar Adriatico. A distanza di un mese dal primo avvistamento, un altro raro esemplare, sembrerebbe in et\u00e0 giovanile \u00e8 stato avvistato e fotografato nel nord Adriatico tra Portopiccolo e il golfo di Sistiana a pochi metri dalla riva."}
{"id": "1155166", "revid": "21880", "url": "https://it.wikipedia.org/wiki?curid=1155166", "title": "Tethys", "text": ""}
{"id": "1155167", "revid": "486946", "url": "https://it.wikipedia.org/wiki?curid=1155167", "title": "Agricola Gloria Montecatini", "text": ""}
{"id": "1155171", "revid": "767487", "url": "https://it.wikipedia.org/wiki?curid=1155171", "title": "In Heat (Black 'N Blue)", "text": "In Heat \u00e8 il quarto album in studio del gruppo musicale statunitense Black 'N Blue, uscito nel 1988 per l'etichetta discografica Geffen Records."}
{"id": "1155178", "revid": "1543377", "url": "https://it.wikipedia.org/wiki?curid=1155178", "title": "Ritratto di Diego de Acedo, el Primo", "text": "Diego de Acedo, el Primo \u00e8 un dipinto a olio su tela (107x82 cm) realizzato nel 1644 dal pittore Diego Vel\u00e1zquez.\n\u00c8 conservato nel Museo del Prado.\nIl nano Diego de Acedo, funzionario di Palazzo, \u00e8 ritratto da Vel\u00e1zquez elegantemente vestito in abito scuro, intento nel maneggiare dei fogli su cui \u00e8 posato un barattolo di colla: probabilmente il suo incarico era quello di timbrarli per la corte. Sullo sfondo, delle montagne."}
{"id": "1155179", "revid": "184755", "url": "https://it.wikipedia.org/wiki?curid=1155179", "title": "Mos\u00e8 riceve le tavole della legge", "text": "Mos\u00e8 riceve le tavole della legge \u00e8 un dipinto a olio su tela (194,5x129,8\u00a0cm) realizzato tra il 1950 ed il 1952 dal pittore Marc Chagall.\n\u00c8 conservato nel Centre Pompidou di Parigi.\nIl quadro rappresenta un episodio biblico: Mos\u00e8, raffigurato come un anziano dal volto verde, si accinge a prendere da Dio le tavole della legge sul monte Sinai.\nIn basso a sinistra Chagall si autoritrae nell'atto di dipingere la tela stessa."}
{"id": "1155180", "revid": "108355118", "url": "https://it.wikipedia.org/wiki?curid=1155180", "title": "Il postino Joseph Roulin", "text": "Il postino Joseph Roulin \u00e8 un dipinto del pittore olandese Vincent van Gogh, realizzato nel 1888 e conservato al Museum of Fine Arts di Boston.\nIl ritrattato: Joseph Roulin.\nJoseph Roulin era un uomo \u00abcon una grande barba, molto simile a Socrate\u00bb che lavorava come smistatore di posta presso la stazione ferroviaria di Arles, ridente cittadina provenzale dove van Gogh si era trasferito nel febbraio 1888. Tra Vincent e Joseph si instaur\u00f2 subito un sincero affetto oltre che una vicendevole stima, apertamente espressa dal pittore in una lettera indirizzata al fratello Th\u00e9o:\nRoulin era un fervente socialista, amava godersi i buoni alcolici ed era un padre di famiglia buono e caritatevole: van Gogh, che frequentava spesso casa Roulin, vedeva proiettate nell'amico postino e nella sua etica esemplare (kierkegaardianamente intesa) tutte le sue aspirazioni esistenziali, frustate purtroppo a causa delle sue sfortunate esperienze amorose e lavorative. Lo stesso Roulin, incurante delle malignit\u00e0 che circolavano su quello che ad Arles era sprezzantemente soprannominato \"fou-rou\" [rosso folle], voleva molto bene a Vincent e, dopo il triste episodio dell'autorecisione dell'orecchio, lo accompagn\u00f2 amorevolmente all'ospedale, lo andava a visitare ogni giorno e accett\u00f2 di tenere al corrente Th\u00e9o dei vari sviluppi diagnostici.\nDescrizione.\nVan Gogh ritrasse Joseph Roulin e i membri della sua famiglia numerose volte. Augustine, la moglie, compare ad esempio nelle cinque versioni dell'opera \"La Berceuse\": di Joseph, invece, abbiamo un famoso ritratto del 1888, oggi esposto al museo di Boston, e diversi mezzi busti, di cui uno dallo sfondo splendente di un giallo cromo intenso e altri tre che presentano al contrario un fondale molto decorativo, con le varie ornamentazioni fitomorfe che, sviluppandosi in fiori, boccioli e figure geometriche, rinnegano la pittura \"au premier coup\" degli esordi e prolungano il contatto, seppur figurativo e non reale, tra van Gogh e l'amico postino.\nOra provvederemo all'analisi dell'opera di Boston, che \u00e8 quella pi\u00f9 famosa. Il postino Roulin \u00e8 ritratto con la sua uniforme gallonata, con l'abito color turchese scuro e il cappello recante la scritta a caratteri cubitali. Il suo incarnato, roseo e florido, viene ravvivato non solo dalle sue iridi di un celeste intenso, ma anche da alcuni inserti rossi e azzurri e dalla presenza della sua \u00abbarba ispida, come di stoppie\u00bb, la cui \u00abruvidezza spinosa\u00bb \u00e8 resa con \u00abun irto contesto di pennellate secche, dure\u00bb (Giulio Carlo Argan). L'imponente e iconica figura di Roulin \u00e8 poi accompagnata da una sedia di vimini dalle forme curve e aeree e da un tavolo, del quale \u00e8 appena visibile lo spigolo a destra. Nessuna allusione spaziale altera l'osservazione, che si concentra su Roulin grazie alla presenza di uno sfondo monocromo tinto di un celeste energico e quasi giocondo. Come altrove in van Gogh, poi, qui la tavolozza \u00e8 ristretta a pochi colori sapientemente dosati e alternati tra di loro, in questo caso il blu (ripreso e variato nelle sue molteplici sfumature) e il giallo.\nL'opera, oggi una delle pi\u00f9 famose di van Gogh, secondo il critico d'arte Giulio Carlo Argan condensa splendidamente la \"weltanschauung\" artistica del pittore:"}
{"id": "1155181", "revid": "365411", "url": "https://it.wikipedia.org/wiki?curid=1155181", "title": "First Division 1906-1907", "text": "La First Division 1906-1907 \u00e8 stata la 19\u00aa edizione della massima serie del campionato inglese di calcio, disputato tra il 1\u00ba settembre 1906 e il 27 aprile 1907 e concluso con la vittoria del , al suo secondo titolo.\nCapocannoniere del torneo \u00e8 stato Alexander Young () con 28 reti.\nClassifica finale.\nLegenda:\nRegolamento:"}
{"id": "1155182", "revid": "1573940", "url": "https://it.wikipedia.org/wiki?curid=1155182", "title": "Tritoniidae", "text": "Tritoniidae \u00e8 una famiglia di molluschi nudibranchi, unica famiglia della superfamiglia Tritonioidea.\nTassonomia.\nLa famiglia comprende i seguenti generi:"}
{"id": "1155183", "revid": "365411", "url": "https://it.wikipedia.org/wiki?curid=1155183", "title": "First Division 1905-1906", "text": "La First Division 1905-1906 \u00e8 stata la 18\u00aa edizione della massima serie del campionato inglese di calcio, disputato tra il 2 settembre 1905 e il 30 aprile 1906 e concluso con la vittoria del , al suo secondo titolo.\nCapocannoniere del torneo \u00e8 stato Walter White () con 26 reti.\nStagione.\nNovit\u00e0.\nDa questa stagione le squadre partecipanti salirono a 20.\nAggiornamenti.\nLo cambi\u00f2 denominazione in \" Birmingham Football Club\".\nClassifica finale.\nLegenda:\nRegolamento:"}
{"id": "1155187", "revid": "365411", "url": "https://it.wikipedia.org/wiki?curid=1155187", "title": "First Division 1904-1905", "text": "La First Division 1904-1905 \u00e8 stata la 17\u00aa edizione della massima serie del campionato inglese di calcio, disputato tra il 1\u00ba settembre 1904 e il 29 aprile 1905 e concluso con la vittoria del , al suo primo titolo.\nCapocannoniere del torneo \u00e8 stato Arthur Brown () con 22 reti.\nStagione.\nNovit\u00e0.\nQuest'anno non ci furono retrocessioni in virt\u00f9 dell'ampliamento del torneo a 20 squadre previsto per la stagione successiva.\nClassifica finale.\nLegenda:\nRegolamento:"}
{"id": "1155188", "revid": "365411", "url": "https://it.wikipedia.org/wiki?curid=1155188", "title": "First Division 1903-1904", "text": "La First Division 1903-1904 \u00e8 stata la 16\u00aa edizione della massima serie del campionato inglese di calcio, disputato tra il 1\u00ba settembre 1903 e il 30 aprile 1904 e concluso con la vittoria dello , al suo secondo titolo.\nCapocannoniere del torneo \u00e8 stato Steve Bloomer () con 20 reti.\nClassifica finale.\nLegenda:\nRegolamento:"}
{"id": "1155191", "revid": "365411", "url": "https://it.wikipedia.org/wiki?curid=1155191", "title": "First Division 1902-1903", "text": "La First Division 1902-1903 \u00e8 stata la 15\u00aa edizione della massima serie del campionato inglese di calcio, disputato tra il 1\u00ba settembre 1902 e il 27 aprile 1903 e concluso con la vittoria dello , al suo primo titolo.\nCapocannoniere del torneo \u00e8 stato Sam Raybould () con 31 reti.\nClassifica finale.\nLegenda:\nRegolamento:"}
{"id": "1155195", "revid": "365411", "url": "https://it.wikipedia.org/wiki?curid=1155195", "title": "First Division 1901-1902", "text": "La First Division 1901-1902 \u00e8 stata la 14\u00aa edizione della massima serie del campionato inglese di calcio, disputato tra il 2 settembre 1901 e il 28 aprile 1902 concluso con la vittoria del , al suo quarto titolo.\nCapocannoniere del torneo \u00e8 stato Jimmy Settle () con 18 reti.\nClassifica finale.\nLegenda:\nRegolamento:"}
{"id": "1155197", "revid": "365411", "url": "https://it.wikipedia.org/wiki?curid=1155197", "title": "First Division 1900-1901", "text": "La First Division 1900-1901 \u00e8 stata la 13\u00aa edizione della massima serie del campionato inglese di calcio, disputato tra il 1\u00ba settembre 1900 e il 30 aprile 1901 e concluso con la vittoria del , al suo primo titolo.\nCapocannoniere del torneo \u00e8 stato Steve Bloomer () con 23 reti.\nClassifica finale.\nLegenda:\nRegolamento:\nRisultati.\nCalendario.\n1\u00ba settembre 1900\n3 settembre 1900\n8 settembre 1900\n10 settembre 1900\n15 settembre 1900\n22 settembre 1900\n29 settembre 1900\n4 ottobre 1900\n6 ottobre 1900\n13 ottobre 1900\n20 ottobre 1900\n27 ottobre 1900\n29 ottobre 1900\n3 novembre 1900\n5 novembre 1900\n10 novembre 1900\n12 novembre 1900\n17 novembre 1900\n24 novembre 1900\n1\u00ba dicembre 1900\n8 dicembre 1900\n15 dicembre 1900\n22 dicembre 1900\n25 dicembre 1900\n26 dicembre 1900\n29 dicembre 1900\n1\u00ba gennaio 1901\n2 gennaio 1901\n5 gennaio 1901\n12 gennaio 1901\n19 gennaio 1901\n26 gennaio 1901\n16 febbraio 1901\n23 febbraio 1901\n2 marzo 1901\n9 marzo 1901\n11 marzo 1901\n13 marzo 1901\n16 marzo 1901\n23 marzo 1901\n25 marzo 1901\n27 marzo 1901\n30 marzo 1901\n5 aprile 1901\n6 aprile 1901\n8 aprile 1901\n9 aprile 1901\n13 aprile 1901\n15 aprile 1901\n17 aprile 1901\n20 aprile 1901\n22 aprile 1901\n24 aprile 1901\n27 aprile 1901\n29 aprile 1901\n30 aprile 1901"}
{"id": "1155204", "revid": "1573940", "url": "https://it.wikipedia.org/wiki?curid=1155204", "title": "Tritonia", "text": "Tritonia \u00e8 un genere di molluschi nudibranchi della famiglia Tritoniidae.\nTassonomia.\nIl genere comprende le seguenti specie:"}
{"id": "1155205", "revid": "365411", "url": "https://it.wikipedia.org/wiki?curid=1155205", "title": "First Division 1899-1900", "text": "La First Division 1899-1900 \u00e8 stata la 12\u00aa edizione della massima serie del campionato inglese di calcio, disputato tra il 2 settembre 1899 e il 30 aprile 1900 e concluso con la vittoria dell', al suo quinto titolo, il secondo consecutivo.\nCapocannoniere del torneo \u00e8 stato Billy Garraty (Aston Villa) con 27 reti.\nStagione.\nAggiornamenti.\nAll'inizio della stagione il Glossop North End decide di togliere il \"North End\" dalla propria denominazione.\nClassifica finale.\nLegenda:\nRegolamento:\nRisultati.\nCalendario.\n2 settembre 1899\n4 settembre 1899\n9 settembre 1899\n16 settembre 1899\n18 settembre 1899\n23 settembre 1899\n30 settembre 1899\n2 ottobre 1899\n5 ottobre 1899\n7 ottobre 1899\n14 ottobre 1899\n21 ottobre 1899\n28 ottobre 1899\n4 novembre 1899\n6 novembre 1899\n11 novembre 1899\n13 novembre 1899\n18 novembre 1899\n25 novembre 1899\n2 dicembre 1899\n9 dicembre 1899\n16 dicembre 1899\n23 dicembre 1899\n25 dicembre 1899\n26 dicembre 1899\n27 dicembre 1899\n30 dicembre 1899\n1\u00ba gennaio 1900\n6 gennaio 1900\n13 gennaio 1900\n20 gennaio 1900\n3 febbraio 1900\n17 febbraio 1900\n24 febbraio 1900\n27 febbraio 1900\n3 marzo 1900\n5 marzo 1900\n10 marzo 1900\n14 marzo 1900\n17 marzo 1900\n19 marzo 1900\n21 marzo 1900\n24 marzo 1900\n26 marzo 1900\n31 marzo 1900\n2 aprile 1900\n4 aprile 1900\n7 aprile 1900\n9 aprile 1900\n13 aprile 1900\n14 aprile 1900\n16 aprile 1900\n17 aprile 1900\n21 aprile 1900\n23 aprile 1900\n24 aprile 1900\n25 aprile 1900\n28 aprile 1900\n30 aprile 1900"}
{"id": "1155206", "revid": "1573940", "url": "https://it.wikipedia.org/wiki?curid=1155206", "title": "Tritonia festiva", "text": "Tritonia festiva () \u00e8 un mollusco nudibranchio della famiglia Tritoniidae."}
{"id": "1155207", "revid": "1005847", "url": "https://it.wikipedia.org/wiki?curid=1155207", "title": "Versilia (fiume)", "text": "Il Versilia \u00e8 un fiume della Toscana lungo 24\u00a0km che scorre nella regione storica della Versilia nei territori delle province di Lucca e Massa Carrara.\nCorso del fiume.\nNasce in provincia di Lucca sopra l'antichissimo Borgo di Mulina, dall'unione di due torrenti che scendono dal Monte Nona, i quali si congiungono con il torrente proveniente dal Monte Matanna ( m), assumendo la denominazione di fiume Vezza.\nPi\u00f9 a valle presso Pontestazzemese, dopo aver ricevuto le acque del fiumiciattolo proveniente da Pruno, raggiunge il paese di Ruosina, per arrivare poi nella citt\u00e0 di Seravezza.\nQui riceve da destra le acque del Serra (vedi nella foto la confluenza) mutando nuovamente per qualche chilometro la denominazione in torrente Serra-Vezza. \nGiunto a Corvaia il fiume inizia a scorrere pensile attraversando la pianura della Versilia assumendo la denominazione Versilia, dapprima lambendo la parte sud dell'abitato di Querceta lungo il confine con il comune di Pietrasanta, poi a ridosso del confine con il comune di Forte dei Marmi.\nIn questo tratto riceve da destra le acque dei torrenti Bonazzera, Rio Strettoia e Montignoso, per poi sfociare nel mar Ligure, (in precedenza chiamato \"Mare Tosco\") in localit\u00e0 Cateratte del Cinquale, che Lucca cedette a Modena nel 1847, ora nella provincia di Massa Carrara.\nMolto tempo fa, prima che nel 1700 venisse deviato il suo percorso dai Medici per bonificare la zona a mare (Forte dei Marmi) che era inabitabile perch\u00e9 acquitrinosa e infestata dalla malaria, bagnava la parte ovest della citt\u00e0 di Pietrasanta, andando a sfociare, sempre nel mar Ligure, presso la localit\u00e0 Fiumetto nei pressi dell'attuale foce del Fosso Fiumetto.\nIl vecchio percorso del fiume, si trovava grossomodo, laddove, nel 1996, a causa della disastrosa alluvione, lo stesso ruppe gli argini, allagando gran parte della piana di Pietrasanta.\nRegime del fiume.\nIl regime del Versilia \u00e8 ad alimentazione carsica. Tuttavia la sua portata d'acqua \u00e8 comunque modesta, specialmente nel tratto di pianura dove durante l'estate pu\u00f2 anche essere privo d'acqua in superficie perch\u00e9 scorrere sotto lo strato di ghiaia che ne forma il letto. \n&lt;br&gt;In caso di piogge particolarmente violente invece il fiume \u00e8 soggetto a piene particolarmente impetuose che possono causare anche disastrose alluvioni, come avvenuto durante l'alluvione del 1996, quando il fiume tocc\u00f2 l'eccezionale portata di 571\u00a0m\u00b3/s.\nNatura.\nPer la fauna ittica il Versilia \u00e8 classificato a Ciprinidi a valle di Seravezza, mentre sono classificati a Salmonidi i torrenti a monte."}
{"id": "1155208", "revid": "1632387", "url": "https://it.wikipedia.org/wiki?curid=1155208", "title": "Storia del jazz", "text": "La storia del jazz, al pari di quella di molti altri generi musicali popolari, e soprattutto quelli che affondano le proprie radici nella tradizione degli schiavi afroamericani (il primo fra tutti \u00e8 lo spiritual) \u00e8 quanto mai povera di documenti e riferimenti, in special modo per quanto attiene le sue origini e i suoi primordi.Le prime fonti orali sulla nascita del jazz a New Orleans risalgono ai primi anni del XX secolo, mentre quelle scritte si attestano al decennio successivo. Anche se i generi musicali preesistenti che ne determinarono la nascita sono svariati e difficilmente classificabili con precisione, convenzionalmente si fa risalire la nascita del jazz ai canti di lavoro degli africani deportati negli Stati Uniti e schiavizzati.\nIl genere si svilupp\u00f2 in modo esponenziale tra il 1915 e il 1940, diventando la musica da ballo dominante tra il 1930 e il 1940, anni in cui i brani delle big band si trovavano regolarmente ai primi posti delle classifiche. A questo periodo seguirono diversi decenni in cui il jazz si caratterizz\u00f2 in maniera crescente come una musica d'arte, tipicamente afroamericana. Nel frattempo, il pubblico statunitense del jazz si assottigli\u00f2, mentre la musica destava un crescente interesse in Europa e nel resto del mondo.\nQuesta tendenza, iniziata col movimento bebop nel 1945, raggiunse l'apice negli anni sessanta con il movimento free jazz, che mirava all'emancipazione totale del musicista.\nSegu\u00ec un periodo di involuzione e di marginalizzazione che termin\u00f2 negli anni ottanta, durante i quali una generazione di giovani musicisti infuse nuova vita perseguendo diverse tendenze anche in assenza di uno stile dominante: nacquero cos\u00ec diverse scuole di jazz europeo, uno stile mainstream, che faceva riferimento al periodo degli anni cinquanta, e diverse contaminazioni che proseguivano l'esperienza fusion arrivando ad uno stile che viene detto acid jazz o che guardavano con interesse a tradizioni musicali etniche in direzione della world music.Anche l'industria discografica torn\u00f2 ad interessarsi delle sonorit\u00e0 del jazz - se non della sua estetica - promuovendo vari artisti specialisti di smooth jazz, un tipo di jazz estremamente alleggerito.\nLa musica jazz rappresenta oggi circa il 3% della produzione musicale nordamericana, ma ha seguaci in tutto il mondo.\nOrigine del termine.\nL'origine della parola jazz (che veniva originariamente scritta jass) \u00e8 incerta.\nUn'ipotesi fa derivare la parola \"jass\" dalla parola di etimologia francese \"jaser\" (gracchiare, fare rumore, perfino copulare nel dialetto della Louisiana francofona del XVIII secolo).\nLa linea etimologica francese jaser-jass sembra avvalorata dai giornali dalla fine del 1800 al 1918 e dalle testimonianze di musicisti di New Orleans, secondo cui questa musica veniva considerata in ambienti tradizionali come \"fracasso\", \"rumore sgradevole\", musica \"cacofonica\".\nIn contrasto con questa teoria, recenti testimonianze raccolte tra alcuni musicisti in attivit\u00e0 a New Orleans all'inizio del XX secolo indicano che la parola non \u00e8 stata usata a New Orleans per denotare una musica fino al 1917, quando vi arriv\u00f2 in una lettera che Freddie Keppard sped\u00ec da Chicago a Joe \"King\" Oliver, che la mostr\u00f2 al suo protetto Louis Armstrong.\nUn'ipotesi recente \u00e8 che la parola abbia una provenienza settentrionale, con le attestazioni di uso localizzate nell'area di San Francisco. Il ricercatore Gerald Cohen ha appurato che la parola inizia ad apparire sul giornale \"San Francisco Chronicle\" nel 1913, come sinonimo di \"vigore, energia, effervescenza\". Il cronista che la us\u00f2 l'avrebbe mutuata da un altro cronista, che a sua volta l'avrebbe udita usare da giocatori di dadi durante una partita.\nAltri associano la parola \"jazz\" al gergale \"to jizz\" (\"jism\"), parola sconcia che indica la virilit\u00e0 maschile. Cos\u00ec per alcuni \"jazz music\" sarebbe quindi stata \"musica da eiaculazione\" per la sua presenza nei bordelli, per altri avrebbe inizialmente significato \"musica da poco\" ovvero - in positivo - \"musica effervescente\". Se anche questo fosse vero, \u00e8 molto probabile che questa associazione si fosse persa nel 1913 o difficilmente la parola sarebbe stata stampata su un quotidiano.\nAd ogni modo dopo che la parola \"jazz\" fu resa famosa, essa si arricch\u00ec rapidamente di connotazioni anche negative al punto da essere talvolta utilizzata come epiteto: un noto esempio \u00e8 un articolo molto critico del \"Times Picayune\".\nAltri ritengono che la parola jazz derivi da Jar, che in inglese significa vaso. In effetti, i primissimi suonatori di colore usavano dei vasi rovesciati come percussioni: da qui, dall'inglese \"to play jares\" suonare dei vasi, delle giare oppure dei barattoli nascerebbe l'espressione. Suonare con dei vasi la cui pronuncia \u00e8 la stessa di \"to play jazz\". Pian piano sarebbe diventato appunto Jazz.\nLe origini.\nMolti sono gli antenati del jazz: reminiscenze della musica africana, canti e richiami di lavoro, canti religiosi spiritual delle chiese protestanti, canto blues degli afroamericani, ragtime pianistico di derivazione euro-americana, musica europea per banda militare e perfino e chi dell'opera sono i pi\u00f9 importanti elementi che hanno contribuito a questa fortunata e geniale sintesi artistica. Da questo substrato musicale emerse, alla fine dell'Ottocento, un canto individuale che venne chiamato blues e che ebbe una vasta diffusione, anche attraverso i nascenti canali commerciali, tra la popolazione afroamericana. La combinazione armonica e melodica che si trova nel blues non ha riscontro nella musica occidentale (eccetto almeno una ballata irlandese risalente al 1600 che ha struttura in 12 battute e giro armonico tipico del blues pi\u00f9 arcaico e tradizionale) e si ritrova nel jazz fino dalle origini.\nLe radici del jazz affondano nella cultura musicale africana della vita di tutti i giorni degli schiavi neri (sebbene molto contaminata dalle culture europee, soprattutto inglesi e francesi, dominanti nel sud degli Stati Uniti). Queste persone avevano con s\u00e9 una tradizione che esprimevano mentre lavoravano (i cosiddetti \"field hollers\" e \"work song\"), mentre pregavano (gli \"spiritual\", che negli anni trenta del XX secolo avrebbero dato origine al \"gospel\") e durante il loro tempo libero. Gi\u00e0 nel 1819 l'architetto Benjamin Latrobe lasci\u00f2 testimonianze scritte e disegni di feste di schiavi che si riunivano in Congo Square, una piazza della citt\u00e0, per ballare e suonare usando strumenti e musiche improvvisate.\nNel corso del XIX secolo e soprattutto nella seconda met\u00e0, le tradizioni musicali afroamericane iniziarono a trovare eco in spettacoli d'intrattenimento, attraverso varie forme di rappresentazione, delle quali forse le pi\u00f9 famose erano i \"Minstrel show\" che in una cornice carica di stereotipi razziali rappresentavano personaggi tipo dell'afroamericano. Le musiche di scena di questi spettacoli erano rielaborazioni di musiche afroamericane. \nChicago e il Midwest.\nLa migrazione degli afroamericani dal Sud al Nord degli Stati Uniti, che ebbe luogo tra il 1910 e il 1920, port\u00f2 con s\u00e9 anche molti musicisti di New Orleans, attratti dai maggiori guadagni che venivano offerti ai musicisti al Nord e, secondo molte testimonianze, anche dalla decadenza dell'intrattenimento a New Orleans, che viene fatta coincidere simbolicamente, con la chiusura di Storyville, il quartiere a luci rosse di New Orleans, che avvenne nel 1917 ad opera del Ministero della Guerra: la tradizione vuole che il jazz fosse nato e avesse prosperato nei bordelli del quartiere. Molto probabilmente l'importanza di Storyville per il jazz \u00e8 stata esagerata, ma \u00e8 certo che molti protagonisti vi suonarono, e che, forse anche a causa di questo, fin dagli inizi il jazz ebbe una pessima reputazione. Il jazz veniva spesso portato al Nord sui battelli che risalivano il Mississippi, che assumevano orchestre come intrattenimento di bordo. La meta di molti dei musicisti fu Chicago, citt\u00e0 che attrasse anche King Oliver, e attorno alla quale si cre\u00f2 una scuola da cui emersero molti protagonisti soprattutto bianchi, tra cui Bix Beiderbecke, Frankie Trumbauer (primo sassofonista americano - il sassofono era stato brevettato nel 1846 a Parigi ed esportato al seguito delle bande militari), Pee Wee Russell.\nIl decennio tra il 1920 e il 1930 viene denominato \u201cepoca d\u2019oro\u201d della musica jazz. I jazzman neri furono d\u2019ispirazione per quel gruppo di musicisti bianchi che viveva a New Orleans, contribuendo in modo definitivo alla nascita della scuola jazzistica bianca nata a Illinos, eredit\u00f2 il nome dalla citt\u00e0 di origine. L\u2019anno del 1918 fu decisivo per l\u2019evoluzione del jazz nero di Chicago, sia per l\u2019arrivo di King Oliver, ma anche perch\u00e9 ci fu un grande flusso migratorio a Chicago, specialmente a New Orleans. \nDal punto di vista musicale il suono contrappuntistico e d'insieme (normalmente con esposizione del tema alla cornetta, supporto armonico affidato agli arpeggi del clarinetto il tutto legato dalle frasi e dagli effetti di glissato del trombone e con improvvisazioni collettive finali) delle formazioni di New Orleans cede il passo ad uno stile in cui domina la performance del solista (grazie anche ad una nuova generazione di musicisti pi\u00f9 preparate tecnicamente), mentre iniziano ad emergere figurazioni ritmiche pi\u00f9 sofisticate di quelle di derivazioni bandistica. \nI musicisti bianchi di Chicago suonavano con grande passione in posizioni strane, in piedi sulle casse. Il loro intento era quello di ricreare la musica di New Orleans e fonderla con quella borghese di Chicago, per raggiungere la tanto attesa perfezione di stile.\nNasceva cos\u00ec l\u2019\u201chot solo\u201d, reale fase di innovazione di questa musica. Un musicista fra tutti, Pee Wee Russel, diventer\u00e0 una struttura portante di questa musica, nella stagione del middle jazz. Uno degli eventi pi\u00f9 significativi di questo periodo \u00e8 il fatto che per la prima volta musicisti bianchi e neri si ritrovarono a suonare insieme negli stessi gruppi. \nLa figura principale del periodo \u00e8 Louis Armstrong, che fu chiamato a Chicago dal \"Re\" di New Orleans King Oliver. Dopo alcuni mesi con il gruppo di Oliver, Armstrong (con le storiche registrazioni dei suoi gruppi, gli Hot Five e gli Hot Seven), nel 1925 si afferm\u00f2 come il trombettista simbolo del movimento (Armstrong \u00e8 considerato il pi\u00f9 prolifico e talentuoso musicista jazz di tutti i tempi). Alla richiesta di scrivere una storia della musica Jazz, Miles Davis rispose: \"La storia del jazz si scrive in quattro parole... Louis Armstrong, Charlie Parker\".\nSono gli anni che vedono anche la nascita dell'industria discografica: nel 1917 viene pubblicato quello che viene considerato il primo disco di musica jazz, ad opera di Nick La Rocca un cornettista di origini siciliane. Nel 1920, la cantante blues Mamie Smith incide \"Crazy Blues\", che vende un milione di copie e fa esplodere il settore delle incisioni dedicate ai neri, i cosiddetti \"race records\" (registrazioni razziali), che fanno decollare la carriera di molti musicisti, tra cui molti cantanti di blues, dei quali forse la pi\u00f9 famosa \u00e8 Bessie Smith.\nChicago infatti era anche la citt\u00e0 che ospitava il blues e lo \u00e8 tuttora, soprattutto all\u2019interno del quartiere del Market, dove questa musica continua a riecheggiare tra le strade.\nL\u2019emigrazione del Sud aveva portato oltre ai jazzmen anche tanti bluesmen. Quest\u2019ultimi erano vagabondi e venivano infatti definiti \u201cHobos\u201d: viaggiavano nascosti per trovare un po\u2019 di lavoro e fortuna a Chicago e talvolta erano accompagnati da uomini che li dirigevano perch\u00e9 molti di loro erano ciechi fin dalla nascita o a causa della loro vita malsana.\nDal Blues per pianoforte \u00e8 derivato un altro stile molto famoso in questi anni: il Boogie-Woogie. Quest\u2019ultimo rievocava negli ascoltatori l\u2019immagine delle avventure dei neri del Sud sradicati perch\u00e9 i musicisti, tramite l\u2019accompagnamento musicale, ricordavano l\u2019assordante rumore dei treni che correvano sulla strada vicino al South Side. Il fondatore di questo genere musicale \u00e8 Jimmy Yancey, la caratteristica principale del suo stile musicale era proprio il fatto che il vibrato che caratterizza gli strumenti a fiato, venne trasferito sul pianoforte grazie ad un ingegnoso gioco di mani.\nIl legame tra il blues e il jazz durante questi anni vive in maniera sotterranea, a causa della connotazione fortemente razziale e la fama di scarsa raffinatezza del blues: si vedranno musicisti bianchi che assumono pseudonimi neri per incidere il blues, mentre i jazzisti, che si rivolgevano al pubblico bianco dei locali notturni, per lungo tempo eviteranno di suonare il blues in pubblico. Si deve notare come molti dei brani che in questo periodo contengono la parola blues nel titolo non siano affatto blues ed usino il termine solo per il suo effetto coloristico.\nL'era delle big band e l'et\u00e0 dello swing (1930-1940).\nLo Swing.\nDopo la jazz age (i ruggenti anni venti), si svilupp\u00f2 lo swing, affermandosi come musica da ballo e dilagando negli \"speakeasy\", i locali in cui si vendeva clandestinamente il liquore vietato dal proibizionismo. Molti protagonisti, tra cui il sassofonista Sidney Bechet fecero tourn\u00e9e in Europa. Videro in questo periodo la luce anche le prime Big band - si ricorda quella di Fletcher Henderson, che vide tra le sue file anche Armstrong - che trovavano ottime opportunit\u00e0 commerciali nelle grandi sale da ballo, quali il Roseland e il Savoy di New York. A testimoniare la popolarit\u00e0 delle orchestre in questo periodo, la stampa incoron\u00f2 \"Re del jazz\" Paul Whiteman, un direttore d'orchestra bianco che canonizz\u00f2 la formazione delle orchestre da ballo dell'epoca, introducendo ad esempio la sezione di sassofoni, e noto tra l'altro per aver commissionato a George Gershwin il brano \"Rapsodia in blu\", che fondeva elementi jazzistici in una cornice compositiva di derivazione classica.\nTutti si erano accorti del jazz, lo si ascoltava e se ne parlava. Anche a Hollywood, dove si iniziarono a produrre film in cui la musica jazz aveva un ruolo da protagonista, o indirettamente come commento all'azione, chiamando alcuni dei musicisti pi\u00f9 in vista del momento a prendervi parte (spesso solo con fugaci apparizioni). La segregazione razziale, che era stato fino ad allora la regola nelle orchestre di jazz cos\u00ec come nei locali, inizi\u00f2 in quegli anni a perdere un po' della sua compattezza, grazie anche al coraggioso esempio di direttori d'orchestra come Goodman e Shaw che portarono in tourn\u00e9e gli artisti afroamericani Roy Eldridge e Billie Holiday.\nLa depressione economica - iniziata col crollo di Wall Street nel 1929 e la fine del proibizionismo - posero fine all'et\u00e0 del jazz come era stata fino ad allora conosciuta. La radio assunse il ruolo di diffusione che era stato fino a poco prima giocato dai dischi e le orchestre jazz che le emittenti trasmettevano dal vivo in programmi con nomi come \"Let's Dance\" (cio\u00e8 \"Balliamo\", il programma che rese celebre l'orchestra di Benny Goodman nella parte occidentale degli Stati Uniti) assursero ai primi posti delle classifiche musicali dell'epoca, rendendo popolari i nomi di Benny Goodman (cui la stampa attribu\u00ec il titolo di \"Re dello Swing\"), Artie Shaw (che, in concorrenza con Goodman, si attribu\u00ec il titolo di \"Re del Clarinetto\"), Duke Ellington - la cui orchestra anim\u00f2 per anni, con un repertorio innovativo ed estremamente originale, le notti del famoso Cotton Club, Cab Calloway - un altro \"re\" del Cotton Club, Woody Herman, Count Basie, Ella Fitzgerald, Glenn Miller. Il successo di questi programmi e delle orchestre che vi suonavano fu accompagnato dal diffondersi di nuovi balli, quali il jitterbug (e il suo discendente jive) e soprattutto lo swing che finirono per dare alla decade il nomignolo di \"et\u00e0 dello swing\". Goodman, che assunse Fletcher Henderson come arrangiatore, fu il dominatore di gran parte della decade, con un successo che culmin\u00f2 nel 1938 con un concerto nel tempio newyorkese della musica colta, la Carnegie Hall, concerto al quale Goodman fece partecipare come ospiti solisti provenienti da tutte le maggiori orchestre del momento. Musicalmente, la maggior parte delle orchestre jazz fondeva lo stile di Chicago con l'organico delle orchestre da ballo, anche se le formazioni pi\u00f9 innovative (Ellington, Basie) contribuirono in modo sostanziale alla definizione di uno stile e di un repertorio originale.\nNew York, grazie all'ambiente favorevole creato dalla compresenza della fiorente industria discografica e dello spettacolo, un'attivissima vita notturna che (ancorch\u00e9 spesso dominata dalla malavita) alimentava numerosissime sale da ballo e locali notturni, e - nel quartiere di Harlem - una folta comunit\u00e0 di colore che stava sperimentando un periodo di relativa prosperit\u00e0, acquisisce in questi anni un ruolo centrale che non abbandoner\u00e0 pi\u00f9, attirando molti musicisti tanto dal Sud quanto dal Midwest: \u00e8 qui che Henderson stabilisce la sua orchestra ed \u00e8 qui che si trasferisce, dalla nativa Washington, il giovane Duke Ellington.\nVerso la met\u00e0 degli anni trenta, anche a seguito dei primi disordini razziali - si ricorda la rivolta ad Harlem nel 1935 - New York vide la decadenza dei locali per bianchi nei quartieri neri (tra cui il famoso Cotton Club) mentre le zone attorno a Broadway, alla Cinquantaduesima strada, e al quartiere universitario del Greenwich Village si popolarono di locali che avevano piccole formazioni jazz come attrazione principale. Le stelle di questi locali erano Billie Holiday, Art Tatum, Fats Waller, Coleman Hawkins, Lester Young. Lo stile che nacque in questi locali era rilassato e notturno, esemplificato dall'interpretazione di \"Body and Soul\" data in quegli anni da Hawkins, che fu anche uno degli strumentisti che resero il sassofono tenore la voce dominante del jazz.\nDal punto di vista musicale, mentre si afferma sempre di pi\u00f9 la figura del solista, il repertorio si orienta in maniera predominante sulla forma della canzone in 32 battute, che pu\u00f2 essere un tema originale o - pi\u00f9 spesso - essere derivato da canzoni in voga, da musical o da film (non si deve dimenticare che in questi anni sono attivi nell'industria dello spettacolo alcuni formidabili autori, tra cui George Gershwin e il fratello Ira, Irving Berlin, Cole Porter, e pi\u00f9 tardi Jerome Kern): inizia cos\u00ec la compilazione di un repertorio di brani noti a tutti i musicisti jazz, detti standard che diventer\u00e0 una delle caratteristiche del jazz per piccola formazione. Di conseguenza la ritmica abbandona i due quarti tipici del periodo di New Orleans ed \u00e8 sempre pi\u00f9 spesso in quattro quarti.\nAnche lo stile dell'improvvisazione si trasforma. Alle variazioni melodiche e tematiche tipiche dello stile di Chicago, si sostituisce gradualmente uno stile verticale, che fa un uso intensivo degli arpeggi sugli accordi che sostengono l'armonia del brano.\nKansas City.\nUno stile jazzistico pi\u00f9 rivolto al blues e con caratteristiche meno urbane di quello newyorkese veniva in quegli anni praticato dalle orchestre di Kansas City, luogo di fondazione dell'orchestra di Count Basie. In questa citt\u00e0 si formarono molti protagonisti degli anni che seguirono.\nL'Europa.\nIn Europa si guardava con grande interesse al jazz e gli artisti che venivano sul continente a dare concerti ricevevano ottime accoglienze, rese ancora migliori dalla relativa assenza della segregazione razziale e dei pregiudizi che ancora imperavano in America. Questo fece s\u00ec che molti jazzisti intraprendessero lunghe tourn\u00e9e in Europa (Coleman Hawkins e Sidney Bechet tra gli altri) provocando la nascita di molti gruppi di imitatori. Questa relazione del jazz con l'Europa avrebbe subito una battuta d'arresto nel corso del secondo conflitto mondiale solo per riprendere con ancora maggior vigore negli anni del dopo guerra.\nAlmeno un musicista europeo riusc\u00ec in questo periodo a guadagnarsi una fama che avrebbe attraversato l'oceano in senso opposto, ottenendo una grande notoriet\u00e0 tra i jazzisti americani. Si tratta di Django Reinhardt, un chitarrista belga di origini gitane che fuse in maniera apparentemente improbabile swing e musica tzigana, guadagnandosi il rispetto dei colleghi americani (che avrebbe incontrato nel loro paese solo verso la fine della sua vita) attraverso le incisioni dei gruppi che form\u00f2 assieme al violinista francese St\u00e9phane Grappelli.\nIl bop: trasformazione di un genere (1940-1950).\nL'avvento della seconda guerra mondiale, con le ristrettezze e le incertezze che ne conseguirono, pose fine al periodo delle grandi orchestre, la maggior parte delle quali, nel corso del decennio, dovettero sciogliersi.\nBebop.\nAttorno al 1945, da un gruppo di giovani musicisti che si ritrovano a tarda ora alle jam session che si tenevano in due locali di Harlem, il \"Minton's Playhouse\" e il \"Monroe's\", nacque uno stile jazzistico nuovo. Questo stile che, con una parola, ricordava il suono di una cadenza caratteristica di due note che ricorreva nei brani in esso eseguito, venne prima detto \"rebop\", poi \"bebop\" o semplicemente bop: \"Be-Bop\" fu anche il titolo di un brano inciso da Dizzy Gillespie nel 1945, che si pu\u00f2 dire che segni l'inizio ufficiale del movimento. Il bebop riprendeva molte delle lezioni della musica recente, insegnate da protagonisti come Coleman Hawkins, Art Tatum e Lester Young, aggiungendovi un nuovo approccio al trattamento armonico dei brani, tempi velocissimi, propulsione ritmica non convenzionale e, per la prima volta dalla nascita del jazz, scarsissimo riguardo per la ballabilit\u00e0 e commerciabilit\u00e0 della produzione musicale. I pionieri indiscussi del genere furono l'altosassofonista Charlie Parker e il trombettista Dizzy Gillespie. Parker - che era detto \"Bird\" o \"Yardbird\" - fu, come gi\u00e0 Bix Beiderbecke prima di lui, una figura esemplare di genio autodistruttivo (mor\u00ec ad appena 35 anni); Gillespie era molto pi\u00f9 disciplinato e portato a prendersi cura degli aspetti organizzativi ed economici della propria attivit\u00e0. Nel breve periodo in cui suonarono assieme i due formalizzarono e resero popolare lo stile che avevano inventato, documentato in una serie di incisioni storiche che essi fecero per la \"Dial Records\". Altri protagonisti del bop divennero allora nomi conosciuti: il pianista e compositore Thelonious Monk e il suo amico (anch'egli pianista) Bud Powell, il batterista Kenny Clarke, i trombettisti Clifford Brown e Fats Navarro, i sassofonisti Sonny Rollins e Sonny Stitt, il batterista Max Roach sono solo alcuni dei protagonisti di questo movimento.\nGillespie e Parker finirono per separarsi, soprattutto a causa delle intemperanze di Bird, che, dopo una permanenza in California, torn\u00f2 a New York alla testa di un gruppo di cui fece parte, per diverso tempo, il giovane Miles Davis. Dizzy continu\u00f2 anch'egli la propria carriera da leader, spesso alla testa di orchestre.\nIl bebop si caratterizz\u00f2 come un movimento di musicisti, pi\u00f9 che di direttori d'orchestra e di compositori, come testimonia il fatto che le innovazioni da esso apportate non riguardarono praticamente la forma dei brani, che continu\u00f2 ad essere dominata dalla canzone in trentadue battute AABA e dal blues. Si tratt\u00f2 inoltre di un movimento coscientemente afroamericano: Gillespie ed altri ricordano che una delle motivazionni della loro ricerca era trovare un tipo di musica che i bianchi non potessero copiare. Oltre all'esasperazione ritmica e all'accento che poneva sul virtuosismo strumentale, il bebop trasform\u00f2 l'approccio armonico, infittendo il tessuto accordale dei pezzi dove trovavano largo impiego accordi di quinta diminuita e toni di colore, e conferendo un andamento orizzontale all'improvvisazione.\nGli atteggiamenti esteriori e lo stile di vita dei boppers, almeno quanto la loro musica, guadagnarono loro l'avversione dei benpensanti e l'attenzione del movimento culturale Beat, per molti esponenti del quale (Jack Kerouac, Allen Ginsberg, Lawrence Ferlinghetti) i bopper divennero un punto di riferimento musicale, che citavano nelle loro opere, indicando in Charlie Parker la musa del genere.\nCool Jazz.\nGli atteggiamenti - non solo musicali - e le dichiarazioni dei bopper crearono una frattura generazionale con molti dei musicisti che li avevano preceduti (uno dei pi\u00f9 noti critici dei bopper fu Louis Armstrong). La frattura si estese anche al grande pubblico che proprio in questo periodo abbandon\u00f2 il jazz per rivolgersi ad altri generi: il jazz, dopo avere dominato le classifiche per decenni, divenne quasi di colpo una musica d'arte, che cercava il suo pubblico tra gli artisti e gli intellettuali. Avvertendo gli umori del pubblico, in gran parte sfavorevoli alle complessit\u00e0 e alle asprezze del nuovo genere, Gillespie tent\u00f2 di smussarne gli spigoli in vari modi: uno dei pi\u00f9 proficui si rivel\u00f2 la contaminazione della sua musica con elementi di musica tradizionale cubana. Per un anno, Dizzy collabor\u00f2 con musicisti cubani, specialmente con il conguero Chano Pozo, creando un genere misto, che fu per qualche tempo chiamato \"Cubop\", da cui inizi\u00f2 il rapporto tra jazz e musica latino-americana che avrebbe dato altri buoni frutti in futuro, a partire dall'esperienza, che ebbe grande successo, delle incisioni di jazz samba realizzate da Stan Getz nella seconda met\u00e0 degli anni cinquanta.\nLa reazione agli aspetti pi\u00f9 estremi dello stile bebop inizi\u00f2 gi\u00e0 alla fine del decennio 1940, ad opera di musicisti che avevano militato (e che a volte continuarono a farlo) nel movimento boppistico. Questo movimento, che dalle sue caratteristiche melodiche e rilassate, prese il nome di cool jazz si svilupp\u00f2 tra la fine degli anni quaranta e l'inizio degli anni cinquanta e fu uno dei primi casi in cui uno stile nato a New York migr\u00f2 sulla Costa Occidentale degli Stati Uniti, trovando pi\u00f9 seguaci in California che nella zona di origine. La data di nascita convenzionale del movimento viene di solito fissata nel 1949, con la registrazione dell'album \"Birth of the Cool\" ad opera di un nonetto capeggiato dal trombettista Miles Davis e condotto dall'arrangiatore Gil Evans, e che annoverava nei suoi ranghi molti dei protagonisti del cool jazz: Gerry Mulligan, Lee Konitz, John Lewis, per citarne solo alcuni. Altri protagonisti del movimento cool sarebbero stati il trombettista Chet Baker (che si rivel\u00f2 attraverso la sua partecipazione ad un famoso quartetto capeggiato da Gerry Mulligan, quartetto caratterizzato dall'assenza del pianoforte e che fu per questo detto \"pianoless\"), i pianisti Lennie Tristano e Dave Brubeck, i sassofonisti Stan Getz e Paul Desmond. Molti dei musicisti che presero parte al movimento cool non erano di New York, o si erano trasferiti da New York alla California, che venne associato a questo stile al punto che esso venne anche chiamato \"West Coast Jazz\". Un'importante eccezione fu costituita dal Modern Jazz Quartet, un gruppo interamente afroamericano diretto da John Lewis che per decenni propose una musica che fondeva l'estetica cool con elementi e sonorit\u00e0 derivanti dalla musica classica (soprattutto barocca) europea.\nCome il bop, anche il cool jazz piaceva soprattutto ad un pubblico di nicchia, il cui esemplare tipico veniva spesso descritto come un giovane universitario bianco. Tranne per rari episodi (ad esempio il brano \"Take Five\" che, scritto da Paul Desmond ed eseguito dal quartetto di Dave Brubeck, avrebbe scalato le classifiche alla met\u00e0 del decennio successivo) il divorzio tra il jazz e il grande pubblico era definitivamente sancito.\nHard Bop.\nNello stesso tempo (siamo ormai all'inizio degli anni cinquanta) i bopper sentivano il bisogno di una maggiore accettazione da parte dell'industria dell'intrattenimento, e abbandonato il periodo dello sperimentalismo iniziarono a creare formazioni il cui scopo era fare musica pi\u00f9 orecchiabile non tanto per il grande pubblico, (fedele al genere pop e che presto avrebbe cominciato ad ingrossare il pubblico di un nuovo genere chiamato rock) quanto per il pubblico colto di classe media che aveva trovato nel jazz la colonna sonora ideale per le proprie serate. Mentre lo stile di vita autodistruttivo esemplificato da Parker apriva vuoti tra le loro file (lo stesso Parker morir\u00e0, non ancora trentacinquenne, nel 1955) i giovani musicisti che erano stati i protagonisti del movimento bebop e che non sottoscrissero all'estetica \"cool\" addomesticarono il bebop che in parte mut\u00f2 volto e nome divenendo \"hard-bop\". Tra i protagonisti dell'hard bop bisogna almeno ricordare Art Blakey, che, con il gruppo Jazz Messengers da lui diretto avrebbe calcato per quasi un trentennio i palcoscenici di tutto il mondo, e Horace Silver, che cre\u00f2 una musica dalle sonorit\u00e0 variegate, che rievocano le sue origini capoverdiane che nel corso degli anni sessanta assunse colorazioni funk.\nTra coloro che proseguirono la propria carriera nel solco dell'hard bop, \u00e8 anche notevole l'esperienza di Miles Davis che con una formazione nota come \"primo quintetto\" (comprendente John Coltrane, Red Garland, Paul Chambers e Philly Joe Jones) incise una serie di album che costituiscono un significativo compendio dello stile del jazz del periodo. Divenuta un sestetto dopo l'aggiunta di Julian Cannonball Adderley e (con il successivo inserimento di Bill Evans al piano) questa formazione \u00e8 ricordata come una delle pi\u00f9 grandi nell'ambito jazz, e la registrazione di \"Kind of Blue\" uno degli album fondamentali di ogni discografia jazz.\nNonostante le difficolt\u00e0, non tutte le orchestre avevano chiuso i battenti. Oltre alla persistenza dei veterani Count Basie e Duke Ellington, si ricordano le orchestre di Woody Herman, che lanci\u00f2 molti importanti solisti e furono in attivit\u00e0 fino agli anni ottanta e quella di Stan Kenton, che persegu\u00ec un approccio al jazz personale di tipo compositivo e quasi sinfonico. Originali e di grande successo furono anche le collaborazioni di Miles Davis con le formazioni orchestrali dirette da Gil Evans, che proseguivano il sodalizio iniziato ai tempi di \"Birth of the Cool\". Un'esperienza significativa di questo periodo \u00e8 quella del contrabbassista Charles Mingus che, spesso dirigendo formazioni di grandi dimensioni (ma in genere inferiori ad un organico orchestrale) e traendo ispirazione dalle tendenze pi\u00f9 progressiste della musica di Ellington, per cui nutriva un'ammirazione immensa, si segnal\u00f2 come uno dei compositori e dei direttori pi\u00f9 originali del periodo. Da segnalare anche il pianista Cedar Walton, che risult\u00f2 essere spesso a fianco di molti musicisti dell'hard bop.\nL'et\u00e0 delle avanguardie (1960-1970).\nGli anni sessanta segnarono per gli Stati Uniti la fine dell'\"et\u00e0 dell'oro\" di Eisenhower e inaugurarono un periodo di profondi mutamenti, in cui la musica in generale e il jazz in particolare non furono estranei.\nMolti musicisti acuirono la propria consapevolezza sociale nell'epoca delle lotte della popolazione afroamericana per la conquista della parit\u00e0 dei diritti civili negli Stati del Sud: molti musicisti (tra i pi\u00f9 notevoli Max Roach, Sonny Rollins, Charles Mingus) crearono composizioni dedicate al movimento con titoli significativi quali \"Freedom Suite\" (suite della libert\u00e0) e diedero vasta eco al proprio impegno sociale. Perfino Louis Armstrong, che godeva di un'immensa popolarit\u00e0 anche al di fuori dei ranghi del pubblico del jazz ed era solito separare strettamente la propria vita privata dalla propria immagine pubblica, rifiut\u00f2 di partecipare ad una tourn\u00e9e all'estero organizzata dal dipartimento di stato in segno di protesta per il trattamento dei neri negli Stati del Sud.\nUn'altra forza che cambi\u00f2 la forma del jazz fu l'emergere di un vasto mercato di massa rivolto ai giovani, i cui gusti andavano alle sonorit\u00e0 pi\u00f9 nuove ed orecchiabili della musica rock, funky e soul, celebrate in enormi concerti di massa che regalavano agli artisti che vi partecipavano e alle case discografiche che li sostenevano vendite senza precedenti. Mentre molti dei musicisti dei decenni precedenti scomparvero nell'oscurit\u00e0, o emigrarono in Europa dove il clima era pi\u00f9 favorevole, ed altri semplicemente aderirono ai nuovi movimenti, altri scelsero di cercare di fondere il jazz con le nuove sonorit\u00e0 e modi di produzione.\nJazz Modale.\nAlla fine degli anni cinquanta, tanto il bebop quanto l'hard bop si erano irrigiditi in un ritualismo abbastanza ripetitivo che era in parte indotto dalle semplici forme musicali (blues e canzone) che dominavano il repertorio e che inducevano gli autori a cercare, con poco successo, di introdurre novit\u00e0 complicando la struttura armonica dei brani.\nFurono il lavoro teorico di George Russell e le conseguenti composizioni e incisioni seminali di Bill Evans, Miles Davis e il suo sestetto (e soprattutto il gi\u00e0 citato Kind of Blue) ad introdurre uno stile compositivo e improvvisativo basato essenzialmente sulle scale musicali (modi) anzich\u00e9 sugli accordi, che nelle composizioni di questa scuola erano essenzialmente statici. La sfida per il solista veniva dalla direzione dell'immaginazione armonica pi\u00f9 che dall'aderenza al concetto armonico del brano.\nIl jazz modale, nato alla fine degli anni 1950, venne esplorato a pieno nella prima met\u00e0 del decennio successivo. I caposcuola di questa esplorazione furono due fra i fondatori del genere: Miles Davis - alla testa di un nuovo quintetto composto da Herbie Hancock, Wayne Shorter, Ron Carter e Tony Williams, e John Coltrane, accompagnato da McCoy Tyner, Elvin Jones (un batterista che cre\u00f2 un vocabolario nuovo e originale nell'ambito della ritmica jazz) e Jimmy Garrison.\nFusion.\nNegli anni settanta alcuni musicisti jazz sentono il bisogno di allargare i propri confini.\nVogliono fare nuove esperienze in quanto sentono che tutte le strade sono state gi\u00e0 percorse.\n\u00c8 l'epoca degli strumenti elettrici, Chitarre e Tastiere.\nMolti cercano la direzione pi\u00f9 commerciale e il desiderio di confrontarsi con gli idoli dei giovani, chitarristi e cantanti rock ma Miles Davis prima, Herbie Hancock, Weather Report e molti poi, promuovono nuova musica ispirandosi al funk al rock al soul.\nIn quegli anni si mescolano stili diversi facendo nascere un vero e proprio genere definito Jazz-rock o Fusion o Jazz elettrico.\nSecondo alcuni storici le strade del jazz e quelle del rock cominciarono a mescolarsi fra il 1967 e il 1968 quando il vibrafonista Gary Burton, il flautista Herbie Mann, il trombettista Don Ellis ed altri, adottarono nelle loro band alcuni strumenti elettrici donando al loro jazz una velo pop inizialmente tenue ma poi sempre pi\u00f9 osservabile.\nIl primo gruppo di jazz rock fu i Fourth Way fondato nel 1968 da Yusef Lateef e Mike Nock destinati ad influenzare uno dei musicisti pi\u00f9 importanti di questo genere, Joe Zawinul.\nIl jazz, comunque, resiste all'elettrificazione fino a tutti gli anni sessanta.\nL'incontro tra jazz e rock avviene, fisicamente, nelle strade, nelle manifestazioni per i diritti civili e contro la guerra, nelle universit\u00e0 occupate e si espande nelle cantine dove si suona il jazz e il rock e sui palchi dove il jazz ed il rock si danno il cambio.\nIl rock cerca nel jazz il fulcro della sua liberazione, il jazz cerca nell'elettricit\u00e0 del rock una nuova accessibilit\u00e0 a comunicare.\nCi vorr\u00e0 un genio, una personalit\u00e0 carismatica e imprevedibile per consacrare il passaggio al di fuori d'ogni compromesso commerciale. Questi \u00e8 Miles Davis.\nDavis \u00e8 dunque la chiave di questa rivoluzione nei suoi dischi compaiono Ron Carter, Tony Williams, Herbie Hancock, Wayne Shorter, Joe Zawinul, Chick Corea, Jack DeJohnette, Airto Moreira, Keith Jarrett, John McLaughlin.\nNei primi anni settanta sono i \u201cfigli\u201d di Davis a creare davvero il genere, infatti, perch\u00e9 si possa parlare di jazz-rock, c'\u00e8 bisogno dei suoi discepoli.\nPrimi fra tutti i Weather Report di Shorter e Zawinul il loro jazz rock \u00e8 elettrico coinvolgente ed intellettuale.\nIl discorso cambia per Herbie Hancock e Chick Corea che, diventando delle vere star del jazz rock, mescolano l'esigenza di comunicazione al calcolo economico, infatti, l'esperienza con Davis ha aperto a Chick Corea la strada che lo ha consacrato una star della fusion:\nNel 1972 fonda con Joe Farrel, Stanley Clarke, Flora Purim, Airto Moreira, i Return to Forever.\nNel frattempo da Davis nascer\u00e0 una nuova generazione di allievi: John Scofield, Marcus Miller, Gary Thomas, Mike Stern, Kenny Garret, Mino Cinelu, Bill Evans, Bob Berg, Al Foster, Darryl Jones.\nI Weather Report sono la band di importanza Storica e anticipatrice del genere jazz rock prima che si chiamasse fusion una band con nomi come Zawinul, Shorter, Miroslav Vitous, Jaco Pastorius, Peter Erskine ed altri che si sono avvicendati in 17 anni di esistenza del gruppo.\nResta comunque la qualit\u00e0 sempre emozionante dei quindici album pubblicati tra il 1971 ed il 1986.\nUn altro \u00e8 il cambiamento epocale che sta avvenendo; la chitarra elettrica nel jazz non ha mai avuto un ruolo di guida, ma con gli anni settanta sbarca una costellazione di chitarristi: Larry Coryell, Allan Holdsworth, Mike Stern, Bill Frisell, John Scofield, Vernon Reid e Pat Metheny.\nNell'immaginario collettivo del jazz rock due chitarristi si elevano per stile, personalit\u00e0, carattere: Bill Frisell e John McLaughlin.\nNel 1974 Pat Metheny regala il suo contributo ad una session di grande rilievo nel jazz rock suonando con Paul Bley, Bruce Ditmas, e Jaco Pastorius.\nCon Pastorius, virtuoso del basso nel universo jazz rock, affronta alcuni dei capitoli fondamentali della sua carriera.\nInfatti, Pastorius, con Bob Moses \u00e8 nell'album d'esordio di Metheny \u201cBright size life\u201d del 1975 e nel 1979 si rincontreranno in un memorabile tour di Joni Mitchell.\nNel 1973 un altro \"figlio\" di Davis, Herbie Hancock, spiccato nel contesto del jazz elettrico come mago delle tastiere, d\u00e0 vita agli Headhunters dando uno dei migliori esempi di fusion, forse il pi\u00f9 vicino alla consuetudine nera americana tra tutti i discepoli di Davis.\nNegli anni ottanta la fusion diventa la forma prevalente del jazz in quanto riesce ad accostarsi a culture diverse dalla cultura afroamericana, per il suo rapporto con gli strumenti elettrici ed elettronici e per l'assillante tecnicismo."}
{"id": "1155224", "revid": "989706", "url": "https://it.wikipedia.org/wiki?curid=1155224", "title": "Parco minerario di Floristella-Grottacalda", "text": "Il parco minerario di Floristella-Grottacalda \u00e8 un parco minerario siciliano, che si estende su una vasta area situata sulla confluenza delle superstrade che collegano Enna, Piazza Armerina, Valguarnera Caropepe e Aidone. \u00c8 uno dei pi\u00f9 importanti esempi di archeologia industriale del Mezzogiorno ed \u00e8 gestito dall'omonimo ente parco, istituito con legge della Regione siciliana nel 1991. Tutta l'area di 400 ettari \u00e8 sottoposta ai vincoli di tutela ambientale.\nStoria.\nLe grandi miniere di zolfo di Floristella e Grottacalda, insieme alle altre pi\u00f9 piccole della provincia di Enna, a partire dalla fine del Settecento sono state fonte di ricchezza economica di rilevanza europea, anche se spesso a prezzo di disumano sfruttamento degli operai. La miniera difatti, seppur tutt'oggi caratterizzata da una singolare bellezza, ricorda che la storia dei minatori \u00e8 la storia di uomini che hanno affrontato per secoli fatiche disumane e umiliazioni inimmaginabili, e che tutto fa parte della storia siciliana.\nFino alla prima met\u00e0 dell'Ottocento l'attivit\u00e0 estrattiva era basata sul duro lavoro manuale di migliaia di scavatori, anche bambini di 6 anni, che sopportavano le tremende condizioni di lavoro in cambio di una misera paga. Luigi Pirandello illustr\u00f2 tale realt\u00e0 nella sua novella \"Ciaula scopre la luna\".\nLe condizioni di lavoro dei minatori migliorarono in seguito con l'evoluzione dei processi estrattivi e con l'uso delle mine. In tale contesto, Agostino Pennisi barone di Floristella, inizi\u00f2 a dare un volto imprenditoriale al processo di estrazione e lavorazione dello zolfo e fece erigere un pregevole palazzo, ancor esistente, che utilizz\u00f2 come dimora di famiglia e come luogo di ricerca e sperimentazione.\nLe miniere di zolfo cominciarono ad entrare in crisi a partire dagli anni trenta, quando furono date in gabella, anche se conobbero un rilancio a causa del secondo conflitto mondiale, e lo restarono fino al 1963. Alla fine degli anni '60 furono acquisite dalla Regione, attraverso l'Ente minerario siciliano. L'ultimo dei tre pozzi verticali fu aperto negli anni '70.\nL'attivit\u00e0 estrattiva per\u00f2 cess\u00f2 definitivamente la produzione nel 1986 \nSegu\u00ec un lungo periodo di abbandono di tutte le strutture fino alla soglia degli anni novanta.\nL'area del complesso minerario era inoltre interamente attraversata dalla ferrovia Dittaino-Piazza Armerina-Caltagirone che vi aveva diverse stazioni; questa venne chiusa e rapidamente smantellata all'inizio degli anni 70.\nLa nascita dell'Ente Parco Minerario Floristella - Grottacalda venne stipulata dall'articolo 6 della legge regionale n. 17 del 1991, che per le sue attivit\u00e0 si avvaleva di personale dell'ex Ente minerario siciliano e del Corpo forestale della Regione siciliana. Il Parco Minerario, che si estende su un\u2019area di 400 ettari, accorpa le due omonime miniere di zolfo dismesse, risultando uno dei pi\u00f9 espressivi insediamenti d\u2019archeologia industriale esistenti nel sud d\u2019Italia.\nNel 1992 il regista Aurelio Grimaldi, gira ed ambienta il film \"La discesa di Acl\u00e0 a Floristella\" nella miniera.\nCaratteristiche.\nIl parco minerario \u00e8 costituito da una vasta area della provincia di Enna e include tutte le strutture e le apparecchiature di lavoro di quelle che furono tra le pi\u00f9 grandi miniere di zolfo della Sicilia; \"l\u2019oro giallo dei poveri\" era di una tale purezza da avere determinato uno standard praticamente insuperabile e veniva considerato della migliore qualit\u00e0 disponibile sul mercato. Il sito, paesaggisticamente pregevole del parco, la cui ricchezza un tempo era costituita dalle miniere di zolfo, oggi costituisce una meta ricca di notevoli spunti culturali e naturalistici e pu\u00f2 considerarsi un grande museo all\u2019aria aperta. \nDalle antiche \u201cdiscenderie\u201d di accesso alle gallerie sotterranee, circa 180, ai tre \u201cpozzi\u201d di estrazione con i relativi \u201ccastelletti\u201d completi di sale argano, il pi\u00f9 antico dei quali risalente al 1868. Dalle pi\u00f9 antiche \u201ccalcarelle\u201d, ai \u201ccalcaroni\u201d adottati industrialmente intorno al 1850, ai forni di fusione dello zolfo \"Gill\u201d costruiti verso il 1880. Nel territorio del parco sono ancora visibili le gallerie, le strutture, le apparecchiature e gli impianti utilizzati per l\u2019estrazione dello zolfo nei due secoli di attivit\u00e0, insieme con gli antichi alloggi e servizi dei minatori.\nL'estensione complessiva del parco \u00e8 di 400 ettari; di questi, 200 ettari corrispondenti al nucleo di Floristella, sono demanio della Regione Siciliana. Gli altri 200 costituenti il nucleo di Grottacalda sono di propriet\u00e0 privata. \nSono presenti inoltre le caratteristiche maccalube (vulcanelli di fango): in quest\u2019ambito una particolare menzione meritano la sorgente di acque sulfuree che alimenta il rio Floristella e, soprattutto, le emissioni continue di metano e acqua salata e ferruginosa, sgorganti con piccola portata da alcune bocche tra loro, visibili nella parte nord dell\u2019area del parco.\nL'area del parco forma un triangolo ai cui vertici si trovano localit\u00e0 come il lago di Pergusa e il parco faunistico-floreale della Ronza.\nLe aree del parco erano attraversate fino al 1971 dalla dismessa ferrovia Dittaino-Piazza Armerina-Caltagirone che vi fermava per il traffico di merci ed operai a Mulinello, Floristella, Grottacalda e Valguanera. In corrispondenza della ormai dismessa stazione di Grottacalda, a 647 metri s.l.m., \u00e8 presente un tratto boschivo per oltre 1,5\u00a0km.\nL'esame delle diverse strutture abitative esistenti e delle strutture manifatturiere della zona mineraria evidenzia ed illustra i processi di modificazione sociale prodottisi nel territorio con l'avvento dell'industrializzazione. Molto interessanti sono anche le strutture architettoniche ubicate nell'insediamento; tra queste il palazzo Pennisi, residenza estiva dell'antica famiglia nobiliare omonima proprietaria delle miniere.\nL'area \u00e8 raggiungibile dall'autostrada A19, Palermo-Catania, con uscita allo svincolo di Mulinello.\nLe miniere.\nFloristella.\nIl permesso di apertura della miniera di Floristella, nell'area di Valguarnera, fu concesso l'11 aprile 1825 sebbene l'estrazione dello zolfo avvenisse anche prima, in seguito alla scoperta, nel 1791, del metodo Leblanc di fabbricazione della soda ottenuta trattando con acido solforico il comune sale. Lo zolfo siciliano, abbondante in superficie e conosciuto sin dai tempi antichi, venne cos\u00ec richiesto in grandi quantit\u00e0 nei circuiti internazionali.\nLa miniera di Floristella conserva il paesaggio tipico. Gallerie e pozzi semiverticali sono presenti e visibili; da questi lo zolfo staccato a colpi di piccone era trasportato fino ai calcaroni posti in prossimit\u00e0 delle uscite di pozzi e gallerie.\nLa visione delle vecchie attrezzature evoca l'immagine del durissimo lavoro e l'amara realt\u00e0 dello sfruttamento del lavoro dei cosiddetti \"carusi\", adolescenti e perfino bambini di 6 anni, che per poche manciate di soldi venivano ceduti dalle famiglie ai picconieri e utilizzati da questi per il trasporto a spalla in superficie il minerale di zolfo.\nGrottacalda.\nLa miniera di Grottacalda durante la sua attivit\u00e0 ospitava un gran numero di minatori. Ne sono testimonianza i ruderi dei caseggiati e delle officine e capannoni necessari all'attivit\u00e0 mineraria, ancora visibili nel sito.\nDella parte ipogeica della miniera sopravvivono tantissime bocche di pozzi di aerazione e di piani inclinati per le pi\u00f9 primitive vie di accesso ed anche con i pi\u00f9 moderni ascensori verticali azionati mediante gli argani elettrici o a vapore muniti di grandi strutture in legno e metallo.\nFanno da corollario alla zona mineraria, la masseria Roba Grande, un vero e proprio villaggio con corte al centro e cappella e la dismessa stazione ferroviaria di Grottacalda della linea Dittaino-Piazza Armerina."}
{"id": "1155225", "revid": "1573940", "url": "https://it.wikipedia.org/wiki?curid=1155225", "title": "Marionia", "text": "Marionia \u00e8 un genere di molluschi nudibranchi della famiglia Tritoniidae.\nTassonomia.\nIl genere comprende le seguenti specie:"}
{"id": "1155228", "revid": "767487", "url": "https://it.wikipedia.org/wiki?curid=1155228", "title": "Nazareth (Pennsylvania)", "text": "Nazareth \u00e8 un comune degli Stati Uniti d'America, nella contea di Northampton nello Stato della Pennsylvania. Ha 5.746 abitanti al censimento del 2010. Il nome della citt\u00e0 \u00e8 ispirato ovviamente da quello della localit\u00e0 biblica di Nazaret (Nazareth in lingua inglese), dove abit\u00f2 Ges\u00f9.\nNazareth \u00e8 conosciuta soprattutto per il circuito automobilistico che vi sorge (la \"Nazareth Speedway\"), una pista ovale, utilizzata per le competizioni di Formula CART (oggi Champ Car). Il circuito \u00e8 stato chiuso nel 2004, e per essere la citt\u00e0 dove risiede ed ha avuto origine la nota fabbrica di chitarre acustiche C. F. Martin &amp; Company.\nInoltre vi abitano i due piloti Mario Andretti e suo figlio Michael Andretti."}
{"id": "1155230", "revid": "2091899", "url": "https://it.wikipedia.org/wiki?curid=1155230", "title": "Rifugio Aosta", "text": "Il rifugio Aosta \u00e8 un rifugio situato nel comune di Bionaz (AO), in Valpelline, nelle Alpi Pennine, a \"2.788\" m s.l.m.\nStoria.\nIl primo rifugio collocato nella zona e costruito nel 1908 fu distrutto da una valanga nel 1951. Fu quindi nuovamente ricostruito e inaugurato per la seconda volta nel 1956, ma venne nuovamente danneggiato da una valanga nel 1990 (fu scoperchiato il tetto). L'attuale struttura risale quindi al 1995, data dell'ultima inaugurazione.\nCaratteristiche e informazioni.\nIl rifugio \u00e8 collocato su un terrazzino in posizione dominante nel Vallon de \"Tza de Tzan\" ai piedi dell'omonimo ghiacciaio e del \"Ghiacciaio des Grandes Murailles\". \nIl rifugio dispone di 24 posti letto in camerette e 14 posti letto in un locale invernale, posto al piano superiore e sempre aperto.\nAccessi.\nL'accesso avviene dalla Valpelline. Superato l'abitato di Bionaz, si arriva al Lago di Place-Moulin (1.950\u00a0m). Da qui, per strada poderale, si costeggia il lago, si supera il Rifugio Prarayer (2.005\u00a0m) e si risale la lunga vallata di origine glaciale che, fino a qualche decennio fa, ospitava alla sua testata il \"Ghiacciaio basso di Tza de Tzan\". Nell'ultimo tratto, a causa del ritiro del ghiacciaio e della presenza di rocce montonate, assai levigate, sono state poste alcune catene metalliche e scalini. \u00c8 richiesta notevole prudenza in quanto l'esposizione \u00e8 molto elevata. Il tempo totale di percorrenza \u00e8 di circa 4h00 dal parcheggio adiacente al Lago di Place-Moulin."}
{"id": "1155236", "revid": "9022165", "url": "https://it.wikipedia.org/wiki?curid=1155236", "title": "RoHS", "text": ""}
{"id": "1155239", "revid": "1099637", "url": "https://it.wikipedia.org/wiki?curid=1155239", "title": "Liga Femenina de Baloncesto", "text": "La Liga Femenina de Baloncesto (LF, \"Lega Femminile di Pallacanestro\") \u00e8 il massimo campionato di pallacanestro femminile in Spagna. Si disputa dal 1963-64. \u00c8 organizzata dalla Federaci\u00f3n Espa\u00f1ola de Baloncesto.\nFormula.\nNel 2021-22 la competizione consiste in un girone di sedici squadre che si incontrano in partite di andata e ritorno. Al termine della stagione regolare, le prime otto giocano i play-off per il titolo nazionale. Le ultime due retrocedono nella \"Liga Femenina 2\".\nPartecipanti.\nLe squadre nella stagione 2021-22 sono:\nAlbo d'oro.\nDalla stagione 1996-97 vengono disputati i play-off per conferire il titolo di campione di Spagna."}
{"id": "1155240", "revid": "44638", "url": "https://it.wikipedia.org/wiki?curid=1155240", "title": "Liga femenina", "text": ""}
{"id": "1155250", "revid": "7969", "url": "https://it.wikipedia.org/wiki?curid=1155250", "title": "Ain't no other man", "text": ""}
{"id": "1155255", "revid": "287204", "url": "https://it.wikipedia.org/wiki?curid=1155255", "title": "Amnio Anicio Giuliano", "text": "Anicio Giuliano era membro della gens Anicia, discendente da un ramo originario della Byzacena che aveva raggiunto il patriziato alla met\u00e0 del III secolo. Suo figlio fu Amnio Manio Cesonio Nicomaco Anicio Paolino, console del 334.\nGiuliano fu console del 322 e \"praefectus urbi\" dal 13 novembre 326 all'8 settembre 329. Lucio Aurelio Avianio Simmaco lo defin\u00ec il pi\u00f9 ricco e influente personaggio della sua epoca, e gli dedic\u00f2 un epigramma."}
{"id": "1155257", "revid": "1983214", "url": "https://it.wikipedia.org/wiki?curid=1155257", "title": "Nazareth (disambigua)", "text": ""}
{"id": "1155258", "revid": "17351", "url": "https://it.wikipedia.org/wiki?curid=1155258", "title": "Aletta canard", "text": ""}
{"id": "1155261", "revid": "287204", "url": "https://it.wikipedia.org/wiki?curid=1155261", "title": "Collina materana", "text": "La zona geografica della collina materana comprende una vasta zona che va dal centro-est della Basilicata ed arriva a ridosso della Piana di Metaponto. Si estende per circa 2.000 km\u00b2 nella provincia di Matera.\nAlta Collina.\nComprende le comunit\u00e0 montane del Medio Basento e Collina Materana con un'altezza che varia dai 600 ai 1.500 metri sul mare. I comuni che ricadono nel territorio sono: Tricarico, Stigliano, Oliveto Lucano, Accettura, Gorgoglione, Cirigliano.\nFlora e fauna.\nLa tipologia ambientale della flora \u00e8 caratterizzata da boschi (querce, conifere) e praterie estese. La tipologia faunistica \u00e8 quella tipicamente dell'Appennino meridionale (falchi, poiane, cinghiali).\nIl clima.\n\u00c8 abbastanza rigido d'inverno e fresco d'estate, con una notevole escursione termica diurna. Le precipitazioni aumentano man mano che aumenta l'altitudine, e sono inquadrabili tra i 600 e gli 800 mm di pioggia annui. Nei mesi pi\u00f9 freddi la neve ricopre per giorni le cime pi\u00f9 alte, ma \u00e8 molto frequente anche in quelle pi\u00f9 basse.\nEconomia.\nSi basa soprattutto sull'allevamento bovino e suino, la produzione di formaggi e salumi \u00e8 molto sviluppata. Ma c'\u00e8 anche una forma di turismo-ambientale.\nMedia Collina.\nHa un'altitudine che va dai 200 ai 600 metri; comprende i comuni di: Calciano, Garaguso, Grassano, Grottole, Miglionico, Salandra, Pomarico, Pisticci, Ferrandina, Irsina, Montescaglioso, Montalbano Jonico, Aliano, Craco, San Mauro Forte. \nFlora e fauna.\nLa tipologia ambientale qui presenta vaste colline spesso brulle e la presenza notevole di calanchi, mentre la vegetazione \u00e8 compresa tra la macchia mediterranea e alcuni boschi di querce. La fauna \u00e8 tipicamente mediterranea con ricci, istrici, e cinghiali.\nIl clima.\nIl clima della media collina \u00e8 caratterizzato da estati molto calde e secche e inverni che a seconda dell'altitudine variano tra freschi e freddi. Le escursioni termiche sono molto ampie, e spesso brutali: lo scarto pu\u00f2 raggiungere i 25\u00b0 in estate (da +40\u00b0 a +15\u00b0) ed i 20\u00b0 in inverno (da +15\u00b0 a -5\u00b0). Le precipitazioni sono molto scarse intorno ai 200-300 metri s.l.m., mentre si fanno pi\u00f9 consistenti intorno ai 500-600 metri.\nEconomia.\nL'agricoltura \u00e8 la principale attivit\u00e0 con la produzione di vino e olio ma sono presenti anche vaste zone coltivate a grano; l'allevamento \u00e8 pi\u00f9 sviluppato nel campo ovino-caprino. Fiorente negli ultimi anni l'attivit\u00e0 di allevamento di cavalli."}
{"id": "1155269", "revid": "1318658", "url": "https://it.wikipedia.org/wiki?curid=1155269", "title": "Gebel Barkal", "text": "Gebel Barkal o Montagna Pura, \u00e8 un rilievo a circa 400 chilometri a nord di Khartoum, in Sudan, su una larga ansa del Nilo, a ridosso della quarta cateratta.\nRappresenta storicamente il limite massimo della penetrazione egizia verso il sud, nel territorio della Nubia, verso il 1450 a.C., con il faraone egiziano Thutmose III. In questo luogo il sovrano fond\u00f2 la citt\u00e0 di Napata che, circa 300 anni dopo, divenne capitale del regno indipendente di Kush.\nTempli e piramidi.\nIn questa localit\u00e0 dell'antica Nubia, oggi territorio sudanese, abbondano i resti archeologici che raccontano un passato glorioso. Le rovine che circondano il Jabal Barkal comprendono 13 templi e 3 palazzi, descritti per la prima volta da esploratori europei nel 1820, nonostante solo nel 1916 vennero inaugurati i primi scavi archeologici da George Reisner, con una spedizione patrocinata dalla Universit\u00e0 di Harvard e dal Museum of Fine Arts di Boston. \nA partire dagli anni settanta le esplorazioni vennero portate avanti da una squadra dell'Universit\u00e0 \"La Sapienza\" di Roma guidata da Sergio Donadoni, in collaborazione con un altro team del Boston Museum, negli anni ottanta, seguito quest'ultimo da Timothy Kendall. La Missione Italiana, inizialmente guidata da Sergio Donadoni, pass\u00f2 poi sotto la direzione di Alessandro Roccati e, dal 2011, \u00e8 diretta da Emanuele M. Ciampini, docente di Egittologia dell'Universit\u00e0 Ca' Foscari di Venezia.\nI templi pi\u00f9 grandi, come quello di Amon, sono tuttora considerati sacri dalla popolazione locale.\nTutto il sito \u00e8 dominato dalla Montagna Pura, in arenaria rossa con pareti a strapiombo, che spicca nel bel mezzo di un paesaggio alquanto pianeggiante solcato solamente dal percorso del Nilo. Un luogo sacro, quindi, per una montagna che da sempre \u00e8 stata considerata sacra per questa regione della Nubia. A nord della zona spiccano invece le rocce nere della quarta cateratta che restringono l'alveo delle acque del Nilo.\nIl Tempio di Amon.\nA Jabal Barkal si trovava anticamente la citt\u00e0 di Napata, centro del regno di Kush e dello stesso Egitto durante la XXV dinastia egizia. Fra i resti di rilievo, il Tempio di Amon (XIX dinastia egizia ricostruito dai sovrani della XXV dinastia) preceduto da un viale di arieti che, con tutta probabilit\u00e0, doveva portare all'imbarcadero templare connesso al fiume. Le stanze interne sono state scavate nel fianco della montagna e sono caratterizzate da bassorilievi e pilastri su cui \u00e8 scolpita la figura del dio Bes. Splendide le colonne di stile Hatorico che caratterizzano il cortile esterno del tempio.\nLe Necropoli.\nAi piedi del monte Jabal Barkal si trova \"Karima\" con una delle necropoli di Napata. Caratteristica di questo luogo di sepoltura sono le piramidi che differiscono dal modello egizio per le pareti ancora pi\u00f9 ripide dando alla struttura un maggiore slancio verso l'alto, una figura piramidale ancora pi\u00f9 aguzza e molto meno larga in base. La necropoli \u00e8 accompagnata da quella poco distante di \"El Kurru\" e fa da contraltare a quella reale di \"Nuri\" (sepolture di 21 re con 52 regine e principi) che si trova sulla riva opposta del fiume, quella orientale, voluta da re Taharqa (690 \u2013 664 a.C.) e dove dovrebbe essere sepolto lo stesso sovrano, anche se a \"Sedeinga\" (ben pi\u00f9 vicino alla terza cateratta) si conosce un'altra piramide a lui dedicata.\nAl contrario, nel sito di El Kurru si trovano le tombe reali pi\u00f9 antiche. \u00c8 visitabile la cella sepolcrale del faraone Piankhi e quella di una regina: tipiche le iscrizioni e gli affreschi a vivaci colori che rispondono ai dettami dell'arte egiziana ancora non influenzata dal gusto nubiano.\nLo stesso Piankhi ingrand\u00ec il Tempio di Amon a Jabal Barkal e vi depose una sua stele della vittoria.\nIl \"Tesoro\" di Sanam.\nUltimo particolare e di non poco conto, la struttura denominata \u201cTesoro\u201d. Si trova di fronte al Jebel Barkal nella localit\u00e0 di \"Sanam Abu Dom\", vicino all'attuale citt\u00e0 di Marawe. Scoperto ai primi del 1900 dall'egittologo inglese di Oxford, Francis Llewellyn Griffith (decifratore dell'Alfabeto meroitico), il Tesoro \u00e8 stato oggetto di scavi e studi da parte degli archeologi dell\"'Universit\u00e0 di Cassino\".\nSi tratta di una struttura a base rettangolare da 267 x 68 metri, con 35 stanze da 14 x 21 metri poste intorno a un lungo cortile con un portico che era sostenuto da 112 colonne in arenaria da 80\u00a0cm di diametro. Dagli studi si \u00e8 capito che l'edificio doveva contenere beni di lusso in arrivo con le carovane e da utilizzare anche per scambi commerciali. Il Tesoro fu prima abbandonato e poi distrutto da un incendio.\nAttualmente (novembre 2007) \u00e8 \"Irene Vincentelli\", docente di Storia del Vicino Oriente Antico all'Ateneo di Cassino, la responsabile del Laboratorio di Ricerche Storiche e Archeologiche dell'Antichit\u00e0 e direttore della Missione archeologica in Sudan, con attivit\u00e0 di scavo nella necropoli di Hillat el Arab (Jabal Barkal) e di Sanam Abu Dom.\nTutta l'area di Jabal Barkal e le necropoli dei due lati del Nilo costituivano una grande realizzazione architettonica che celebrava la grandezza di Napata. Molti reperti rinvenuti nella regione, figurano oggi nei musei di tutto il mondo. A cominciare dal notevole colosso del sovrano kushita Aspelta (620 - 580 a.C.), in granito, originariamente collocata nel Tempio di Amon e oggi in mostra al Boston Museum of Fine Arts.\nOppure la stele della vittoria fatta erigere dal faraone Thutmosis III nel suo 47\u00ba anno di regno, sempre nello stesso Tempio dedicato ad Amon: oggi anche questo frammento si trova al Boston Museum of Fine Arts.\nNel 2003, il sito, la montagna e i resti archeologici, sono stati inseriti dall'UNESCO, nella lista del Patrimonio dell'Umanit\u00e0.\nNote.\n2. Missione Italiana al Gebel Barkal (https://www.facebook.com/Missione-Archeologica-Italiana-in-Sudan-Gebel-Barkal-1566873850194145/timeline/) dell'Universit\u00e0 Ca'Foscari di Venezia"}
{"id": "1155271", "revid": "6923", "url": "https://it.wikipedia.org/wiki?curid=1155271", "title": "FeRAM", "text": "La FeRAM o Ferroelectric RAM (o FRAM oppure F-RAM) \u00e8 un tipo di memoria non volatile. Essa \u00e8 simile nel processo costruttivo alla memoria DRAM, usata quale memoria principale nella maggior parte dei computer odierni, ma usa uno strato di materiale ferroelettrico per ottenere la propriet\u00e0 di non-volatilit\u00e0. Malgrado il mercato delle memorie non volatili sia dominato dalla tecnologia Flash, la FeRAM offre numerosi vantaggi rispetto alla Flash: minor consumo, velocit\u00e0 di scrittura pi\u00f9 elevata e un numero di cicli di scrittura/cancellazione maggiore (oltre i 1016 per i dispositivi da 3,3 V).\nDescrizione.\nLe memorie DRAM consistono in una griglia di piccoli condensatori insieme alla circuiteria associata necessaria per il funzionamento e per l'accesso ai dati. Ogni elemento di memorizzazione, una \"cella\", consiste in un condensatore e un transistor, un cosiddetto dispositivo \"1T-1C\". Le celle DRAM scalano direttamente con la dimensione del processo di fabbricazione utilizzato. Per esempio, con il processo da 90\u00a0nm usato nel 2007 dalla maggior parte dei costruttori di memorie per creare le DRAM DDR2, la dimensione della cella \u00e8 di 0.22 \u00b5m\u00b2, inclusi capacit\u00e0, transistor, collegamenti e un po' di \"spazio isolante\" tra le varie parti, sembra che il 35% di utilizzo sia tipico, lasciando il 65% dello spazio sprecato.\nDensit\u00e0.\nIl primo fattore di costo di un sistema di memorizzazione \u00e8 la densit\u00e0 dei componenti utilizzati. Pochi e pi\u00f9 piccoli componenti significano che pi\u00f9 celle possono essere contenute in un singolo chip e ci\u00f2 consente di produrne molte da un singolo wafer di silicio; questi miglioramenti influiscono significativamente sul costo del componente.\nAbbassare il limite scala di fabbricazione \u00e8 un punto importante di confronto, generalmente la tecnologia che permette di scalare la dimensione della cella alle dimensioni inferiori sar\u00e0 la pi\u00f9 economica per bit. Le FeRAM e le DRAM sono costruttivamente simili, e possono essere generalmente costruite su linee di produzioni simili a dimensioni comparabili. In ambedue i casi il limite inferiore sembra essere definito dalla quantit\u00e0 di carica necessario per poter stimolare gli amplificatori di rilevamento. Per le DRAM questo sembra essere un problema a circa 55\u00a0nm, punto oltre il quale la carica memorizzata nella capacit\u00e0 della cella \u00e8 troppo piccola per contenere una carica sufficientemente grande da poter essere rilevata. Non \u00e8 chiaro se le FeRAM possano scalare alla stessa dimensione, dato che la densit\u00e0 di carica dello strato PZT potrebbe non essere la stessa delle placche di metallo di un normale condensatore.\nCi\u00f2 detto, ad oggi gli unici dispositivi commerciali FeRAM sembrano siano stati prodotti con vecchi processi di fabbricazione, a 350\u00a0nm. Sono in corso esperimenti con processi da 180\u00a0nm e 130\u00a0nm. I primi modelli richiedevano due celle FeRAM per bit, che risultava in densit\u00e0 molto basse, ma questo limite \u00e8 stato superato.\nConsumo.\nIl principale vantaggio delle memorie FeRAM rispetto alle DRAM deriva da cosa succede \"tra\" i cicli di lettura e scrittura. Nelle DRAM, la carica depositata sulle placche di metallo si disperde attraverso lo strato isolante e il transistor di controllo, e in un breve tempo svanisce. Per fare in modo che una memoria DRAM possa mantenere i dati per un tempo sufficiente, ogni cella deve essere periodicamente letta e riscritta (refresh). Ogni cella deve essere rinfrescata molte volte al secondo (circa ogni 65 ms) e ci\u00f2 richiede la fornitura continua di alimentazione.\nInvece, le memorie di tipo FeRAM richiedono solamente potenza durante la lettura o la scrittura di una cella. La maggior parte della potenza utilizzata nelle DRAM viene usata per il rinfresco, e quindi sembra ragionevole supporre che la potenza assorbita da una FeRAM possa essere fino al 99% pi\u00f9 bassa di quella di una DRAM.\nVelocit\u00e0.\nLa velocit\u00e0 delle DRAM \u00e8 limitata dalla velocit\u00e0 alla quale la corrente immagazzinata nelle celle pu\u00f2 essere estratta (per la lettura) o immagazzinata (per la scrittura). Generalmente questo finisce per essere definito dalla potenza dei transistor di controllo, dalla capacit\u00e0 delle linee di trasporto della corrente alle celle e dal calore che il consumo del sistema genera.\nFeRAM \u00e8 basata sul movimento meccanico degli atomi reagendo ad un campo di forza esterno, movimento estremamente veloce, il cui tempo di assestamento \u00e8 di circa 1 ns. In teoria, ci\u00f2 significa che le FeRAM possono essere molto pi\u00f9 veloci delle DRAM. Comunque, dato che l'energia deve essere trasferita nella cella per la lettura e scrittura, i ritardi elettrici e di commutazione saranno molto simili a quelli delle DRAM. Non sembra ragionevole supporre che le FeRAM possano richiedere meno carica delle DRAM, dato che le DRAM utilizzano la \"carica\" minima necessaria per memorizzare in modo affidabile le informazioni. Detto questo, c'\u00e8 un ritardo nella scrittura dato che la carica deve fluire attraverso il transistor di controllo, e questo limita la corrente.\nIn confronto alle memorie Flash i vantaggi sono pi\u00f9 evidenti. Considerando che le operazioni di lettura sono comparabili dal punto di vista delle performance, la pompa di carica necessaria per la scrittura richiede un tempo considerevole per raggiungere il potenziale necessario, un processo assente nelle FeRAM. Le memorie Flash pi\u00f9 diffuse necessitano di circa 1 ms per scrivere un bit, mentre le attuali FeRAMs sono almeno 100 volte pi\u00f9 veloci.\nLe prestazioni teoriche di una FeRAM non sono ancora completamente chiare. Dispositivi esistenti da 350\u00a0nm hanno tempi di lettura nell'ordine 50-60 ns. Malgrado lente in confronto alle moderne DRAMs, che possono arrivare a tempi nell'ordine dei 2 ns, le pi\u00f9 diffuse DRAM da 350\u00a0nm operano con tempi di lettura di circa 35 ns, per cui le prestazioni delle FeRAM sembrano comparabili usando lo stesso processo di fabbricazione.\nConclusioni.\nLa tecnologia FeRAM rimane una parte relativamente piccola del mercato dei semiconduttori. Nel 2005 le vendite mondiali di semiconduttori si attestavano sui 235 miliardi di dollari US (secondo il Gartner Group), con un mercato delle memorie flash di 18.6 miliardi di dollari US (secondo IC Insights). Le vendite annuali per il 2005 di Ramtron, forse il pi\u00f9 grande fornitore di FeRAM al mondo, furono di 32.7 milioni di dollari US."}
{"id": "1155279", "revid": "1573940", "url": "https://it.wikipedia.org/wiki?curid=1155279", "title": "Sinagoga di Sorano", "text": "La sinagoga di Sorano, situata lungo via Selvi, \u00e8 stata per alcuni secoli uno dei luoghi di culto pi\u00f9 importanti dell'omonima localit\u00e0.\nStoria e descrizione.\nIl tempio ebraico, di probabili origini tardo-cinquecentesche, \u00e8 rimasto consacrato probabilmente almeno fino alla fine dell'Ottocento, epoca in cui la locale comunit\u00e0 di fede ebraica, che risiedeva principalmente lungo via del Ghetto e nei vicoli limitrofi, inizi\u00f2 a spostarsi verso Pitigliano e altre localit\u00e0 dell'Italia centrale.\nNel corso del Novecento, quando oramai tutta la comunit\u00e0 ebraica aveva abbandonato il centro, l'edificio religioso venne completamente trascurato, andando cos\u00ec incontro ad un lungo periodo di abbandono e decadenza che si \u00e8 protratto per quasi tutto il XX secolo.\nTuttavia, negli ultimi decenni, sono stati eseguiti attenti lavori di restauro all'edificio che ospitava la sinagoga, contemporaneamente all'opera di ristrutturazione della non lontana sinagoga di Pitigliano. Grazie a questo importante intervento di riqualificazione, l'antico tempio ha riacquistato lo splendore perduto ed \u00e8 stato adibito a locale per rassegne culturali. "}
{"id": "1155281", "revid": "726373", "url": "https://it.wikipedia.org/wiki?curid=1155281", "title": "Progear", "text": "Progear (\u30d7\u30ed\u30ae\u30a2\u306e\u5d50) \u00e8 un videogioco arcade sviluppato da Cave e pubblicato da Capcom nel 2001 per il CPS-2."}
{"id": "1155282", "revid": "154893", "url": "https://it.wikipedia.org/wiki?curid=1155282", "title": "Abzima", "text": "Un abzima \u00e8 un anticorpo monoclonale con capacit\u00e0 catalitiche; il termine deriva dall'inglese \"abzyme\" (AntiBody enZYME). \u00c8 detto anche \"catmab\" (sempre dall'inglese \"catalitic monoclonal antibody\", anticorpo monoclonale catalitico). Gli abzimi possono essere prodotti artificialmente, ma sono stati anche trovati nel nostro organismo, come alcuni anticorpi peptidici intestinali anti-vasodilatatori. Gli abzimi artificiali fanno parte della categoria dei sinzimi, la classe degli enzimi sintetici.\nApplicazioni.\nIn recenti tecniche biotecnologiche, si pu\u00f2 indurre un organismo a produrre gli abzimi che catalizzano una particolare reazione chimica di interesse; si sfrutta la capacit\u00e0 di questo, come di molti altri enzimi, di legarsi in modo preferenziale allo stato di transizione di una reazione. Vengono inserite nell'organismo piccole molecole che sono analoghi strutturali degli stati di transizione: il sistema immunitario dell'organismo reagir\u00e0 producendo gli anticorpi per legare questi antigeni inseriti. Si prelevano campioni di sangue e si isola l'anticorpo in questione. Si sar\u00e0 cos\u00ec ottenuta una molecola che si lega allo stato di transizione e in quanto tale che catalizza la reazione chimica. Ad esempio si pu\u00f2 inserire un analogo dello stato di transizione della reazione di scissione di legame estereo; l'anticorpo isolato in seguito si legher\u00e0 a molecole contenenti esteri e, favorendo il passaggio allo stato di transizione, ne catalizzer\u00e0 la scissione. Di solito gli analoghi sono legati a grandi molecole biologiche in modo da evitare che siano filtrate ed eliminate dai reni. \nUn'altra applicazione importante permette di creare abzimi che possano compiere specifiche azioni sul DNA; si sfruttano gli abzimi di pazienti affetti dalla malattia sistemica immunitaria lupus eritematoso sistemico: questi abzimi sono infatti in grado di legare e catalizzare l'idrolisi del DNA."}
{"id": "1155285", "revid": "125129540", "url": "https://it.wikipedia.org/wiki?curid=1155285", "title": "Nuovi eroi", "text": "Nuovi eroi \u00e8 il secondo album del cantautore italiano Eros Ramazzotti, pubblicato il 12 aprile 1986.\nAnticipato da \"Adesso tu\" (con cui Ramazzotti aveva trionfato al Festival di Sanremo 1986), l'album ha confermato il grande successo del cantante, con oltre 700.000 copie vendute solo in Italia. Il brano \"Adesso tu\" \u00e8 presente in una versione allungata rispetto alla versione sanremese, con inserti strumentali all'inizio e dopo il secondo ritornello. Scal\u00f2 le classifiche musicali italiane, svizzere e austriache, rimanendo al primo posto per molte settimane consecutive. Nell'album, esclusivamente nella versione cd, sono presenti anche quattro brani del precedente album \"Cuori agitati\"."}
{"id": "1155287", "revid": "446353", "url": "https://it.wikipedia.org/wiki?curid=1155287", "title": "Pipo", "text": ""}
{"id": "1155292", "revid": "44638", "url": "https://it.wikipedia.org/wiki?curid=1155292", "title": "Global Taranto", "text": ""}
{"id": "1155293", "revid": "9022671", "url": "https://it.wikipedia.org/wiki?curid=1155293", "title": "Bilineare", "text": ""}
{"id": "1155295", "revid": "486946", "url": "https://it.wikipedia.org/wiki?curid=1155295", "title": "Osra Venezia", "text": ""}
{"id": "1155296", "revid": "486946", "url": "https://it.wikipedia.org/wiki?curid=1155296", "title": "Libertas Termini Imerese", "text": ""}
{"id": "1155297", "revid": "647919", "url": "https://it.wikipedia.org/wiki?curid=1155297", "title": "Termomeccanica La Spezia", "text": ""}
{"id": "1155299", "revid": "45927", "url": "https://it.wikipedia.org/wiki?curid=1155299", "title": "Numeri colombiani", "text": ""}
{"id": "1155300", "revid": "76069", "url": "https://it.wikipedia.org/wiki?curid=1155300", "title": "Brillant comme une casserole", "text": ""}
{"id": "1155301", "revid": "767487", "url": "https://it.wikipedia.org/wiki?curid=1155301", "title": "Nastrino del Bonfim", "text": "Il Nastrino del Bonfim (in portoghese \"Fita do Bonfim\") \u00e8 un nastro di colore rosso lungo 47 cm, celebre come portafortuna brasiliano.\nFolklore.\nNel 1740 il viaggiatore portoghese Theodosio Rodriguez de Faria fece portare a Salvador de Bahia, in Brasile, un'immagine di Ges\u00f9 Cristo (chiamata \"Signore do Bonfim\"). Intorno al 1809 fra le genti locali diventa popolare come souvenir l'utilizzo di un nastro colorato di rosso lungo 47 cm, come la lunghezza del braccio destro dell'immagine venerata. Da questo deriva l'altro nome con cui viene normalmente chiamato il nastro, \"Medida do Bonfim\", in italiano \"Misura del Bonfim\". \nLa tradizione vuole che il nastro venga legato al polso da parte di un'altra persona, fissandolo con tre nodi: facendo ogni nodo si dovrebbe esprimere un desiderio. Sempre secondo la credenza popolare, al naturale scioglimento di questi nodi corrisponderebbe l'avverarsi dei desideri espressi.\nSecondo le tradizioni locali inoltre ogni colore del nastro corrisponderebbe a una delle semidivinit\u00e0 delle religioni afroamericane sincretiche, gli Orix\u00e0.\nBIANCO: Salute\nARANCIO: Felicit\u00e0\nBLU: Prosperit\u00e0\nROSSO: Amore\nVERDE: Lavoro\nGIALLO: Equilibrio"}
{"id": "1155304", "revid": "1543377", "url": "https://it.wikipedia.org/wiki?curid=1155304", "title": "Tongue-in-cheek", "text": "Tongue-in-cheek, letteralmente \"lingua nella guancia\", \u00e8 un'espressione inglese che viene usata per riferirsi a uno stile umoristico in cui le cose sono dette seriamente solo a met\u00e0, o espresse con sottile ironia.\nOrigine del termine.\nLa frase \"tongue in cheek\" allude all'espressione facciale che si ottiene premendo la lingua contro la propria guancia, una mimica con cui si indica all'interlocutore che ci\u00f2 che si sta per dire va preso con un pizzico di buon senso.\nLa prima apparizione del termine, con il suo significato ironico, \u00e8 stata nel libro \"The Ingoldsby Legends\" di Richard Harris Barham, pubblicato nel 1845. L'autore us\u00f2 il termine descrivendo un francese:\nL'umorismo \"tongue-in-cheek\" nella narrativa.\nL'umorismo \"tongue-in-cheek\" nella narrativa spesso prende la forma della parodia garbata: un esempio ne \u00e8 il libro \"The Lexicon of Comicana\" del 1980 scritto dal fumettista americano Mort Walker. \nNello stile umoristico \"tongue-in-cheek\" alcune storie sembrano aderire alle convenzioni stabilite di un genere serio, mentre, in realt\u00e0, in modo pacato, ne prendono in giro alcuni aspetti. Un'opera di questo genere ancora rispetta queste convenzioni e non \u00e8 l'equivalente di una farsa. \nBuoni esempi di film girati in maniera \"tongue-in-cheek\" sono \"Scream\", \"L'alba dei morti dementi\", \"Demolition Man\", \"True Lies\" o \"Hot Fuzz\". Da notare che questi film sono ancora fedeli al loro genere (\"slasher\", \"zombie\", \"azione\", \"spionaggio\" e \"poliziesco\" rispettivamente) e non sono parodie a tutto tondo, come invece \"L'aereo pi\u00f9 pazzo del mondo\" o \"Scary Movie\"."}
{"id": "1155305", "revid": "338238", "url": "https://it.wikipedia.org/wiki?curid=1155305", "title": "Brandon Roy", "text": "Carriera.\nHigh school e college.\nRoy frequent\u00f2 la Garfield High School prima di andare all'University of Washington. Inizialmente era tra i candidati del draft NBA 2002, ma scelse di frequentare la University of Washington.\nGioc\u00f2 per quattro anni nell'universit\u00e0, sotto la guida di Lorenzo Romar, e nell'ultimo anno ebbe una media di 20,2 punti a partita.\nNBA.\nPortland Trail Blazers.\nVenne selezionato nel 2006 dai Minnesota Timberwolves come sesta scelta assoluta, ma venne ceduto ai Portland Trail Blazers, in cambio della settima scelta assoluta dello stesso Draft, Randy Foye.\nLa sua carriera in NBA cominci\u00f2 nella Summer League di luglio 2006, durante la quale mantenne una media di 19 punti a partita ed una percentuale del 65% dal campo.\nVenne convocato dai rookie per il Rookie Challenge all'All-Star Weekend 2007 e fu nominato Rookie dell'anno 2007.\nAl suo primo anno in NBA, giocando 57 partite, ebbe le medie a partita di 35,4 minuti, 16,8 punti, 4 assist, 4,4 rimbalzi, 1,2 palle rubate e 0,2 stoppate. Ha realizzato il suo career-high di punti, 52, il 18 dicembre 2008 contro i Phoenix Suns.\nA causa dei ripetuti problemi alle ginocchia, che lo hanno costretto a subire diverse operazioni nel corso degli anni, il 9 dicembre 2011 ESPN ha dato notizia di un suo imminente ritiro dall'attivit\u00e0 sportiva. Due giorni dopo i Blazers esercitano la \"Amnesty clause\" sulla guardia di Seattle, liberando cos\u00ec il loro salary cap dal contratto della loro ex stella.\nMinnesota Timberwolves.\nIl 5 luglio 2012, terminato il suo volontario ritiro, viene ingaggiato dai Minnesota Timberwolves con un contratto di 10,4 milioni di dollari in due anni.\nDopo la preaseason Roy disputa con la sua nuova squadra appena 5 partite di regular season, per poi doversi fermare nuovamente per tutta la stagione per i cronici problemi al ginocchio: a maggio 2013, dopo un'altra stagione negativa, i T'Wolves decidono di scartare Roy dal roster, avvalendosi del fatto che il suo secondo anno di contratto fosse \"non garantito\".\nVita privata.\nBrandon Roy \u00e8 sposato con Tiana Bardwell, dalla quale ha avuto il suo primogenito, Brandon jr., nato il 27 marzo 2007.\nNel febbraio 2009 \u00e8 nata anche la seconda figlia Mariah Leilani.\nIl 3 maggio 2017, mentre si trova fuori dall'abitazione di sua nonna Josephine, viene ferito da un colpo di pistola durante una sparatoria per strada a Los Angeles mentre fa da scudo ad alcuni ragazzi presenti sul luogo."}
{"id": "1155308", "revid": "29990", "url": "https://it.wikipedia.org/wiki?curid=1155308", "title": "Stunt-man", "text": ""}
{"id": "1155309", "revid": "29990", "url": "https://it.wikipedia.org/wiki?curid=1155309", "title": "Stunt man", "text": ""}
{"id": "1155315", "revid": "17351", "url": "https://it.wikipedia.org/wiki?curid=1155315", "title": "Configurazione canard", "text": ""}
{"id": "1155316", "revid": "125763844", "url": "https://it.wikipedia.org/wiki?curid=1155316", "title": "Levanne", "text": "Le Levanne sono un gruppo montuoso delle Alpi Graie, situato sul confine tra l'Italia e la Francia, tra le localit\u00e0 di Groscavallo, Ceresole Reale e Bonneval-sur-Arc.\nEtimologia.\nIl nome di \"Levanne\" \u00e8 stato probabilmente dato dai pastori savoiardi e richiama il sorgere del Sole, che visto dalle valli della Savoia comincia la sua ascensione nel cielo proprio in corrispondenza del gruppo.\nCaratteristiche.\nDal versante italiano il gruppo domina la testata della Val grande di Lanzo e della Valle dell'Orco; dal versante francese le Levanne sovrastano la valle dell'Arc.\n\u00c8 costituito principalmente da tre vette:\nLe tre vette sono tutte disposte lungo la linea di confine tra l'Italia e la Francia. La Levanna Centrale si trova tra le altre due; quella occidentale \u00e8 collocata a nord-ovest rispetto alla centrale mentre quella orientale a sud-est.\nTra la Levanna Orientale e la Levanna Centrale si inseriscono il Colle Perduto (3.290\u00a0m) e la Levannetta (3.439\u00a0m).\nSalita alle vette.\nLa Levanna occidentale fu salita per la prima volta nel 1857 dall'ing. Antonio Tonini.\nLa Levanna centrale fu salita per la prima volta il 17 agosto 1875 da A. Gramaglia e L. Vaccarone.\nRifugi.\nPer facilitare l'accesso al gruppo e per permettere l'escursionismo d'alta quota intorno al gruppo sorgono alcuni rifugi alpini:"}
{"id": "1155321", "revid": "767487", "url": "https://it.wikipedia.org/wiki?curid=1155321", "title": "Mariannhill", "text": "Mariannhill (\"Collina delle Sante Anna e Maria\") \u00e8 un sobborgo della citt\u00e0 di Pinetown, nel KwaZulu-Natal (Sudafrica), a pochi chilometri da Durban.\nSi \u00e8 sviluppato attorno al monastero trappista fondato dal missionario austriaco Franz Pfanner nel 1890, da cui ha avuto origine la Congregazione dei Missionari di Mariannhill: dal 1936 \u00e8 sede vescovile cattolica."}
{"id": "1155322", "revid": "33689", "url": "https://it.wikipedia.org/wiki?curid=1155322", "title": "Petronio Probiano", "text": "Probiano discendeva da una famiglia di rango senatoriale. Suo figlio era Petronio Probino, console nel 341, e suo nipote Sesto Petronio Probo, console del 371 (, Verona).\nFu proconsole d'Africa nel 315-317, ricopr\u00ec un incarico nel 321 (forse prefetto del pretorio), fu console \"prior\" del 322 (la sua nomina non fu riconosciuta in Oriente) e infine \"praefectus urbi\" dall'8 ottobre 329 al 12 aprile 331.\nScrisse dei versi, conservati nell'Anthologia Latina (I 783); Quinto Aurelio Simmaco compose dei versi in suo onore (\"Lettere\", I.2)."}
{"id": "1155323", "revid": "121413132", "url": "https://it.wikipedia.org/wiki?curid=1155323", "title": "Alluvione della Versilia del 19 giugno 1996", "text": "Lalluvione della Versilia \u00e8 stata un grave evento alluvionale che colp\u00ec parte della regione storica della Versilia in Toscana il 19 giugno 1996 a seguito di un fenomeno temporalesco particolarmente violento avvenuto nel passaggio tra la primavera e l'estate.\nFatti precedenti l'evento.\nIl mattino del 19 giugno 1996 il cielo della Versilia era terso: le previsioni davano infatti cielo sereno o poco nuvoloso.\nIn realt\u00e0 quel giorno era in atto sulle creste delle Alpi Apuane uno scontro di aria fredda proveniente dal Nord Italia con aria calda umida proveniente dalla costa, che caus\u00f2 una rapidissima evoluzione meteorologica, favorendo dunque la formazione di un'apparentemente modesta cella temporalesca alta per\u00f2 12\u00a0km e larga circa la met\u00e0, assai carica di precipitazioni (temporale convettivo).\nViolentissimi nubifragi si scatenarono a partire dal primo mattino sulle Alpi Apuane interessando tutto l'alto bacino dei torrenti Serra e Vezza (questi ultimi confluenti in un unico corso d'acqua a Seravezza, il Versilia) sullo spartiacque occidentale, e tutta la parte alta del bacino del torrente Turrite di Gallicano sullo spartiacque orientale. Le precipitazioni interessarono anche parte del bacino del fiume Camaiore.\nTutto questo mentre sulla piana della Versilia cadevano soltanto poche gocce di pioggia. In poco tempo le straordinarie precipitazioni (con punte di oltre 150\u00a0mm in un'ora sull'alto bacino del Vezza) causarono svariati smottamenti, e i corsi d'acqua si ingrossarono rapidamente. A fronte di una breve pausa, avvenuta in tarda mattinata, le piogge ripresero a cadere ancora pi\u00f9 intensamente nell'arco della giornata che va da mezzogiorno sino al primo pomeriggio, per poi scatenarsi il diluvio. Piogge copiosissime scossero le montagne e i valloni nei pressi del paese di Cardoso dove vari torrenti minori danno origine, presso l'abitato, al torrente Vezza.\nIntanto in pianura nessuno poteva lontanamente prevedere quanto stava accadendo: nella zona di Pietrasanta, presso il breve tratto di pianura del fiume Versilia erano caduti appena 5\u201310\u00a0mm di pioggia. Si attiv\u00f2 la protezione civile premurandosi, verso le 14:00, di controllare i valori pluviometrici sulle Alpi Apuane scoprendo che uno degli idrometri presso il centro di Pomezzana nell'alta valle del torrente Vezza, registrava un valore cumulativo di precipitazioni da record, con 440\u00a0mm in appena 8 ore e una punta massima di 157\u00a0mm in un'ora. Nel timore che si potesse verificare qualche onda di piena improvvisa, vennero subito controllati i livelli dei fiumi, soprattutto il Versilia che ad una prima osservazione risult\u00f2 essere, dopo la grossa onda di piena del mattino, ingannevolmente in calo.\nOre 13:00: il disastro.\nIn realt\u00e0 il disastro si era gi\u00e0 compiuto e una enorme piena stava per giungere sul fiume Versilia.\nVerso le 13:00 in alta valle, il torrente Vezza (tratto alto del fiume Versilia) dava inizio alla sua corsa devastante verso valle presso il centro di Cardoso: qui infatti, a detta di testimoni oculari, vennero dapprima uditi numerosi boati provenienti dalle montagne dopodich\u00e9 giunsero ripetute ondate di acqua, fango e detriti alte fino a 4-5 metri provenienti dai valloni dei torrenti confluenti presso il paese, che venne dunque investito e distrutto quasi completamente.\nLa rapidit\u00e0 e la violenza improvvisa dell'evento trov\u00f2 la sua giustificazione nel fatto che gi\u00e0 dal mattino le fortissime piogge, unite alla siccit\u00e0 che da mesi affliggeva la zona, avevano reso ancora pi\u00f9 fragili i gi\u00e0 instabili versanti delle Alpi Apuane causando enormi frane di terra, detriti e tronchi che avevano bloccato, con sbarramenti temporanei, tutte le valli dei corsi d'acqua a monte di Cardoso che danno origine al torrente Vezza; si erano dunque creati svariati bacini di acqua effimeri che, cedendo poi tutti insieme di schianto nel primo pomeriggio sotto le incessanti precipitazioni, hanno dato luogo a un'onda di piena catastrofica.\nDopo aver devastato Cardoso la piena prosegu\u00ec sul torrente Vezza ed invest\u00ec dapprima il centro di Ponte Stazzemese (dove giunse a lambire il 2\u00ba piano delle abitazioni, facendo in parte crollare un intero albergo) per poi raggiungere Ruosina dove sommerse l'intero abitato, cancellando quasi completamente la strada di fondovalle. Ulteriori apporti di acque giunsero nel frattempo al Vezza da ogni valle laterale alimentando sempre pi\u00f9 la sua piena.\nVerso le 15:00 la piena giunse furibonda presso la cittadina di Seravezza che venne per gran parte sommersa da 2-3 metri d'acqua; in questo tratto il torrente Vezza ricevette poi da destra anche la piena del suo principale affluente, il torrente Serra e mutando da questa confluenza in poi denominazione in \"fiume Versilia\", prosegu\u00ec impetuoso e stracolmo di detriti verso valle, mandando letteralmente in avaria (nel momento in cui segn\u00f2 il valore di 4,50\u00a0m sopra lo zero idrometrico), l'unico idrometro presente lungo la sua asta fluviale.\nNon si conoscono perci\u00f2 altri dati relativi all'altezza massima di piena se non quello relativo al picco massimo di portata, stimato in seguito all'evento, in circa 571\u00a0m\u00b3/s, valore assolutamente eccezionale e incontenibile per un fiume modesto come il Versilia.\nDopo Seravezza il Versilia sormont\u00f2 e distrusse tutti i ponti nei pressi dei centri di Ripa, Corvaia e Vallecchia, abbandonando il suo tratto vallivo e trovando sbocco nella pianura della Versilia: in questo tratto il fiume (canalizzato e deviato nei secoli passati in un alveo artificiale che sfocia nei pressi di Cinquale di Montignoso), dilag\u00f2 letteralmente presso la localit\u00e0 San Bartolomeo di Pietrasanta a causa del sormonto e conseguente cedimento di un ampio tratto del suo argine sinistro, creandosi dunque un nuovo corso verso sud, ovvero seguendo l'antico tracciato del suo vecchio alveo di scorrimento, causando cos\u00ec un'estesa inondazione di tutta la porzione ovest del comune di Pietrasanta sino alla frazione di Marina di Pietrasanta, Forte dei Marmi e parte del comune di Montignoso.\nNel frattempo la tragedia aveva colpito anche il versante orientale delle Apuane in Garfagnana: nell'alta valle del torrente Turrite il centro di Fornovolasco venne letteralmente devastato dalla piena del corso d'acqua. Pi\u00f9 a valle invece i danni furono minimi grazie alla presenza di un lago artificiale sul corso d'acqua che, completamente vuoto per manutenzione, fu in grado di accogliere frenandone l'impeto gran parte della piena salvando il centro situato pi\u00f9 a valle di Gallicano.\nVerso le 18:00 i pluviometri di Pomezzana e Retignano, in Alta Versilia, mostrarono valori cumulativi di precipitazioni rispettivamente pari a 478 e 401\u00a0mm in 13 ore. Quello di Fornovolasco, in Garfagnana, 408\u00a0mm. Questa tragedia, considerata come una delle peggiori alluvioni che abbia mai colpito la Toscana dopo l'alluvione di Firenze del 1966, caus\u00f2 anche un elevato numero di vittime: alla fine dell'emergenza si conteranno 13 morti, quasi tutti a Cardoso, e un disperso.\nVittime.\nIl tecnico Marco Fornaciari (41 anni) mor\u00ec nel corso di un sopralluogo sui luoghi colpiti dall'alluvione."}
{"id": "1155324", "revid": "125909377", "url": "https://it.wikipedia.org/wiki?curid=1155324", "title": "Il primo re di Shannara", "text": "Il primo re di Shannara (il titolo originale inglese \u00e8 \"First King of Shannara\") \u00e8 un romanzo della saga di Shannara scritto nel 1996 da Terry Brooks.\nStoria.\nParte Prima: La caduta di Paranor.\nSono passati 350 anni dalla Prima Guerra delle Razze; i Druidi si sono isolati nella quiete della Fortezza di Paranor dedicandosi alle loro ricerche ignorando completamente che, in realt\u00e0, l'antico male che ha costretto l'Uomo all'esilio nelle terre meridionali \u00e8 riuscito a sopravvivere. Il Druido Bremen messo in allarme da alcune dicerie che circolano sulla Montagna del Teschio intraprende un pericoloso viaggio verso le terre del nord e scopre che Brona, il Druido ribelle, \u00e8 tornato ed ha sottomesso con le sue arti magiche i Troll.\nBremen scopre che il Signore degli Inganni (il nuovo titolo di Brona) ha intenzione di eliminare il Consiglio dei Druidi e distruggere Paranor per evitare seccanti interferenze nei suoi piani di conquista.\nIl vecchio Bremen si reca a Paranor insieme al suo amico Kinson Ravenlock e tenta di avvertire i Druidi sul pericolo incombente. Il Grande Druido Athabasca, geloso della propria leadership, ignora gli avvertimenti del Druido e gli impone di lasciare immediatamente Paranor.\nCome previsto, Brona sferra il suo attacco e i druidi vengono spazzati via dalle Quattro Terre: gli unici druidi che hanno ascoltato Bremen, scampando al disastro, sono Mareth, Tay Trefenwyd e Risca rispettivamente una donna, un giovane elfo e un nano che si dirigono assieme a Kinson e a Bremen verso il Perno dell'Ade. Qui, il vecchio Druido entra in contatto con lo spirito di Galaphile che gli mostra quattro visioni:\nParte Seconda: La ricerca della Pietra Nera degli Elfi.\nTay Trefenwyd viene incaricato da Bremen di trovare la Pietra Nera degli Elfi e di proteggerela a qualunque costo dai servi di Brona. Ad Arborlon, la capitale elfica, Tay incontra il suo vecchio amico d'infanzia Jerle Shannara, ora diventato un ufficiale dell'esercito. La gioia della rimpatriata viene interrotta dal massacro di tutti i membri della casata reale elfica dei Ballindarroch da parte di una brigata di Gnomi; lo sterminio ha l'obiettivo di rallentare l'allestimento della missione militare in soccorso dei Nani. Jerle e Tay capiscono che il tempo stringe e si mettono subito in marcia verso le Montagne di Kensrowe dove trovano - con l'aiuto di un locat - il castello che protegge la reliquia: una fortezza risalente al tempo di Faerie chiamata Fauce Magna. La pietra - collocata al centro di un fitto labirinto magico - viene recuperata con grandi difficolt\u00e0 da Tay che con l'aiuto della magia si riveste di malvagit\u00e0 per attraversare incolume il giardino oscuro ed impadronirsi della Pietra. Fortemente indebolito dall'incantesimo, deve ricorrere all'aiuto di Jerle e della cacciatrice Preia Starle (di cui \u00e8 segretamente innamorato) per abbandonare la fortezza che sta collassando su se stessa. All'esterno della fortezza, la pattuglia degli elfi trova una brigata di gnomi guidata da un Messaggero del Teschio che li avrebbe facilmente sopraffatti se Tay non avesse eroicamente sacrificato la propria vita usando il potere della Pietra Nera per distruggere l'orda nemica.\nBremen, Mareth e Kinson recuperano l'Eilt Druin a Paranor, distruggono le sentinelle lasciate da Brona e celano con un incantesimo la fortezza - che custodisce al suo interno le Storie dei Druidi - alla vista. Risca, lasciato il Perno dell'Ade, si dirige ad est per avvertire i nani dell'imminente invasione delle truppe di Brona. Il coraggioso nano tenta addirittura di assassinare il Signore degli Inganni ma inutilmente.\nParte Terza: La Fusione della Spada.\nBremen conduce Kinson e Mareth alla ricerca di un suo antico collega - il Druido Cogline - nella pericolosa TerraBuia. Cogline \u00e8 un uomo vecchio e bislacco che vive presso la Pietra del Focolare insieme a due giganteschi gatti; la vita solitaria ha forgiato in lui un carattere sospettoso e scontroso. Bremen lo mette al corrente degli eventi che lo hanno condotto da lui e della caduta di Paranor, chiedendogli poi aiuto per la creazione dell'arma la cui resistenza - unita alla magia - avrebbe permesso la distruzione di Brona. Cogline all'inizio \u00e8 molto scettico ma alla fine rivela a Bremen l'antica formula del vecchio mondo per creare l'acciaio. Cogline spiega a Bremen che non esiste per\u00f2 nessuna fornace al mondo in grado di aiutarlo. \nIntanto Risca prende il comando dell'operazioni militari dell'esercito dei nani e ingaggia una dura battaglia con le forze di Brona al passo di Giada, riuscendo a rallentarne l'avanzata con una tattica basata su attacchi improvvisi e repentine ritirate resa possibile dalla meticolosa conoscenza del territorio. Risca con astute manovre riesce a dividere l'esercito del signore degli inganni in due tronconi e a farli scontrare l'uno contro l'altro. La battaglia finale si svolge alla rocca di Stedden; al termine della battaglia il Signore degli Inganni crede di aver ottenuto la vittoria definitiva contro il popolo dei Nani. \nBremen, Mareth e Kinson raggiungono Dechtera, una citt\u00e0-stato industriale degli uomini famosa per i suoi fabbri. Kinson conosce Urprox Screl, un armaiolo che vende armi di stupenda fattura da lui prodotte in passato. Bremen riesce a convincerlo a riaccendere la sua fucina un'ultima volta per forgiare la spada che avrebbe distrutto il Signore degli inganni; la magia di Bremen permette alla fucina di raggiungere la temperatura necessaria a forgiare la spada. Visto con sospetto dai suoi vicini in seguito alla fusione dell'arma, Screl si trasferisce lontano nelle terre di frontiera, cambiando il cognome in Creel: il suo discendente Panamon Creel avr\u00e0 una piccola parte nella Terza Guerra delle Razze, assistendo alla morte definitiva di Brona; un altro, Padishar Creel, sar\u00e0 un irriducibile avversario della Federazione e aiuter\u00e0 i discendenti degli Ohmsford contro gli Ombrati nel ciclo \"Gli eredi di Shannara\".\nTornato ad Arborlon, Jerle scopre che il re Courtann Ballindaroch - sopravvissuto al massacro della famiglia bench\u00e9 gravemente ferito - \u00e8 nel frattempo morto e lo stesso destino \u00e8 toccato a suo figlio. La dinastia dei Ballindaroch \u00e8 ridotta a due bambini, troppo giovani per salire al trono in queste difficili condizioni. Per far fronte all'imminente pericolo, il Gran Consiglio degli Elfi e Preia convincono Jerle Shannara - cugino del defunto Re - a prendere la corona. Jerle accetta con riluttanza, sposa Preia e adotta i due figli del defunto re. \nBremen, Kinson e Mareth fanno ritorno al Perno dell'Ade per interrogare gli spiriti sull'uso e i poteri della Spada. Galaphile e gli altri druidi infondono il potere della Verit\u00e0 nella spada e spiegano a Bremen la sua natura. La compagnia si dirige ad Ovest verso il regno degli Elfi, incontrando lungo il cammino i massacri compiuti dall'esercito del signore degli Inganni. Durante il viaggio, Bremen svela a Mareth l'origine della sua magia - la ragazza \u00e8 figlia di un Messaggero del Teschio - e come controllarla. Poi incarica i due, che si stanno innamorando gradualmente, di scoprire cosa \u00e8 successo ai nani. Proseguendo da solo e incontrando per pochi minuti il Re del Fiume Argento - una mitica creatura di Faerie sopravvissuta all'ascesa della razza umana e alla sua caduta per le Grandi Guerre - passa per un villaggio distrutto, dove incontra un bambino di nome Allanon, di cui riconosce gli occhi del ragazzo nell'ultima visione. Il piccolo, dopo l'iniziale diffidenza, comincia a seguirlo.\nParte Quarta: La battaglia della Valle di Rhenn.\nL'esercito del Signore degli Inganni - abbandonate le Terre dell'Anar - si dirige verso il Regno degli Elfi. Jerle Shannara decide di contrastare l'avanzata dell'invasore sulle alture all'imbocco della Valle di Rhenn - passaggio obbligato per giungere ad Arborlon. Bremen riconosce in Jerle Shannara il giovane elfo della visione al Perno dell'Ade e gli consegna la spada e il segreto per usarla. Ma Jerle \u00e8 un militare e dubita che la Verit\u00e0 - instillata nella spada dalla magia - possa essere l'unico mezzo capace di annientare Brona. \nKinson e Mareth esplorano l'Anar alla ricerca di Risca e dei Nani per pregargli di correre in aiuto degli Elfi, trovandoli infine nelle Montagne del Corvo.\nDopo giorni di battaglia cruenta nella Valle di Rhenn, si consuma lo scontro finale: gli Elfi contrattaccano di notte mettendo in rotta l'accampamento nemico, attaccato alla retroguardia dalla truppa dei nani capitanata da Risca. Il Signore degli Inganni e i suoi pi\u00f9 alti ufficiali tentano la fuga, inseguiti dalla Guardia reale elfica, capitanata da Jerle e Preia Starle, da Bremen, Allanon, Mareth, Kinson e dai nani di Risca. Mareth e Allanon soccorrono pi\u00f9 volte un sempre pi\u00f9 indebolito Bremen nel combattere i Messaggeri del Teschio mentre Kinson, Risca, i nani e la Guardia Elfica tenevano a bada troll e gnomi. Jerle si scontra con il Signore degli Inganni; Jerle permette al potere della spada di mostrargli le sue debolezze e la verit\u00e0 su di lui entrando cos\u00ec in sintonia con lei. Tuttavia l'ultimo inganno di Brona, un'illusione che gli mostra l'amata Preia morente, riesce a far breccia nell'animo di Jerle che fallisce cos\u00ec nel suo compito di distruggere Brona. Il Signore degli Inganni, fortemente danneggiato ma vivo, abbandona lo scontro e tutti i Messaggeri del Teschio si dissolvono. Kinson e Preia Starle sono seriamente feriti ma vivi, Bremen ha esaurito tutte le sue energie e Risca \u00e8 morto da eroe. \nLa Guerra si conclude. Jerle continua a regnare sugli Elfi conservando la Spada di Shannara. Il suo successore far\u00e0 poi sigillare la spada a Paranor. Circa una mese dopo la fine della guerra, Bremen si reca di nascosto da Jerle per portare via la Pietra Nera. Kinson e Mareth si sposano e Mareth abbandona la magia, divenendo una guaritrice; in seguito apriranno un posto di scambio attorno al quale col tempo sorger\u00e0 la citt\u00e0 di Varfleet; 500 anni dopo, la loro discendente Shirl Ravenlock avr\u00e0 una parte secondaria nella Terza Guerra delle Razze.\nTre anni dopo la vittoria sul Signore degli Inganni, Bremen si reca un'ultima volta al Perno dell'Ade per ricongiungersi agli spiriti dei druidi del passato, non prima di aver rivelato ad Allanon che la minaccia del Signore degli Inganni torner\u00e0. Allanon resta cos\u00ec l'unico custode del sapere dei Druidi. Si compie cos\u00ec l'ultima visione mostrata da Galaphile, come pure l'avvertimento dello spettro; ogni avvenimento avrebbe richiesto un prezzo: il massacro dei druidi per il medaglione, la morte di Tay per la Pietra Nera, la morte di Risca per scacciare Brona, e il passaggio di Bremen da uomo a spettro per il futuro delle Quattro Terre."}
{"id": "1155326", "revid": "228587", "url": "https://it.wikipedia.org/wiki?curid=1155326", "title": "Probiano", "text": ""}
{"id": "1155327", "revid": "1645918", "url": "https://it.wikipedia.org/wiki?curid=1155327", "title": "Port Royal (Giamaica)", "text": "Port Royal \u00e8 stato il principale centro di commercio marittimo della Giamaica nel XVII secolo. In quel periodo acquis\u00ec la reputazione di essere \"la citt\u00e0 pi\u00f9 ricca e malfamata al mondo\". Era famosa per la vistosa ostentazione della ricchezza e per i costumi dissoluti, era un centro dove pirati e corsari investivano o spendevano tutti i loro averi. Durante il XVII secolo, gli Inglesi incoraggiarono, e in alcuni casi pagarono, i bucanieri di stanza a Port Royal ad attaccare le spedizioni navali spagnole e francesi.\nIl 7 giugno 1692, un terremoto distrusse Port Royal, provocando l'inabissamento di due terzi della citt\u00e0 nel Mar dei Caraibi. Oggi la citt\u00e0 \u00e8 sommersa da 8 m di acqua. \u00c8 considerata il pi\u00f9 importante sito archeologico sottomarino nell'emisfero occidentale, possedendo tesori provenienti dalle razzie spagnole nel Guatemala ed essendo numerose le navi, anche pirata, che nel corso dei secoli sono affondate nella baia con il carico trasportato.\nDopo tale disastro naturale, il suo ruolo commerciale fu assunto dalla citt\u00e0 di Kingston. Un progetto pionieristico prevede lo sfruttamento turistico della citt\u00e0 sommersa, come meta di crociere e la realizzazione, prevista per il 2015-16, di un museo e ristorante con vista sottomarina.\nColonizzazione di Port Royal.\nPort Royal era situata all'estremit\u00e0 occidentale del tombolo che protegge la baia di Kingston. Fondata come fortificazione spagnola, divenne possesso inglese nel 1655. Nel 1659 il forte era circondato da duecento edifici tra case, negozi e magazzini.\nNel periodo compreso tra la conquista inglese dell'isola (1655) e il terremoto che distrusse la citt\u00e0 (1692), Port Royal fu la capitale della Giamaica; dopo il 1692, Spanish Town assunse il suo ruolo, finch\u00e9 la sede del Governo non fu trasferita a Kingston nel 1872.\nLa pirateria a Port Royal.\nDiverse caratteristiche della citt\u00e0, risultarono accattivanti per gli scopi della pirateria. Port Royal era situata lungo le rotte di navigazione da e verso la Spagna e il Panama e questa vicinanza forniva ai pirati un facile accesso alle loro prede. La baia era sufficientemente vasta da fornire protezione ai velieri che necessitavano di manutenzione ed era una posizione ottimale da cui lanciare attacchi agli insediamenti spagnoli. Da Port Royal, Henry Morgan attacc\u00f2 Panama, Portobelo e Maracaibo. Roc Brasiliano, John Davis e Edward Mansveldt (Mansfield) utilizzarono Port Royal per le loro azioni di pirateria.\nPoich\u00e9 gli Inglesi mancavano di truppe sufficienti a difendere la citt\u00e0 da Spagnoli e Francesi, i Governatori della Giamaica a volte si rivolgevano ai pirati.\nIntorno al 1660, la citt\u00e0 si era guadagnata la reputazione della \"Sodoma del Nuovo Mondo\", dove la maggior parte dei residenti erano pirati, tagliagole o prostitute. Quando Charles Leslie scrisse la sua storia della Giamaica, incluse una descrizione dei pirati di Port Royal:\nPort Royal crebbe fino a diventare una delle due citt\u00e0 pi\u00f9 grandi e il porto economicamente pi\u00f9 importante delle colonie inglesi. All'apice del suo successo, in citt\u00e0 era presente un'osteria ogni dieci abitanti. Nel luglio del 1661, furono rilasciate quaranta licenze per aprire una taverna. Durante il ventennio che termin\u00f2 nel 1692, vissero in citt\u00e0 circa 6500 persone. Furono censiti in citt\u00e0 quattro orafi, quarantaquattro tavernieri e una variet\u00e0 di artigiani e mercanti che vivevano in duecento edifici stipati in 51 acri (206.000 m\u00b2). Duecentotredici navi sostarono nel porto nel 1688. Alla abituale forma di baratto di beni in cambio di servizi, in citt\u00e0 si preferiva fare ricorso a monete.\nIn seguito alla nomina a governatore di Henry Morgan, Port Royal incominci\u00f2 a mutare.\nNon c'era pi\u00f9 la necessit\u00e0 che i pirati la difendessero; il commercio degli schiavi assunse una maggiore importanza, mentre i cittadini pi\u00f9 dignitosi incominciarono a disprezzare la reputazione che aveva acquisito. Nel 1687, la Giamaica approv\u00f2 una legge anti-pirateria. Da porto franco per i pirati, Port Royal divenne famosa come il luogo della loro esecuzione. Charles Vane e Calico Jack furono impiccati nel 1720 a Gallows Point. Due anni dopo, quarantuno pirati furono uccisi in un solo mese.\nIl terremoto del 1692 e le sue conseguenze.\nIl 7 giugno 1692 un terremoto devastante colp\u00ec Port Royal e lo spuntone sabbioso su cui la citt\u00e0 era costruita sprofond\u00f2 nella baia di Kingston. Il livello freatico era generalmente soltanto 2 metri al di sotto della superficie. Il terremoto gener\u00f2 un maremoto con tre onde anomale, che erosero progressivamente il tombolo e, in poco tempo, la maggior parte della citt\u00e0 si trov\u00f2 permanentemente sotto il livello del mare, sebbene ancora sufficientemente intatta da permettere ai moderni archeologi l'individuazione di siti ben conservati. Il terremoto e il maremoto che lo segu\u00ec uccisero complessivamente tra le mille e le tremila persone, pi\u00f9 della met\u00e0 della popolazione. Si stima che le malattie che si diffusero in modo incontrollato nei mesi seguenti, portarono alla morte altre duemila persone.\nQuando la notizia si diffuse, affiancata, nella mente dei contemporanei, alla reputazione di citt\u00e0 peccaminosa, in molti credettero che la distruzione di Port Royal per opera del terremoto fosse una \"punizione di Dio\".\nFurono compiuti alcuni tentativi di ricostruzione, incominciando da quanto non era stato sommerso, ma incontrarono altri disastri. Un primo tentativo fu nuovamente distrutto nel 1703 da un incendio. Le successive ricostruzioni furono intralciate da diversi uragani nella prima meta del XVIII secolo, e presto Kingston ecliss\u00f2 Port Royal in importanza.\nUna nuova citt\u00e0 di Port Royal fu costruita vicino alla vecchia Port Royal e divenne il principale comando delle forze navali britanniche nel Mar dei Caraibi.\nStoria recente.\nIl 14 gennaio 1907 un nuovo e definitivo terremoto ha colpito Port Royal, ne ha distrutto la maggior parte e ha causato lo sprofondamento in mare di un'altra porzione del tombolo su cui sorgeva la citt\u00e0, sommergendone ulteriori porzioni.\nOggi l'area \u00e8 un'ombra dell'antica grandezza, con una popolazione di meno di duemila abitanti e poca o nulla influenza commerciale o politica. L'area, comunque meta di turismo, \u00e8 in stato di abbandono. Il governo della Giamaica ne ha recentemente stabilito il recupero.\nPort Royal nella cultura contemporanea.\nPort Royal, come altre localit\u00e0 che si affacciano sul Mar dei Caraibi (Cartagena, Portobelo, l'isola di Tortuga), \u00e8 ancora associata nell'immaginario collettivo alla pirateria del XVII secolo e spesso compare in produzioni cinematografiche e televisive di genere.\nNumerose scene della saga cinematografica \"Pirati dei Caraibi\" sono ambientate nella citt\u00e0 di Port Royal ai tempi del suo splendore economico. La localit\u00e0 \u00e8 anche utilizzata nella serie videoludica di \"Port Royale\" e nei due seguiti: ' e '.\nIl gruppo metal tedesco Running Wild ha dedicato alla localit\u00e0 caraibica un album omonimo con titletrack; essa riappare inoltre in altre canzoni della band."}
{"id": "1155328", "revid": "212348", "url": "https://it.wikipedia.org/wiki?curid=1155328", "title": "Columbia NX-02", "text": ""}
{"id": "1155329", "revid": "767487", "url": "https://it.wikipedia.org/wiki?curid=1155329", "title": "Anna Karenina (film 1997)", "text": "Anna Karenina \u00e8 un film del 1997 diretto da Bernard Rose, prima versione USA del romanzo omonimo di Lev Nikolaevic Tolstoj a essere girata in Russia, con Sophie Marceau e Sean Bean.\nTrama.\nRussia. Il giovane Levin, dopo essersi consultato con l'amico Stefano \"Stiva\" Oblonski, prende coraggio e decide di confessare il suo amore alla giovane principessa Kitty Scerbatskaya. Riceve un netto rifiuto dalla giovane poich\u00e9 ella \u00e8 innamorata del giovane e affascinante ufficiale conte Vronski. Nel frattempo, giunge a Mosca da San Pietroburgo l'elegante e misteriosa sorella di Stiva, Anna Karenina, arrivata in soccorso del fratello che vuole ottenere il perdono della moglie Dolly, tradita con l'istitutrice dei figli. Vronski, anche lui in stazione per raggiungere sua madre, la contessa Vronskaia, rimane affascinato dalla donna; ma mentre stanno uscendo dalla stazione, un mugik rimane incastrato sotto le rotaie del treno e muore: il fatto fa presagire ad Anna un qualcosa di malaugurante. Mentre Levin va a fare visita al fratello Nicolaj, dedito al bere ed ai piaceri carnali, Kitty partecipa a un ballo dove sono invitati anche Stiva, Anna e Vronski. L'ufficiale, talmente ammaliato dalla donna, dimentica la promessa fatta alla giovane principessa e balla con Anna per tutta la serata, suscitando non poco sdegno in lei.\nSul treno di ritorno per San Pietroburgo, Anna si rende conto che Vronski l'ha seguita, pazzamente innamorato di lei, sebbene sia una donna sposata, e nemmeno la presenza del marito Alexsei Karenin riesce a fermare il conte. Iniziano cos\u00ec dei pedinamenti, favoriti anche dalla contessa Betsy Tsveskaia, amica della donna e cugina di Vronski, che mettono Anna in imbarazzo, finch\u00e9 un giorno i due si abbandonano alla loro passione.\nA Mosca, Kitty si \u00e8 ammalata per il dispiacere procuratole da Vronski e Levin si \u00e8 rifugiato in campagna in compagnia di Stiva e si dedica alla caccia e al lavoro nei campi per dimenticare l'amore non corrisposto.\nLa contessa Vronskaia avverte il figlio dei pettegolezzi circa la sua relazione con Anna, ma l'uomo rifiuta di separarsi da lei. Alle corse dei cavalli degli ufficiali \u00e8 presente Anna con il marito Alexsei; un incidente con il cavallo di Vronski suscita la reazione della donna che urla spaventata e rendendo palese il loro legame affettivo; Sulla via del ritorno Anna confessa il suo tradimento con Vronski. Karenin dona la possibilit\u00e0 alla moglie di dimenticare il tutto e tornare a essere una famiglia normale, ma scopre che lei \u00e8 incinta del conte. Minaccia cos\u00ec di separarla dal figlio Seriogia e le intima di non rivedere pi\u00f9 il suo amante.\nTornato in citt\u00e0, Levin viene invitato a casa Oblonski per una cena. Qui incontra Kitty e capisce che il suo amore per lei non si \u00e8 mai assopito. I due si riconciliano; Kitty accetta la proposta di Levin di sposarlo e poco dopo si sposano sotto gli occhi della nobilt\u00e0 russa.\nA San Pietroburgo, Anna ha un aborto spontaneo. In fin di vita chiede perdono al marito Alessio sotto gli occhi di Vronski che cerca di suicidarsi ma fallisce. Stiva cerca di persuadere la sorella a rimanere in casa con Alessio, ma Anna \u00e8 triste. Vronski, sfidando cos\u00ec le regole della buona societ\u00e0, si presenta a casa Karenin e i due fuggono insieme. Karenin confida allora le sue preoccupazione alla contessa Lidia Ivanovna che assume cos\u00ec il controllo della casa e si prende cura di Seriogia.\nLevin e Kitty si sono trasferiti in campagna nella tenuta del marito, ma l\u00ec ricevono la notizia che Nicolaj \u00e8 in fin di vita. I due coniugi partono per stare al capezzale del malato e Levin scopre che la moglie \u00e8 incinta. Vronski e Anna si trovano in Italia, sulle sponde del Lago di Garda, dove trascorrono felici le loro giornate, ma la donna \u00e8 preoccupata per il figlio che ha lasciato con il padre. Vronski la persuade cos\u00ec a fare ritorno in Russia, dove prega il marito di concederle il permesso di rivedere Seriogia, ma Karenin, tramite la contessa Ivanovna, glielo nega. Vronski cerca di far accettare Anna nella sua famiglia, ma sua madre rifiuta qualsiasi legame con la donna che tutti considerano un'adultera. Mentre Levin festeggia la nascita del suo primo figlio, Anna disubbidisce all'ordine di suo marito e va a trovare Seriogia di nascosto mentre il bambino \u00e8 addormentato, ma vengono scoperti da Karenin che la caccia via.\nDistrutta dal dolore, Anna comincia ad assumere del laudano che l'aveva aiutata a superare l'aborto. Ttrascorre le giornate in solitudine, mentre Vronski viene a conoscenza della giovane principessa Sorokina tramite sua madre. Dopo aver litigato aspramente riguardo al trasferirsi in campagna in attesa della lettera del marito, Anna comincia a sospettare dell'infedelt\u00e0 di Vronski con la principessa Sorokina e diventa sempre pi\u00f9 dipendente dal laudano.\nDopo aver visto la principessa Sorokina dare dei documenti a Vronski sulla porta di casa, Anna perde la pazienza e fa una scenata di gelosia a Vronski, dove entrambi alzano la voce.\nPoco dopo, Vronski esce e Anna capisce che non c'\u00e8 pi\u00f9 nulla per lei: la sua vita \u00e8 distrutta, non pu\u00f2 pi\u00f9 rivedere il figlio e il divorzio non le interessa pi\u00f9. Decide cos\u00ec di uscire e si reca alla stazione, dove vede arrivare un treno. Sconsolata, si butta sotto di esso chiedendo perdono a Dio.\nDopo molti mesi, Vronski parte con il suo reggimento sulle montagne del Caucaso. In treno incontra Levin che cerca di convincerlo a rivalutare la propria vita, ma l'ufficiale \u00e8 distrutto dopo il suicidio di Anna.\nLevin torna cos\u00ec dalla sua famiglia, e vede che il figlio lo riconosce. La scena finale vede Levin che firma un manoscritto Leo Tolstoj."}
{"id": "1155352", "revid": "2083096", "url": "https://it.wikipedia.org/wiki?curid=1155352", "title": "In certi momenti", "text": "In certi momenti \u00e8 il terzo album del cantautore italiano Eros Ramazzotti, pubblicato il 28 ottobre 1987, giorno del suo ventiquattresimo compleanno. L'album \u00e8 stato realizzato anche in una versione in spagnolo, con il titolo En ciertos momentos.\nIl disco si rivel\u00f2 un successo commerciale, sia in Italia, dove vendette pi\u00f9 di 800.000 copie, sia a livello internazionale, con circa 3.000.000 di copie vendute in tutto il mondo.\nL'espressione \"certi momenti\" presente nel titolo \u00e8 tratta dalla prima traccia dell'album stesso. Al titolo dell'album fu aggiunto \"In\", probabilmente per non confonderlo con l'album \"Certi momenti\" di Pierangelo Bertoli del 1980.\nIl disco.\nDa questo album non furono pubblicati 45 giri per il mercato italiano, anche se il brano di lancio per le radio inizialmente fu \"Libero dialogo\", seguito poi dal duetto con Patsy Kensit \"La luce buona delle stelle\", di cui sono autori anche Piero Cassano e Adelio Cogliati.\n\"Occhi di speranza\" affronta il tema della donazione delle cornee e per estensione della donazione di organi. Il tema di questa canzone chiuder\u00e0 la lunga suite \"Musica \u00e8\", pubblicata un anno dopo nell'omonimo album. Non a caso, nell'album di reincisioni \"Eros\" del 1997, le due canzoni saranno riproposte una dopo l'altra.\nTracce.\n\"In certi momenti\".\nTesti = Eros Ramazzotti, Adelio Cogliati, Musica = Eros Ramazzotti, Piero Cassano"}
{"id": "1155353", "revid": "88740", "url": "https://it.wikipedia.org/wiki?curid=1155353", "title": "Sans Souci (disambigua)", "text": "Sans souci \u00e8 un'espressione francese che significa \"senza preoccupazioni\". Pu\u00f2 riferirsi anche a:"}
{"id": "1155354", "revid": "767487", "url": "https://it.wikipedia.org/wiki?curid=1155354", "title": "The World is Yours (Nas)", "text": "The World is Yours \u00e8 il terzo singolo tratto da \"Illmatic\", primo album del rapper Nas pubblicato nel 1994 da Columbia Records. Il 28 gennaio 2019, a quasi 25 anni dall'uscita, la RIAA certifica il brano disco d'oro per il mezzo milione di copie vendute.\nLa canzone \u00e8 prodotta da Pete Rock, al lavoro anche nel ritornello, e contiene campionamenti da \"I Love Music\" di Ahmad Jamal e \"It's Yours\", brano di T La Rock. Q-Tip ne ha prodotto una versione remix, presente nel vinile. Nel 1996 Jay-Z campiona la voce di Nas in \"The World is Yours\" per il ritornello del singolo promozionale \"Dead Presidents\" del suo album di debutto, \"Reasonable Doubt\": il singolo \u00e8 un grande successo, tanto che Jay-Z \u00e8 costretto a riproporlo all'interno dell'album con un testo differente. \"Dead Presidents II\" \u00e8 apprezzato quanto il primo e dal successo delle due hit di Jay-Z nasce la faida tra lui e Nas che dura fino al dicembre 2005, quando durante l\"'I Declare War\" di Jay-Z, i due si riappacificano.\nIl video.\n\"The World is Yours\" \u00e8 accompagnata da un video con diversi riferimenti all'immagine di Tony Montana, gangster e protagonista del film \"Scarface\"."}
{"id": "1155355", "revid": "2033069", "url": "https://it.wikipedia.org/wiki?curid=1155355", "title": "Quell'uragano di pap\u00e0", "text": "Quell'uragano di pap\u00e0 (\"Home Improvement\") \u00e8 una serie televisiva statunitense prodotta dalla Wind Dancer Production Group per la Touchstone Television.\nLa serie \u00e8 composta da 8 stagioni per un totale di 204 episodi che durano ciascuno 25 minuti. In Italia la serie \u00e8 stata trasmessa per la prima volta dal 5 novembre 1995 su Rai 2, e successivamente replicata su Disney Channel e Rai 1.\nTrama.\nTim Taylor, marito e padre di tre figli che va in onda su un network di Detroit quale presentatore del programma \"Tool Time\", dedicato a coloro che vogliono abbellire la propria casa. Convinto che un utensile aggiustato sia sempre meglio di uno nuovo, che qualsiasi arnese nasconda una doppia utilit\u00e0 da scoprire, Tim ha una ricetta per risolvere tutti i problemi domestici: \u00abpi\u00f9 potenza!\u00bb; nonostante non capisca le donne, egli si vanta di essere un esperto sessuale sotto lo sguardo di compatimento della moglie Jill, la vera padrona di casa. Completano il cast familiare: il primogenito Brad, Randy e il pi\u00f9 giovane Mark. Tra gli altri coprotagonisti del serial: l'intelligente vicino Wilson, che fornisce saggi consigli a Tim nella dura battaglia con l'altro sesso; Al Borland, il corpulento assistente del presentatore, il vero esperto di segreti domestici, vestito sempre di flanella e vittima dell'uragano Taylor; Lisa (interpretata da un'esordiente Pamela Anderson), la valletta di Tool Time in seguito sostituita\u00a0\u2013 dopo il passaggio della Anderson a Baywatch \u2013 da Heidi.\nEpisodi.\nSono state realizzate otto stagioni della serie, per un totale di 204 episodi.\nPremi.\nLa serie ha ricevuto, durante le sue 8 stagioni, numerose nomination e altrettanti premi tra cui:"}
{"id": "1155356", "revid": "125223017", "url": "https://it.wikipedia.org/wiki?curid=1155356", "title": "Nitria", "text": "Nitria \u00e8 un'antica localit\u00e0 egiziana, ora scomparsa. Si trovava su una collina a pochi chilometri a sud di Alessandria d'Egitto, forse nei pressi dell'attuale villaggio di el-Barnudj, nel territorio del Governatorato di Beheira, nella regione nord-occidentale del delta del Nilo. La localit\u00e0 ha dato il nome alla depressione sottostante, chiamata \"deserto di Nitria\" (l'attuale Wadi el-Natrun).\nLa fondazione della comunit\u00e0 di Nitria, ad opera del monaco eremita sant'Ammonio, risale all'incirca al 330; si trattava di una comunit\u00e0 di padri del deserto, ossia monaci anacoreti che si ritirarono a vita ascetica, sulla scia dell'esempio di personaggi come sant'Antonio abate, san Pacomio o san Macario il Grande.\nAd oggi non sono state ritrovate rovine archeologiche della localit\u00e0: probabilmente i resti degli antichissimi edifici monastici, costruiti con mattoni di fango cotto, sono andati definitivamente distrutti dall'acqua utilizzata per le moderne coltivazioni agricole. L'esistenza della comunit\u00e0 \u00e8 comunque ad oggi comprovata attraverso i documenti e le testimonianze storiche. Nell'\"Historia Monachorum in Aegypto\" si legge:\nUn'altra testimonianza si deve al vescovo Palladio di Galazia (ca. 364 \u2013 420), che nella \"Storia lausiaca\" racconta:\nIl progressivo declino di Nitria ebbe inizio probabilmente a partire dalla seconda met\u00e0 del VII secolo. Quando il patriarca copto Beniamino I (626-665) visit\u00f2 l'area nel suo viaggio verso Scete, la valle di Nitria era pressoch\u00e9 deserta. Le rovine dell'antico insediamento sono state cancellate progressivamente dalla sabbia e dal vento del deserto, nonch\u00e9 dai recenti progetti di bonifica ed irrigazione della zona. In ogni caso le dimensioni di Nitria, negli anni di massimo splendore, indussero i monaci a fondare diversi altri insediamenti in zone limitrofe, come a Wadi el-Natrun, dove quattro cenobi sono sopravvissuti fino ad oggi."}
{"id": "1155366", "revid": "365411", "url": "https://it.wikipedia.org/wiki?curid=1155366", "title": "First Division 1898-1899", "text": "La First Division 1898-1899 \u00e8 stata l'11\u00aa edizione della massima serie del campionato inglese di calcio, disputato tra il 1\u00ba settembre 1898 e il 29 aprile 1899 e concluso con la vittoria dell', al suo quarto titolo.\nCapocannoniere del torneo \u00e8 stato Steve Bloomer () con 23 reti.\nStagione.\nA partire da questa stagione la Football Association istitu\u00ec un meccanismo di promozione-retrocessione differente dai test-match utilizzati in passato. Si decise la retrocessione automatica delle ultime due squadre della First Division e la promozione delle prime due classificate della Second Division, onde evitare possibili accuse di \"combine\".\nPrima dell'inizio del campionato fu deciso anche l'aumento delle squadre da 16 a 18 mediante l'ammissione delle squadre retrocesse dopo i polemici play-off 1897-1898: e .\nClassifica finale.\nLegenda:\nRegolamento:\nRisultati.\nCalendario.\n1\u00ba settembre 1898\n3 settembre 1898\n5 settembre 1898\n10 settembre 1898\n12 settembre 1898\n17 settembre 1898\n19 settembre 1898\n24 settembre 1898\n26 settembre 1898\n1\u00ba ottobre 1898\n3 ottobre 1898\n6 ottobre 1898\n8 ottobre 1898\n15 ottobre 1898\n22 ottobre 1898\n29 ottobre 1898\n5 novembre 1898\n7 novembre 1898\n12 novembre 1898\n14 novembre 1898\n19 novembre 1898\n26 novembre 1898\n3 dicembre 1898\n10 dicembre 1898\n17 dicembre 1898\n24 dicembre 1898\n24 dicembre 1898\n26 dicembre 1898\n27 dicembre 1898\n31 dicembre 1898\n2 gennaio 1899\n3 gennaio 1899\n7 gennaio 1899\n14 gennaio 1899\n21 gennaio 1899\n4 febbraio 1899\n14 febbraio 1899\n18 febbraio 1899\n25 febbraio 1899\n4 marzo 1899\n6 marzo 1899\n9 marzo 1899\n11 marzo 1899\n13 marzo 1899\n14 marzo 1899\n18 marzo 1899\n20 marzo 1899\n25 marzo 1899\n27 marzo 1899\n31 marzo 1899\n1\u00ba aprile 1899\n3 aprile 1899\n4 aprile 1899\n8 aprile 1899\n15 aprile 1899\n17 aprile 1899\n20 aprile 1899\n22 aprile 1899\n24 aprile 1899\n29 aprile 1899"}
{"id": "1155368", "revid": "287204", "url": "https://it.wikipedia.org/wiki?curid=1155368", "title": "Piero Guicciardini", "text": "Vi furono vari Piero o Pietro (varianti spesso interscambiabili) della famiglia fiorentina dei Guicciardini:"}
{"id": "1155369", "revid": "36426", "url": "https://it.wikipedia.org/wiki?curid=1155369", "title": "Pietro Guicciardini", "text": ""}
{"id": "1155370", "revid": "365411", "url": "https://it.wikipedia.org/wiki?curid=1155370", "title": "First Division 1897-1898", "text": "La First Division 1897-1898 \u00e8 stata la 10\u00aa edizione della massima serie del campionato inglese di calcio e concluso con la vittoria dello , al suo primo titolo.\nCapocannoniere del torneo \u00e8 stato George Wheldon (Aston Villa) con 21 reti.\nStagione.\nIn questa stagione nessuna squadra fu retrocessa in \"Second Division\" perch\u00e9, dopo che i test-match con le promuovende dalla Second Division furono fatti disputare con esiti polemici (bast\u00f2 infatti uno zero a zero premiando entrambe le contendenti) e per la loro formula cervellotica, la Lega decise di annullarli per sempre e portare, dall'anno successivo, il campionato a 18 squadre.\nClassifica finale.\nLegenda:\nRegolamento:\nRisultati.\nCalendario.\n1\u00ba settembre 1897\n2 settembre 1897\n4 settembre 1897\n11 settembre 1897\n18 settembre 1897\n25 settembre 1897\n27 settembre 1897\n2 ottobre 1897\n4 ottobre 1897\n7 ottobre 1897\n9 ottobre 1897\n16 ottobre 1897\n23 ottobre 1897\n30 ottobre 1897\n1\u00ba novembre 1897\n6 novembre 1897\n8 novembre 1897\n13 novembre 1897\n20 novembre 1897\n27 novembre 1897\n4 dicembre 1897\n11 dicembre 1897\n18 dicembre 1897\n18 dicembre 1897\n25 dicembre 1897\n27 dicembre 1897\n28 dicembre 1897\n29 dicembre 1897\n1\u00ba gennaio 1898\n3 gennaio 1898\n8 gennaio 1898\n15 gennaio 1898\n17 gennaio 1898\n22 gennaio 1898\n5 febbraio 1898\n7 febbraio 1898\n12 febbraio 1898\n19 febbraio 1898\n22 febbraio 1898\n26 febbraio 1898\n5 marzo 1898\n12 marzo 1898\n19 marzo 1898\n21 marzo 1898\n26 marzo 1898\n29 marzo 1898\n31 marzo 1898\n2 aprile 1898\n4 aprile 1898\n8 aprile 1898\n9 aprile 1898\n11 aprile 1898\n12 aprile 1898\n14 aprile 1898\n16 aprile 1898\n23 aprile 1898\n30 aprile 1898"}
{"id": "1155371", "revid": "365411", "url": "https://it.wikipedia.org/wiki?curid=1155371", "title": "First Division 1896-1897", "text": "La First Division 1896-1897 \u00e8 stata la 9\u00aa edizione della massima serie del campionato inglese di calcio, concluso con la vittoria dell', al suo terzo titolo, il secondo consecutivo.\nCapocannoniere del torneo \u00e8 stato Steve Bloomer () con 22 reti.\nClassifica finale.\nLegenda:\nRegolamento:\nRisultati.\nCalendario.\n1\u00ba settembre 1896\n2 settembre 1896\n5 settembre 1896\n7 settembre 1896\n12 settembre 1896\n19 settembre 1896\n26 settembre 1896\n3 ottobre 1896\n10 ottobre 1896\n17 ottobre 1896\n19 ottobre 1896\n24 ottobre 1896\n31 ottobre 1896\n2 novembre 1896\n7 novembre 1896\n9 novembre 1896\n14 novembre 1896\n18 novembre 1896\n21 novembre 1896\n28 novembre 1896\n5 dicembre 1896\n7 dicembre 1896\n12 dicembre 1896\n19 dicembre 1896\n25 dicembre 1896\n26 dicembre 1896\n28 dicembre 1896\n29 dicembre 1896\n1\u00ba gennaio 1897\n2 gennaio 1897\n9 gennaio 1897\n16 gennaio 1897\n23 gennaio 1897\n6 febbraio 1897\n8 febbraio 1897\n20 febbraio 1897\n22 febbraio 1897\n27 febbraio 1897\n2 marzo 1897\n4 marzo 1897\n6 marzo 1897\n10 marzo 1897\n13 marzo 1897\n20 marzo 1897\n22 marzo 1897\n27 marzo 1897\n3 aprile 1897\n5 aprile 1897\n8 aprile 1897\n10 aprile 1897\n12 aprile 1897\n15 aprile 1897\n16 aprile 1897\n17 aprile 1897\n19 aprile 1897\n20 aprile 1897\n24 aprile 1897\n26 aprile 1897"}
{"id": "1155375", "revid": "723509", "url": "https://it.wikipedia.org/wiki?curid=1155375", "title": "Rock elettronico", "text": "Il rock elettronico (conosciuto anche con i termini inglesi techno-rock, electronic rock, electro rock, synth rock, digital rock) \u00e8 un genere musicale che unisce il rock alla musica elettronica, dove il largo impiego di strumentazioni elettroniche, campionamenti e tastiere costituisce la caratteristica predominante del modo di comporre di alcuni degli artisti del genere.\nCaratteristiche simili sono riscontrabili sia nel synth pop, con il quale ha in comune il largo uso di suoni elettronici ma pi\u00f9 orecchiabili e inquadrabili, che nell'industrial, genere pi\u00f9 sperimentale e meno commerciale oppure il synthpunk.\nGli artisti di questo genere usano spesso suoni artificiali, tramite l'utilizzo di sintetizzatori, sampler e drum machine. Questo genere pu\u00f2 avere molte sfaccettature, in quanto i musicisti che ne fanno parte provengono da generi i pi\u00f9 disparati.\nStoria del genere.\nPrimi esperimenti di rock elettronico sono avvertibili a cavallo fra gli anni sessanta e settanta nella musica di gruppi sia di rock progressivo, come gli Yes di Rick Wakeman e gli Emerson, Lake &amp; Palmer di Keith Emerson, di rock psichedelico come gli United States of America\n, i Jefferson Airplane o i misconosciuti Fifty Foot Hose di San Francisco o anche in gruppi jazz rock/fusion (\"Bitches Brew\" di Miles Davis).\nQuesta formula venne poi sviluppata in Europa negli anni settanta soprattutto in Germania, dove ha preso il nome di krautrock. Tra i gruppi tedeschi pi\u00f9 rappresentativi vi sono i Kraftwerk, i Tangerine Dream ed i Popol Vuh, che assieme a diversi altri hanno reso la Germania il paese pi\u00f9 accreditato del rock elettronico.\nA New York si mettono in luce i Suicide, che fondono la new wave con l'elettronica dando vita a un rock elettronico angoscioso.\nGli anni ottanta (considerati il culmine del genere) videro la proliferazione di numerosi gruppi, da citare sono Ultravox, Depeche Mode, New Order e Devo (a volte questi gruppi sono anche classificati nel synth pop o nella new wave).\nVerso la fine degli anni novanta, i Ministry fusero elementi di rock elettronico e di industrial con l'heavy metal, dando cos\u00ec origine all'industrial metal, genere che riscuoter\u00e0 notevoli consensi, soprattutto, nel decennio successivo.\nNegli anni novanta, il genere venne contaminato con altre espressioni musicali, soprattutto con il glam rock (The 69 Eyes) e il gothic rock. Altri artisti rappresentativi sono i Chrome, Brian Eno , Arthur Brown e Mentallo and the Fixer.\nTecniche di produzione.\nOltre alla registrazione multitraccia che prevede nel registrare sonorit\u00e0 separate ed unirle insieme in un'unica traccia, un'altra tecnica usata derivata dalla musica concreta consiste nell'aggiungere suoni ripresi dalla vita di tutti i giorni alle composizioni in addizione alle strumentazioni elettroniche. Band come i Pink Floyd divennero note per l'utilizzo di tale metodo di produzione, soprattutto se si pensa a \"The Dark Side of the Moon\", nel quale disco tale tecnica \u00e8 predominante.\nUn'altra tecnica comune nel rock elettronico \u00e8 il tape looping che consiste nel comporre riff, registrarli e rielaborarli tramite l'utilizzo di midi o pattern. "}
{"id": "1155377", "revid": "1086846", "url": "https://it.wikipedia.org/wiki?curid=1155377", "title": "First Division 1895-1896", "text": "La First Division 1895-1896 \u00e8 stata l'8\u00aa edizione della massima serie del campionato inglese di calcio, disputato tra il 2 settembre 1895 e il 27 aprile 1896 e concluso con la vittoria dell', al suo secondo titolo.\nCapocannonieri del torneo sono stati John James Campbell (Aston Villa) e Steve Bloomer (), con 20 reti ciascuno.\nStagione.\nFormato.\nCambia il format per le retrocessioni. Le ultime due squadre classificate della First Division e le prime due della Second Division si scontrano tra loro andando a formare un'unica classifica. Le prime due classificate avranno diritto ad iscriversi alla prossima First Division, le ultime due classificate invece disputeranno il futuro campionato di Second Division.\nClassifica finale.\nLegenda:\nRegolamento:\nRisultati.\nCalendario.\n2 settembre 1895\n5 settembre 1895\n7 settembre 1895\n9 settembre 1895\n14 settembre 1895\n21 settembre 1895\n28 settembre 1895\n30 settembre 1895\n5 ottobre 1895\n7 ottobre 1895\n12 ottobre 1895\n19 ottobre 1895\n26 ottobre 1895\n2 novembre 1895\n4 novembre 1895\n9 novembre 1895\n11 novembre 1895\n16 novembre 1895\n23 novembre 1895\n28 novembre 1895\n30 novembre 1895\n7 dicembre 1895\n14 dicembre 1895\n21 dicembre 1895\n21 dicembre 1895\n25 dicembre 1895\n26 dicembre 1895\n27 dicembre 1895\n28 dicembre 1895\n30 dicembre 1895\n1\u00ba gennaio 1896\n4 gennaio 1896\n11 gennaio 1896\n18 gennaio 1896\n25 gennaio 1896\n3 febbraio 1896\n4 febbraio 1896\n8 febbraio 1896\n17 febbraio 1896\n18 febbraio 1896\n22 febbraio 1896\n29 febbraio 1896\n4 marzo 1896\n7 marzo 1896\n9 marzo 1896\n14 marzo 1896\n16 marzo 1896\n21 marzo 1896\n24 marzo 1896\n28 marzo 1896\n30 marzo 1896\n3 aprile 1896\n4 aprile 1896\n6 aprile 1896\n7 aprile 1896\n11 aprile 1896\n18 aprile 1896\n25 aprile 1896\n29 aprile 1896\nTest-match.\nClassifica.\nLegenda:\nRegolamento:"}
{"id": "1155387", "revid": "1573940", "url": "https://it.wikipedia.org/wiki?curid=1155387", "title": "Tritonia tetraquetra", "text": "Tritonia tetraquetra \u00e8 un mollusco nudibranco appartenente alla famiglia Tritoniidae."}
{"id": "1155388", "revid": "365411", "url": "https://it.wikipedia.org/wiki?curid=1155388", "title": "First Division 1894-1895", "text": "La First Division 1894-1895 \u00e8 stata la 7\u00aa edizione della massima serie del campionato inglese di calcio, disputato tra il 1\u00ba settembre 1894 e il 27 aprile 1895 e concluso con la vittoria del , al suo terzo titolo.\nCapocannoniere del torneo \u00e8 stato Johnny Campbell (Sunderland) con 22 reti.\nClassifica finale.\nLegenda:\nRegolamento:\nRisultati.\nCalendario.\n1\u00ba settembre 1894\n3 settembre 1894\n8 settembre 1894\n13 settembre 1894\n15 settembre 1894\n22 settembre 1894\n29 settembre 1894\n4 ottobre 1894\n6 ottobre 1894\n8 ottobre 1894\n13 ottobre 1894\n20 ottobre 1894\n22 ottobre 1894\n27 ottobre 1894\n3 novembre 1894\n5 novembre 1894\n10 novembre 1894\n12 novembre 1894\n17 novembre 1894\n24 novembre 1894\n1\u00ba dicembre 1894\n3 dicembre 1894\n8 dicembre 1894\n12 dicembre 1894\n15 dicembre 1894\n15 dicembre 1894\n22 dicembre 1894\n25 dicembre 1894\n26 dicembre 1894\n27 dicembre 1894\n29 dicembre 1894\n1\u00ba gennaio 1895\n5 gennaio 1895\n7 gennaio 1895\n9 gennaio 1895\n12 gennaio 1895\n14 gennaio 1895\n19 gennaio 1895\n26 gennaio 1895\n4 febbraio 1895\n9 febbraio 1895\n23 febbraio 1895\n26 febbraio 1895\n2 marzo 1895\n9 marzo 1895\n16 marzo 1895\n21 marzo 1895\n23 marzo 1895\n25 marzo 1895\n30 marzo 1895\n1\u00ba aprile 1895\n6 aprile 1895\n8 aprile 1895\n12 aprile 1895\n13 aprile 1895\n15 aprile 1895\n17 aprile 1895\n20 aprile 1895\n22 aprile 1895\n24 aprile 1895\nSpareggi.\nTest-match.\nLe ultime tre squadre classificate della First Division affrontavano le prime tre classificate della Second Division."}
{"id": "1155389", "revid": "21880", "url": "https://it.wikipedia.org/wiki?curid=1155389", "title": "Limax tetraquetra", "text": ""}
{"id": "1155392", "revid": "1573940", "url": "https://it.wikipedia.org/wiki?curid=1155392", "title": "Tritonia wellsi", "text": "Tritonia wellsi \u00e8 un mollusco nudibranchio della famiglia Tritoniidae."}
{"id": "1155394", "revid": "365411", "url": "https://it.wikipedia.org/wiki?curid=1155394", "title": "First Division 1893-1894", "text": "La First Division 1893-1894 \u00e8 stata la 6\u00aa edizione della massima serie del campionato inglese di calcio, disputato tra il 2 settembre 1893 e il 23 aprile 1894 e concluso con la vittoria dell', al suo primo titolo.\nCapocannoniere del torneo \u00e8 stato Jack Southworth () con 27 reti.\nClassifica finale.\nLegenda:\nRegolamento:\nRisultati.\nCalendario.\n2 settembre 1893\n4 settembre 1893\n9 settembre 1893\n11 settembre 1893\n16 settembre 1893\n18 settembre 1893\n23 settembre 1893\n \n \n25 settembre 1893\n30 settembre 1893\n2 ottobre 1893\n5 ottobre 1893\n7 ottobre 1893\n14 ottobre 1893\n16 ottobre 1893\n21 ottobre 1893\n28 ottobre 1893\n30 ottobre 1893\n4 novembre 1893\n6 novembre 1893\n11 novembre 1893\n13 novembre 1893\n18 novembre 1893\n20 novembre 1893\n25 novembre 1893\n27 novembre 1893\n2 dicembre 1893\n \n4 dicembre 1893\n6 dicembre 1893\n7 dicembre 1893\n9 dicembre 1893\n11 dicembre 1893\n16 dicembre 1893\n23 dicembre 1893\n25 dicembre 1893\n26 dicembre 1893\n27 dicembre 1893\n30 dicembre 1893\n1\u00ba gennaio 1894\n6 gennaio 1894\n13 gennaio 1894\n15 gennaio 1894\n18 gennaio 1894\n20 gennaio 1894\n3 febbraio 1894\n6 febbraio 1894\n3 marzo 1894\n5 marzo 1894\n7 marzo 1894 1894\n10 marzo 1894\n12 marzo 1894\n15 marzo 1894\n17 marzo 1894\n23 marzo 1894\n24 marzo 1894\n26 marzo 1894\n27 marzo 1894\n31 marzo 1894\n2 aprile 1894\n7 aprile 1894\n14 aprile 1894\n16 aprile 1894\n23 aprile 1894"}
{"id": "1155395", "revid": "1573940", "url": "https://it.wikipedia.org/wiki?curid=1155395", "title": "Tritonidoxa capensis", "text": "Tritonidoxa capensis \u00e8 un mollusco nudibranchio della famiglia Tritoniidae. \u00c8 l'unica specie nota del genere Tritonidoxa."}
{"id": "1155396", "revid": "86599", "url": "https://it.wikipedia.org/wiki?curid=1155396", "title": "Picocurie", "text": ""}
{"id": "1155397", "revid": "84604", "url": "https://it.wikipedia.org/wiki?curid=1155397", "title": "Francesco Maria De Benedictis", "text": "Vita.\nDe Benedictis nacque da Filisdeo e Concetta Di Sciascio.\nFu allievo del pittore anch'esso di Guardiagrele Niccol\u00f2 Ranieri (Nicola Felice Bonaventura Ranieri da Guardiagrele) (1749 - 1850) presso lo studio nel convento dei Cappuccini, e con l'amico Ferdinando Palmerio, anche egli di Guardiagrele, contribu\u00ec a creare una sorta di \"scuola pittorica di Guardiagrele\" dell'800, i cui intenti erano quelli di diffondere una nuova ventata di classicismo nel chietino e nell'aquilano, mediante i modelli del barocco.\nNiccol\u00f2 Ranieri prendeva come spunto varie incisioni realizzate nelle accademie napoletane per la formazione di pittori, tuttavia si ispirava palesemente anche alle tele della classicit\u00e0, anche agli affreschi raffaelliani, seppur con esiti non sempre felici per la resa delle forme e del disegno, e per la immancabile assenza di doppia dimensione tra le scenografie realizzate (ampi piazzali, porticati, colonnati ecc.) e i personaggi ritratti. Ranieri, Palmerio e De Benedictis affrescarono e dipinsero tele quasi sempre a carattere religioso, per committenza di parrochi di varie chiese del chietino, del pescarese, e dell'aquilano; raramente realizzarono qualche ritratto privato o soggetti non religiosi.\nRanieri diventer\u00e0 poi il maestro del chietino Francesco Paolo Marchiani, a sua volta sar\u00e0 maestro del celebre Francesco Paolo Michetti.\nI lavori del De Benedictis sono da ricondurre in piccoli paesi del chietino, perlopi\u00f9 tele di spunto sacro di imitazione del maestro, nonch\u00e9 d'ispirazione ai modelli di Luca Giordano e Francesco Solimena, cui era scrupoloso nello stare attento nell'imitare, ma ad un certo punto imit\u00f2 anche Guido Reni. Fu amico degli artisti Giovanni Santarelli e Federico Ferrari.\nLa sua arte, a differenza delle citt\u00e0 maggiori d'Abruzzo dove venivano chiamati spesso artisti pi\u00f9 attrezzati di Napoli e della Lombardia, trov\u00f2 posto nei paesetti di Orsogna, Guardiagrele, Filetto, Villa Santa Maria, Torino di Sangro, Casalincontrada."}
{"id": "1155399", "revid": "28026", "url": "https://it.wikipedia.org/wiki?curid=1155399", "title": "Mirco Petrini", "text": ""}
{"id": "1155400", "revid": "365411", "url": "https://it.wikipedia.org/wiki?curid=1155400", "title": "First Division 1892-1893", "text": "La First Division 1892-1893 \u00e8 stata la 5\u00aa edizione della massima serie del campionato inglese di calcio, disputato tra il 3 settembre 1892 e il 17 aprile 1893 e concluso con la vittoria del , al suo secondo titolo consecutivo.\nCapocannoniere del torneo \u00e8 stato, per la seconda volta consecutiva, Johnny Campbell (Sunderland) con 31 reti.\nStagione.\nIl numero dei partecipanti arriv\u00f2 a 16. Sebbene il rinunci\u00f2 ad iscriversi, le matricole furono ben tre: il (che divenne poi il ), il e lo .\nCon l'introduzione della Second Division, furono regolamentate promozioni e retrocessioni. Quest'anno le ultime tre classificate della First Division dovettero sostenere dei test match con le prime tre classificate della Second Division. Le vincenti furono ammesse alla First Division 1893-1894.\nClassifica finale.\nLegenda:\nRegolamento:\nRisultati.\nCalendario.\n3 settembre 1892\n5 settembre 1892\n10 settembre 1892\n12 settembre 1892\n17 settembre 1892\n19 settembre 1892\n24 settembre 1892\n1\u00ba ottobre 1892\n3 ottobre 1892\n6 ottobre 1892\n8 ottobre 1892\n10 ottobre 1892\n15 ottobre 1892\n19 ottobre 1892\n20 ottobre 1892\n22 ottobre 1892\n29 ottobre 1892\n5 novembre 1892\n7 novembre 1892\n12 novembre 1892\n14 novembre 1892\n19 novembre 1892\n26 novembre 1892\n1\u00ba dicembre 1892\n3 dicembre 1892\n8 dicembre 1892\n10 dicembre 1892\n10 dicembre 1892\n17 dicembre 1892\n24 dicembre 1892\n26 dicembre 1892\n27 dicembre 1892\n31 dicembre 1892\n2 gennaio 1893\n3 gennaio 1893\n7 gennaio 1893\n12 gennaio 1893\n14 gennaio 1893\n26 gennaio 1893\n28 gennaio 1893\n11 febbraio 1893\n13 febbraio 1893\n14 febbraio 1893\n25 febbraio 1893\n2 marzo 1893\n4 marzo 1893\n6 marzo 1893\n11 marzo 1893\n18 marzo 1893\n25 marzo 1893\n31 marzo 1893\n1\u00ba aprile 1893\n3 aprile 1893\n4 aprile 1893\n8 aprile 1893\n10 aprile 1893\n13 aprile 1893\n15 aprile 1893\n17 aprile 1893\nTest-match.\nLa 3\u00aa squadra classificata della Second Division affront\u00f2 la 14\u00aa classificata. La 2\u00aa squadra classificata della Second Division affront\u00f2 la 15\u00aa classificata. La 1\u00aa squadra classificata della Second Division affront\u00f2 la 16\u00aa classificata.\nRipetizione della gara finita in parit\u00e0:"}
{"id": "1155401", "revid": "1573940", "url": "https://it.wikipedia.org/wiki?curid=1155401", "title": "Tritoniopsis", "text": "Tritoniopsis \u00e8 un genere di molluschi nudibranchi della famiglia Tritoniidae.\nTassonomia.\nComprende le seguenti specie:"}
{"id": "1155404", "revid": "2039709", "url": "https://it.wikipedia.org/wiki?curid=1155404", "title": "Garagnani", "text": "La famiglia Garagnani \u00e8 originaria di Carignano nel parmense dove nel 964 il nobile Di Garragnano venne nominato Marchese dal Vescovo Oberto.\nNel XIV secolo passarono in Padova dove si distinse per opere e censo. Furono tra i fondatori dell'Universit\u00e0 di Padova e si imparentarono con la famiglia del doge di Venezia Andrea Contarini. Nel 1464 si trasfer\u00ec nel bolognese e precisamente a Crespellano dove tuttora possiede propriet\u00e0 terriere e l'antico castello.\nLa famiglia Garagnani \u00e8 stata anche proprietaria di poderi e vigneti a Monte San Pietro (BO), nella localit\u00e0 San Chierlo, terreni ceduti nel dopoguerra alla famiglia Lambertini attuale produttrice del Bonzarone con la cantina storica di Tenuta Bonzara.\nA Bologna, tra la Porta Galliera e la Porta Lame, la famiglia possedette vasti appezzamenti di terreno che furono conosciuti fin dai primi del XIX secolo col nome di \"Orti Garagnani\". Nella stessa citt\u00e0 sorge il Palazzo Garagnani che venne edificato nel XVI secolo, probabilmente su disegno di Andrea Marchesi, detto anche il Formigine, architetto e intagliatore di origine modenese. All'interno di Palazzo Garagnani \u00e8 ancora intatta una spettacolare scala barocca, risalente al 1750 e progettata da Giovanni Carlo Bibiena.\nImparentatesi con le pi\u00f9 nobili famiglie italiane (gli Sforza, i Visconti, i Pallavicino, i Landi, i Malatesta), sul finire del Settecento Filippo Garagnani spos\u00f2 Anna, l'ultima principessa Lambertini Marchesa di Poggio Renatico, pronipote di Beata Imelda e di papa Benedetto XIV e i loro figli assunsero i titoli dei Lambertini per tradizione ereditaria.\nMembri.\nFilippo era senatore del Regno d'Italia ai tempi di Napoleone e suo figlio Raffaele (Raffaello) avvocato e professore di Belle lettere a Bologna (lasci\u00f2 poi la cattedra a Giosu\u00e8 Carducci prima e a Pascoli dopo) fu Console Pontificio presso Genova e dopo il 1860 a seguito dell'unificazione si schier\u00f2 con il Regno d'Italia portando alla divisione in due rami della famiglia: i \"biondi\" seguaci di Cesare, fedeli a papa Pio IX e nominati poi conti ed i \"neri\" seguaci di Raffaele (Raffaello), favorevole all'Unit\u00e0 d'Italia portatori del titolo di marchesi.\nScrittore di molte opere, Raffaele (Raffaello) Garagnani proprio in un suo libro edito nel 1860, \"La Lega Lombarda\" con lo stile romantico del tempo ambientava le novelle di Alberto da Giussano ai giorni suoi invitando il Papa a \"sentirsi italiano\". Per questo motivo si scatenarono le ire del Pontefice e a Raffaele, gi\u00e0 rifugiatosi a Saluzzo in compagnia del Prati al seguito di un'insurrezione da lui guidata a Bologna nel 1853 contro gli Austriaci, gli furono confiscati titoli nobiliari e beni, nonch\u00e9 gli fu tolta la possibilit\u00e0 di esercitare le sue professioni. Dopo il 1870 Raffaele pot\u00e9 tornare alla sua attivit\u00e0 ma non entr\u00f2 pi\u00f9 in possesso dei suoi beni passati ai \"biondi\" restati fedeli al Papa.Raffaele era Cavaliere Quirito, Cavaliere Romanista, membro della Romoludum Familiae, Cavaliere Pastore Arcade col nome di Terpandro Seicionio."}
{"id": "1155412", "revid": "98162083", "url": "https://it.wikipedia.org/wiki?curid=1155412", "title": "Scatto alla risposta", "text": ""}
{"id": "1155415", "revid": "599013", "url": "https://it.wikipedia.org/wiki?curid=1155415", "title": "Frank Rost", "text": "Carriera.\nClub.\nNato nell'ex Germania Est, ha iniziato la sua carriera con il Markkleeberg, in 3. Liga, attirando l'interesse del Werder Brema che lo ha acquistato nel 1992.\nDopo aver giocato le prime stagioni nel Werder Brema II, viene promosso in prima squadra nella stagione 1995-1996, conquistandosi il posto da titolare nella stagione 1997-1998.\nNel luglio 2002 viene ceduto allo Schalke 04. Nonostante fosse inizialmente titolare, nel 2006 perde il posto da titolare in favore del giovane Manuel Neuer.\nNel gennaio 2007 viene acquistato dall'Amburgo, dove \u00e8 immediatamente titolare, aiutando la squadra a chiudere la Bundesliga in 7\u00aa posizione. \u00c8 stato soprannominato \"Frost\" dai tifosi dell'Amburgo con un gioco di parole che sottolinea la sua freddezza in situazioni critiche. Il 30 luglio 2009 disputa la sua 100\u00ba partita internazionale durante un turno di qualificazione di Europa League. L'Amburgo sconfisse il Randers per 4-0. Rost \u00e8 inoltre il calciatore tedesco con pi\u00f9 presenze in Coppa UEFA (89). Alla fine della stagione 2010-2011 lascia l'Amburgo con l'intenzione di trasferirsi all'estero o di diventare allenatore. In totale in Bundesliga ha disputato 426 partite. \u00c8 inoltre l'unico portiere insieme a Jens Lehmann a segnare un gol su azione in Bundesliga, il 31 marzo 2002 contro l'Hansa Rostock.\nIl 13 luglio 2011 viene ingaggiato dai New York Red Bulls, club militante in Major League Soccer. Nella stagione 2011 disputa 11 partite, di cui 5 senza subire gol. Nel gennaio 2012 il club annuncia di non essere in grado di rispettare il contratto di Rost e che il giocatore non torner\u00e0 nella stagione 2012. Il 19 febbraio 2012 annuncia il suo ritiro.\nNazionale.\nHa disputato 4 partite con la maglia della Nazionale tedesca, debuttando contro gli Stati Uniti."}
{"id": "1155416", "revid": "300067", "url": "https://it.wikipedia.org/wiki?curid=1155416", "title": "Lorenzo Romar", "text": "Carriera.\nGioc\u00f2 all'University of Washington dal 1978 al 1980, poi and\u00f2 nella NBA, tesserato dai Golden State Warriors, dove gioc\u00f2 fino al 1985.\nLasciata l'NBA, divenne l'allenatore-giocatore della squadra di basket degli Athletes in Action.\nDal 1992 al 1996 fu il vice di Jim Harrick all'UCLA. Poi divenne allenatore della Pepperdine University e poi della Saint Louis University, prima di diventare nel 2002 allenatore della squadra che lo lanci\u00f2 come giocatore, l'University of Washington."}
{"id": "1155421", "revid": "1573940", "url": "https://it.wikipedia.org/wiki?curid=1155421", "title": "Fiona pinnata", "text": "Fiona pinnata () \u00e8 un mollusco nudibranchio della famiglia Fionidae. \u00c8 l'unica specie nota del genere Fiona.\nDescrizione.\nQuesto nudibranchio ha un corpo lungo circa 20\u00a0mm long, di colore grigio-blu. I rinofori sono lisci e i cerata, di colore blu, sono disposti irregolarmente sui due lati del mantello.\nBiologia.\nSebbene spesso sia considerata una specie pelagica, \"Fiona pinnata\" \u00e8 incapace di nuotare, e vive su oggetti galleggianti, spesso in associazione con cirripedi del genere \"Lepas\" (in particolare \"Lepas ansifera\" e \"Lepas anatifera\", di cui si nutre), o con altre specie galleggianti come gli cnidari \"Velella velella\" e \"Porpita porpita\".\nDistribuzione e habitat.\nLa specie \u00e8 presente in tutti i mari, ma nonostante questo \u00e8 molto rara.\nGrandi popolazioni possono talora incontrarsi associate a colonie di cirripedi su grossi pezzi di legno galleggianti alla deriva."}
{"id": "1155422", "revid": "486946", "url": "https://it.wikipedia.org/wiki?curid=1155422", "title": "Positron emission tomography", "text": ""}
{"id": "1155423", "revid": "619191", "url": "https://it.wikipedia.org/wiki?curid=1155423", "title": "Fiona", "text": ""}
{"id": "1155424", "revid": "1543377", "url": "https://it.wikipedia.org/wiki?curid=1155424", "title": "Regno di Nanzhao", "text": "Il Regno di Nanzhao (Cinese tradizionale: \u5357\u8a54; Cinese semplificato: \u5357\u8bcf; pinyin: \"N\u00e1nzh\u0101o\"; o anche Nanchao; Nan Chao) era un regno della popolazione Bai che fior\u00ec nell'Asia orientale durante l'VIII e il IX secolo. Era situato prevalentemente nell'attuale provincia cinese dello Yunnan.\nOriginalmente c'erano parecchie trib\u00f9 Bai che colonizzavano le fertili aree attorno al lago Erhai. Queste trib\u00f9 erano chiamate \nMengshe (\u8499\u820d), Mengsui (\u8499\u5db2), Langqiong (\u6d6a\u7a79), Dengtan (\u9086\u8ce7), Shilang (\u65bd\u6d6a), e Yuexi (\u8d8a\u6790). Ogni trib\u00f9 aveva il suo regno, detto \"zhao\".\nUn capo dei Mengshe, Xinuluo (\u7d30\u5974\u908f), aiutato dalla Dinastia Tang della Cina, riun\u00ec tutte le trib\u00f9 e nel 737 costitu\u00ec il regno che fu inizialmente tributario dei Tang. Il regno venne chiamato Nanzhao; il vocabolo nella lingua cinese significa Regno del sud.\nNel 902 la dinastia fu rovesciata e alcuni usurpatori regnarono sul territorio che era stato di Nanzhao, finch\u00e9 Duan Siping prese il potere nel 937 e stabil\u00ec il Regno di Dali."}
{"id": "1155425", "revid": "1573940", "url": "https://it.wikipedia.org/wiki?curid=1155425", "title": "Fionidae", "text": "Fionidae \u00e8 una famiglia di molluschi nudibranchi della superfamiglia Fionoidea.\nTassonomia.\nLa famiglia comprende i seguenti generi:"}
{"id": "1155426", "revid": "73537", "url": "https://it.wikipedia.org/wiki?curid=1155426", "title": "Nanzhao", "text": ""}
{"id": "1155427", "revid": "599013", "url": "https://it.wikipedia.org/wiki?curid=1155427", "title": "Nigel de Jong", "text": "Biografia.\nSuo padre Jerry, di origine surinamese, era anch'egli un calciatore.\n\u00c8 sposato con Winonah, con la quale ha due figli: Isaura-Si\u00ebnna e Kyan.\nCarriera.\nClub.\nAjax.\nCresciuto nelle giovanili dell'Ajax, in cui arriva all'et\u00e0 di 9 anni. il 19 ottobre 2002 de Jong debutta con la maglia della prima squadra, in occasione della partita di campionato vinta per 6-2 contro l'AZ Alkmaar. Fa il suo esordio nelle competizioni UEFA per club il 22 ottobre seguente, nell'incontro di Champions League pareggiato per 1-1 all'Amsterdam ArenA contro il Rosenborg, subentrando all'83\u00ba minuto al connazionale Richard Witschge. In questa competizione mette a segno anche un gol, il primo da professionista, nella partita pareggiata sempre per 1-1 il 18 febbraio 2003 in casa dell'Arsenal. In questa stagione viene spesso schierato titolare nella zona bassa del centrocampo, sul lato destro, ma, col passare del tempo, parte sempre di pi\u00f9 dalla panchina, subentrando spesso a partita inoltrata. Chiude l'annata con i \"Lancieri\" con 17 presenze in campionato, 10 (con 1 gol) in Champions League e una presenza nella coppa nazionale, l'allora Amstel Cup.\nAmburgo.\nNel gennaio 2006 si trasferisce all'Amburgo, in Germania. Il suo primo impatto sulla Bundesliga \u00e8 positivo: segna un gol ai rivali del Bayern Monaco, decretandone la sconfitta che \u00e8 stata, fra l'altro, la prima dei bavaresi nel loro nuovo stadio.\nManchester City.\nDopo tre anni, il 21 gennaio 2009 passa al Manchester City in cambio di 18 milioni di sterline. De Jong sceglie la maglia numero 34. Debutta con i \"Citiziens\" contro il Newcastle il 28 gennaio successivo, per poi diventare punto fermo del centrocampo celeste. In quel campionato totalizza 16 presenze. Comincia la stagione 2009-2010 in panchina per le prime 3 partite, riconquistando il proprio posto in mezzo al campo a partire da un 4-2 inflitto all'Arsenal il 12 settembre. Il 5 dicembre seguente, dopo una vittoria per 2-1 contro il Chelsea, viene nominato \"Man of the match\", definendo la partita come i migliori 90' giocati in tutta la sua carriera. Il 3 ottobre 2010, nella partita di campionato contro il Newcastle, \u00e8 autore di un'entrata scomposta sul fantasista francese Hatem Ben Arfa, che procura a questi una doppia frattura, tibia e perone, della gamba sinistra. Segna la sua prima rete con la maglia del Manchester City contro il West Ham il 1\u00ba maggio 2011.\nIn totale, nelle tre stagioni e mezza trascorse con i \"Citizens\", disputa 137 partite ufficiali segnando 2 gol.\nMilan.\nIl 31 agosto 2012, ultimo giorno della sessione estiva di calciomercato, passa a titolo definitivo al Milan per 3,5 milioni di euro, con cui firma un contratto triennale fino al 30 giugno 2015 e sceglie di mantenere la sua maglia numero 34. Esordisce con la squadra milanese il giorno seguente, in occasione della vittoria esterna per 3-1 contro il Bologna nella seconda giornata di campionato. Segna la sua prima rete con la maglia rossonera il 20 ottobre 2012, nel corso del match perso per 3-2 in casa della Lazio. Il 9 dicembre seguente, durante la partita vinta per 4-2 in casa del Torino, rimedia una rottura sottocutanea del tendine d'Achille sinistro. L'infortunio lo costringe a chiudere anticipatamente la stagione, nella quale totalizza 16 presenze e 1 gol. Nella stagione seguente \u00e8 il giocatore milanista pi\u00f9 impiegato durante l'annata, nella quale, il 4 maggio 2014, realizza anche la rete che consente ai rossoneri di vincere per 1-0 il derby con l'. Il 14 settembre seguente, in occasione della partita vinta per 5-4 contro il , segna il suo primo gol nella stagione 2014-2015. Il 13 gennaio 2015 realizza anche la rete del definitivo 2-1 nella vittoria in Coppa Italia contro il , partita valida per gli ottavi di finale. Conclude la sua terza stagione con 30 presenze e 4 reti e il 26 giugno rinnova il suo contratto con il Milan fino al 30 giugno 2018.\nIl 1\u00ba febbraio 2016 rescinde consensualmente il suo contratto col Milan restando svincolato.\nLos Angeles Galaxy.\nIl 3 febbraio 2016 viene ufficializzato il suo trasferimento nel club californiano.\nGalatasaray.\nIl 31 agosto 2016 si trasferisce al club turco, firmando un contratto biennale. Ma tuttavia nel gennaio 2018 rescinde il suo contratto.\nMagonza.\nIl 5 gennaio 2018 fa ritorno dopo nove anni in Bundesliga, firmando un contratto di sei mesi con il Magonza.\nAl-Ahly Doha.\nNell\u2019estate 2018 passa alla squadra qatariota Al-Ahly Doha, firmando un contratto annuale fino al 30 giugno 2019. Nel contempo diventa opinionista per l\u2019emittente qatariota BeIN Sports.\nAl Shahania.\nIl 2 agosto 2019 diventa un nuovo giocatore dell'Al-Shahaniya.\nNel 2021 \u00e8 opinionista dell\u2019Europeo su ITV Football. \nNazionale.\nIl 31 marzo 2004 debutta con la maglia dei Paesi Bassi in un'amichevole contro la Francia. Non viene preso in considerazione per Euro 2004 e salta i Mondiali del 2006 per un infortunio al ginocchio.\nViene convocato da Marco van Basten per Euro 2008, e gioca tutti i 90' del 3-0 all'Italia, nel quale riceve un cartellino giallo per un fallo su Massimo Ambrosini. Il 13 giugno 2008 gioca ancora una volta 90' contro la Francia, con la partita che finisce 4-1 per gli arancioni. l'Olanda subisce un solo gol nella fase a gironi.\nSegna il suo primo gol con la maglia arancio nelle qualificazioni per i Mondiali del 2010, il 6 giugno 2009 contro l'Islanda.\nDurante un'amichevole, il 3 marzo 2010, de Jong frattura una gamba allo statunitense Stuart Holden in un contrasto per il quale riceve solo un cartellino giallo. Dopo la partita, non mostrando alcun rimorso, dichiara:\nDe Jong viene convocato dal CT Bert van Marwijk per i Mondiali 2010 in Sudafrica. Il giocatore viene schierato titolare nel primo incontro della competizione, una vittoria per 2-0 sulla Danimarca. Gioca molte altre partite disputando anche la finale persa 1-0 contro la Spagna. Durante la partita entra in maniera cruenta sul centrocampista avversario Xabi Alonso, colpendolo con un calcio in pieno petto e rimediando un'ammonizione; lo stesso arbitro dell'incontro Howard Webb successivamente ha ammesso che il giocatore avrebbe dovuto essere invece espulso.\nStatistiche.\nPresenze e reti nei club.\n\"Statistiche aggiornate al 20 agosto 2020.\""}
{"id": "1155435", "revid": "1305772", "url": "https://it.wikipedia.org/wiki?curid=1155435", "title": "Rugby a 15 nel 1921", "text": "Attivit\u00e0 internazionale.\nTour.\nTra giugno e settembre gli \u201dSpringboks\u201d si recano in tour in Australia e Nuova Zelanda: \u00e8 il primo contatto tra tutte e tre le tre nazioni dell'Emisfero Australe.\nTre successi contro l' (selezione organizzata dalla union del New South Wales) per 25-10, 16-11 e 28-9.\nCon la la serie finisce in parit\u00e0: una vittoria per 13-5 , una sconfitta per 5-9 ed un insolito pareggio per 0-0 \nBarbarians.\nIl club ad inviti dei Barbarians disputa i seguenti incontri:"}
{"id": "1155436", "revid": "24443", "url": "https://it.wikipedia.org/wiki?curid=1155436", "title": "Levanna", "text": ""}
{"id": "1155439", "revid": "1543377", "url": "https://it.wikipedia.org/wiki?curid=1155439", "title": "Stefan Kie\u00dfling", "text": "Caratteristiche tecniche.\nCentravanti, destro di piede. Ha fatto del gioco aereo la sua arma migliore in virt\u00f9 della sua grande altezza, \u00e8 stato un attaccante pronto a tornare in difesa quando necessario.\nCarriera.\nClub.\nCresciuto nelle giovanili del \"TSV Eintracht Bamberg\", nel 2001 viene acquistato dal Norimberga, con cui esordisce in prima squadra nella stagione 2002-2003, collezionando quell'anno una sola presenza in Bundesliga (il 26 aprile 2003, da subentrante contro l').\nResta per altre tre stagioni in Baviera, disputando un campionato di Zweite Liga e due in Bundesliga. Le prestazioni sfoderate nel campionato 2005-2006, durante il quale mette a segno 10 gol in 31 gare, induce il ad ingaggiarlo a partire dalla stagione successiva. Il costo del trasferimento \u00e8 di 6,5 milioni di euro.\nIl suo contratto, inizialmente con scadenza nel 2010, \u00e8 stato rinnovato due volte: prima con termine nel 2012, poi nel 2015.\nNella stagione 2009-2010, con 21 reti in campionato, si piazza al secondo posto della classifica marcatori, alle spalle del bosniaco del Edin D\u017eeko.\nDopo poche giornate dall'inizio della stagione 2010-2011, nella partita contro il del 19 settembre si frattura la tibia. Successivamente operato dovr\u00e0 stare fuori dai campi da gioco per oltre 2 mesi tornando disponibile solo a met\u00e0 dicembre per l'ultimo turno a gironi dell'Europa League.\nNella stagione 2011-2012 con 16 reti in campionato e 17 in totale, risulta il capocannoniere del Bayer Leverkusen. All'ultima giornata di campionato realizza una tripletta al Norimberga, battuto per 4-1. In UEFA Champions League aveva segnato un gol, al Valencia nella partita persa per 3-1.\nIl 28 ottobre 2012 realizza uno dei due gol con cui il Leverkusen ha battuto per 2-1 il all'Allianz Arena. Termina la stagione 2012-2013 con 25 reti segnate in 34 gare di campionato (27 in 43 partite totali), che lo rendono, per la prima volta in carriera, capocannoniere della Bundesliga.\nIl 17 marzo 2015, nella partita di ritorno degli ottavi di finale di UEFA Champions League contro l', sbaglia l'ultimo rigore, che permette il passaggio dell'Atl\u00e9tico ai quarti di finale.\nHa smesso di giocare per il Bayer Leverkusen al termine della stagione 2017-2018. Ha chiuso con un bilancio di 440 presenze totali con il club (di cui 343 in Bundesliga) e 162 reti.\nIl 9 settembre 2018 esordisce con la maglia del Schelklingen-Hausen, club delle serie dilettantistiche del Baden-W\u00fcrttemberg con cui ha terminato la carriera alla fine della stagione 2018-2019.\nNazionale.\nDebutta con la nazionale tedesca Under-21 l'8 febbraio 2005 nella gara contro il Galles. Mette a segno il primo gol nella rappresentativa il 25 marzo dello stesso anno durante un incontro con i pari et\u00e0 inglesi, che viene ricordato per un curioso fatto: Kie\u00dfling infatti indossava un paio di scarpe prestategli dal portiere Michael Rensing poich\u00e9 aveva dimenticato le sue in albergo.\nIl 28 marzo 2007 esordisce nella nazionale maggiore, schierato dal ct Joachim L\u00f6w al posto di Kevin Kur\u00e1nyi nel secondo tempo della sfida di Duisburg contro la Danimarca. Deve attendere per\u00f2 due anni prima di scendere nuovamente in campo con la nazionale: la seconda presenza arriva l'11 febbraio 2009 contro la Norvegia. Compare nella lista dei 23 convocati per il campionato del mondo del 2010 in Sudafrica, competizione durante la quale scende in campo in due occasioni.\nStatistiche.\nPresenze e reti nei club.\n\"Statistiche aggiornate al 12 maggio 2018\""}
{"id": "1155441", "revid": "1776051", "url": "https://it.wikipedia.org/wiki?curid=1155441", "title": "Art of Illusion", "text": "Art of Illusion \u00e8 un programma open source per la modellazione, il rendering, il texturing, il ray tracing di immagini ed animazioni tridimensionali.\nLo scopo principale di Art of Illusion \u00e8 quello di costituire un potente strumento di modellazione 3D con un'interfaccia grafica che apporta miglioramenti a quelle presenti in altri programmi di computer grafica. Alcune delle sue caratteristiche, come l'uso di un repository online e di uno strumento per il download di estensioni installabili, non si trovano in software commerciali della sua categoria.\nL'ideatore e il responsabile del progetto \u00e8 Peter Eastman, che pu\u00f2 essere contattato tramite il sito web del progetto.\nArt of Illusion \u00e8 scritto in Java e attualmente pu\u00f2 essere usato e modificato liberamente in quanto adotta la licenza GPL.\nAttualmente \u00e8 il software per la prototipazione rapida pi\u00f9 utilizzato dalla comunit\u00e0 del Progetto RepRap per la creazione di modelli per la Stampa 3D.\nLa stampa e i premi.\nLa rivista Linux francese \"Linux Pratique\" ha pubblicato degli articoli su Art of Illusion.\nArt of Illusion \u00e8 stato eletto da SourceForge \"Progetto del Mese\" nell'aprile 2007."}
{"id": "1155443", "revid": "767487", "url": "https://it.wikipedia.org/wiki?curid=1155443", "title": "Greg Leon", "text": "Ha fatto parte di note band come i Quiet Riot, Dokken e Rough Cutt. Egli fece parte, della band \"Suite 19\", con Tommy Lee prima che entrasse nei M\u00f6tley Cr\u00fce; \u00e8 considerato un importante musicista della scena heavy metal di Los Angeles.\nBiografia.\nGreg Leon nacque nel 1958 e crebbe a Glendale, un quartiere di Los Angeles in California. Egli cominci\u00f2 ad immergersi nella scena hard rock di Los Angeles dei fine anni 70. Inizialmente entr\u00f2 nei Suite 19, band dove militava Tommy Lee dei M\u00f6tley Cr\u00fce, e fond\u00f2 anche i \"Greg Leon Invasion\", con il bassista Joey Vera (pi\u00f9 tardi membro degli Armored Saint, Fates Warning e Anthrax) ed il batterista Carl Elizondo (pi\u00f9 tardi dei Jag Wire, e con Carl James).\nNel 1979 sostitu\u00ec per un periodo Randy Rhoads nei Quiet Riot, e poco dopo entr\u00f2 nei Dokken prima di George Lynch. Leon \u00e8 infatti presente sulla cover del primo EP dei Dokken \"Back in the Streets\" del 1979, tuttavia egli non partecip\u00f2 alle registrazioni dell'EP, sostituito poco prima proprio da George Lynch. All'epoca, Leon seguiva anche la carriera di insegnante di chitarra, e lavorava nella stessa scuola di musica dove lavorava la madre di Randy Rhoads a Burbank. Leon suon\u00f2 anche per un breve periodo nei Rough Cutt in sostituzione al precedente Jake E. Lee.\nPoco dopo continu\u00f2 il suo progetto \"The Greg Leon Invasion\" con diversi musicisti. Leon apr\u00ec anche un'impresa di amplificatori a Hollywood che porta avanti tutt'oggi.\nNei tardi anni 90, Leon fond\u00f2 anche la band \"Wishing Well\". Dal 2003 Leon riprese il nome di \"The Greg Leon Invasion\", partecipando a diversi festival europei nel 2005 assieme a nuove registrazioni."}
{"id": "1155447", "revid": "1543377", "url": "https://it.wikipedia.org/wiki?curid=1155447", "title": "Regimen Sanitatis Salernitanum", "text": "Il Regimen Sanitatis Salernitanum (Regola sanitaria salernitana) \u00e8 un trattato didattico in versi latini redatto nell'ambito della Scuola Medica Salernitana nel XII-XIII secolo. \u00c8 comunemente conosciuto anche come \"Flos Medicinae Salerni\" (Il fiore della medicina di Salerno) o \"Lilium Medicinae\" (Il giglio della medicina).\nContenuti.\nSebbene sia comunemente datato intorno al XII-XIII secolo, alcune fonti sostengono che risalga al 1050. L'opera, dedicata ad un non ben identificato \"Rex Anglorum\" (probabilmente Roberto II, duca di Normandia e pretendente al trono d'Inghilterra, che fu a Salerno nel 1099, di ritorno dalla Prima crociata), espone le indicazioni della Scuola di Salerno per tutto ci\u00f2 che riguarda le norme igieniche, il cibo, le erbe e le loro indicazioni terapeutiche. L'autore \u00e8 sconosciuto, probabilmente si tratta di un'opera collettiva anche se alcuni l'attribuiscono ad un tal Giovanni Da Milano, forse un discepolo di Costantino l'Africano; il testo, tuttavia, nel corso dei secoli ha subito diversi contributi.\nLa prima stampa, contenente 364 versi, fu pubblicata nel 1480 con i commenti di Arnaldo da Villanova; il libro raggiunse un'enorme popolarit\u00e0 ed era tenuto in grande considerazione come testo didattico per l'insegnamento e la divulgazione della medicina, tanto da essere utilizzato a tale scopo fino al XIX secolo. Fu anche tradotto in quasi tutte le lingue europee: arriv\u00f2 a quasi 40 edizioni prima del 1501, molte delle quali aggiungevano e toglievano materiale dalla versione originale. La prima traduzione in inglese fu fatta da Sir John Harington nel 1608. Secondo alcuni studiosi della Scuola (Baudry de Balzac, Salvatore de Renzi, Ackermann) questo trattato \u00e8 stato pubblicato in circa 180 edizioni tra il 1500 ed il 1830, limite temporale che definisce il libro come antico.\nLa prima in italiano volgare, con il titolo: \"Scuola salernitana del modo di conservarsi in sanit\u00e0. Nuovamente di latino in volgare toscano\", fu stampata nel 1587 a Perugia nella tipografia di \"Pietroiacomo Petrucci et ad instanzia d'Antonfrancesco Piermattei cittadino perugino\", tradotta, come si legge nella prefazione, da Serafino Razzi.\nLa collezione pi\u00f9 cospicua a livello mondiale con diverse decine di esemplari non presenti in biblioteche italiane, \u00e8 conservata a Salerno, nella biblioteca privata Altieri, ove \u00e8 possibile esaminare e confrontare circa 120 edizioni, dal 1500 al 1830, di cui alcune illustrate dal tipografo tedesco Christian Egenolf che oper\u00f2 a Francoforte nella met\u00e0 del XVI secolo, ed altre con frontespizi e marche tipografiche di grande interesse storico, artistico e mitologico.\nL'importanza di questo testo scientifico \u00e8 anche testimoniata da due edizioni francesi stampate a Parigi, nel 1625 e nel 1672, dedicate al cardinale Richelieu, cos\u00ec come sono significative quelle stampate ad Amsterdam nel 1658 e completamente tradotte dal latino in olandese. "}
{"id": "1155449", "revid": "830939", "url": "https://it.wikipedia.org/wiki?curid=1155449", "title": "Hans Sachs", "text": "Biografia.\nHans Sachs era figlio del sarto J\u00f6rg Sachs. Dopo aver frequentato una scuola di latino, nel 1509\u20131511 fece apprendistato come calzolaio. Successivamente, come era usuale all'epoca, per cinque anni viaggi\u00f2 come parte del suo apprendistato (i cosiddetti \"Wanderjahre\" in tedesco).\nDurante questo periodo prest\u00f2 occasionalmente servizio alla corte dell'imperatore Massimiliano I d'Asburgo a Innsbruck e probabilmente allora si decise per lo studio dell'arte dei \"Meistersinger\": quindi inizi\u00f2 a prendere lezioni da Meister Lienhard Nunnenbeck a Monaco. Nel 1516 Sachs si stabil\u00ec infine a Norimberga, divenne nel 1520 mastro calzolaio e un membro attivo della corporazione dei \"Meistersinger\", di cui fu occasionalmente il presidente (circa 1555).\nIl 1\u00ba settembre 1519 spos\u00f2 Kunigunde Creutzer (1512-1560), che gli diede sette figli, nessuno dei quali sopravvisse al padre, quindi in seconde nozze, il 2 settembre 1561, la giovane vedova Barbara Harscher.\nMolto presto Sachs si schier\u00f2 dalla parte della Riforma e accolse gli insegnamenti di Martin Lutero, come mostra ad esempio la sua poesia \"Die Wittenbergische Nachtigall\" (\"L'usignolo di Wittenberg\", la citt\u00e0 dove il 31 ottobre 1517 Lutero aveva esposto le sue \"95 tesi\") (1523), un'esposizione delle tesi di questi, grazie alla quale raggiunse la fama. In seguito Sachs scrisse pi\u00f9 di 6.000 opere, molte nella forma del \"Knittelvers\" (firmati: \"Der Hans Sachs, der war ein Schuhmacher und Poet dazu\", \"Hans Sachs, ciabattino e poeta\"), e divenne uno dei pi\u00f9 celebri poeti del XVI secolo. Hans Sachs mor\u00ec nel 1576.\nSachs nella Germania del XVI secolo.\nLa fama di Sachs presso i suoi contemporanei si basava soprattutto sulla sua attivit\u00e0 come \"Meistersinger\", ma egli gi\u00e0 quando era ancora in vita fu anche un drammaturgo molto letto e soprattutto molto rappresentato.\nSachs stesso inizi\u00f2 nel 1558 a curare la pubblicazione delle sue opere attraverso l'edizione della gazzetta (\"Folium\") di Norimberga e contribu\u00ec in modo determinante alla diffusione tramite la stampa di suoi spettacoli teatrali per il carnevale (\"Fastnachtsspiele\"), farse, drammi, poesie e dialoghi in prosa.\nAccanto alla sua attivit\u00e0 letteraria, il nome di Hans Sachs era noto anche per il suo sostegno e appoggio alla causa della Riforma.\nSoprattutto negli anni dal 1523 al 1526 Sachs scrisse vari dialoghi sul tema della Riforma e delle nuove idee luterane e volantini e libelli molto critici verso le gerarchie ecclesiastiche e il potere, nonch\u00e9 la poesia sulla Riforma \"Wach auf\" (\"Svegliati\"), il cui testo originale \u00e8 stato musicato da Wagner nell'opera \"I maestri cantori di Norimberga\".\nQuesto impegno cos\u00ec deciso non rimase per lui senza conseguenze negative: le autorit\u00e0 proibirono a Sachs di scrivere ed egli dovette limitare anche la sua attivit\u00e0 di calzolaio; tuttavia ben presto la Riforma prese piede a Norimberga (la citt\u00e0 si proclam\u00f2 luterana nel 1529) e Hans Sachs venne pienamente riabilitato e anzi assurse al ruolo di eroe della citt\u00e0.\nImportanza storica.\nL'opera di Sachs \u00e8 il simbolo pi\u00f9 noto della cultura della borghesia e dei ceti popolari delle citt\u00e0 imperiali tedesche del XVI secolo.\nHans Sachs viene considerato il pi\u00f9 artisticamente dotato e il pi\u00f9 famoso dei \"Meistersinger\" ed \u00e8 l'unico la cui fama \u00e8 proseguita incessante. Fra questi, inoltre, \u00e8 anche quello pi\u00f9 conosciuto: le rigide regole di composizione e la maniera \"artigianale\" di avvicinarsi alla poesia dei \"Meistersinger\" produssero uno stile di poesia che le generazioni successive non trovarono sempre gradevole.\nL'importanza storica della corrente dei \"Meistersinger\" sta nel fatto che questi borghesi invitavano a praticare la poesia solo come divertimento, piacere, proprio e dei propri parenti.\nLe rappresentazioni per il carnevale (\"Fastnachtsspiele\") di Sachs sono considerate fra i suoi lavori migliori e vengono ancora oggi portate in scena. Qui, come in alcune altre sue opere, Sachs si distacca dalle rigide regole del canonico \"Meistergesang\" (la poesia dei maestri cantori) e adotta un linguaggio pi\u00f9 spontaneo.\nNel XVII secolo Sachs cadde completamente nell'oblio: tanto pi\u00f9 degne di nota, quindi, sono le numerose menzioni che ne fa Hans Jakob Christoffel von Grimmelshausen nel romanzo \"Der abenteuerliche Simplicissimus\". Tuttavia, solo grazie a Goethe, Wieland, e soprattutto Richard Wagner, che fece di Hans Sachs uno dei protagonisti della sua opera \"Die Meistersinger von N\u00fcrnberg\", Sachs venne ufficialmente e definitivamente riscoperto.\nA Norimberga la sua figura \u00e8 ricordata dal monumento a Hans Sachs nella Hans-Sachs-Platz, da una strada (Hans-Sachs-Gasse) (\"via di Hans Sachs, nonch\u00e9 dalla cosiddetta \"Ehekarussell\" \u2013 una fontana dell'artista J\u00fcrgen Weber, che si ispira alla poesia di Sachs \"Das bitters\u00fc\u00dfe eheliche Leben\" (\"La dolceamara vita coniugale\").\nOpere.\nHans Sachs scrisse circa 6.000 composizioni di diverso tipo, le cifre variano fortemente nella letteratura critica, soprattutto perch\u00e9 in molti casi non \u00e8 sempre chiaro se si tratta di opere a s\u00e9 stanti o parti di contesti pi\u00f9 ampi. Anche il lavoro di raffronto fra le fonti \u00e8 complicato, poich\u00e9 le opere sono state collocate da diversi studiosi in diverse categorie.\nLa prolificit\u00e0 di Sachs, in particolare, \u00e8 degna di nota poich\u00e9 egli nella sua vita continu\u00f2 sempre a lavorare anche come calzolaio: ci\u00f2 gli era reso necessario perch\u00e9 i \"Meistersinger\", com'\u00e8 noto, non scrivevano o cantavano per denaro.\nAccanto al \"Meistergesang\", Sachs praticava anche altri tre generi letterari: la poesia gnomica, sul modello di Hans Rosenpl\u00fct e Hans Folz, il teatro e il dialogo in prosa.\nLe materie trattate nelle sue numerose opere sono di diversa natura: cos\u00ec le sue canzoni presentano ugualmente contenuti spirituali e profani, le poesie hanno temi religiosi, storici, politici e farseschi. Spesso gli stessi argomenti sono trattati in pi\u00f9 forme e generi.\nFra le opere di Sachs vi sono anche farse e \"Fastnachtsspiele\" nella tradizione di Norimberga; nelle sue tragedie e commedie ricorreva soprattutto a soggetti biblici, classici e medievali: questi, adattati alla mentalit\u00e0 e alla saggezza delle classi piccolo-borghesi e artigiane, assumevano una funzione didascalico-satirica.\nPer fornire alla popolazione cittadina ammaestramenti in campo religioso e secolare, nei suoi dialoghi Sachs presentava personaggi fittizi che discutevano dei problemi della Riforma e della corretta condotta di vita da tenersi. Sachs tratta qui spesso degli interessi del commercio della borghesia, che dava alla citt\u00e0 e agli individui allo stesso tempo ricchezza economica, pace, ordine, onorabilit\u00e0 e ragionevolezza.\nNelle opere, redatte in diverse varianti del \"Knittelvers\", nonostante le battute a volte grossolane e rozze, rimane sempre forte il significato moralistico.\nIn confronto alla enorme mole della sua produzione, non sono state conservate molte opere. Tra queste, notevoli sono:"}
{"id": "1155450", "revid": "547992", "url": "https://it.wikipedia.org/wiki?curid=1155450", "title": "P\u00e1l D\u00e1rdai", "text": "Biografia.\nSuo figlio Marton, nato a Berlino mentre lui giocava all'Hertha, \u00e8 anch'egli un calciatore.\nCarriera.\nGiocatore.\nDebutta nel BVSC Budapest nel 1995, con cui trova 3 gol in 23 presenze nella stagione 1995-1996. L'anno dopo viene acquistato dall'Hertha Berlino, con cui rester\u00e0 fino al 2011 e segner\u00e0 17 reti in 297 incontri. Il primo gol lo trova nella stagione 1998-1999, mentre l'ultimo nella stagione 2008-2009. Nei suoi ultimi anni alla squadra della capitale gioca con sempre meno continuit\u00e0; nella stagione 2010-2011 trova solo una presenza, il 15 maggio 2011 nella partita contro l'Augusta, che coincide con la sua ultima presenza con la maglia dell'Hertha.\nHa giocato 61 partite in Nazionale ungherese, segnando 5 reti\nAllenatore.\nIl 18 settembre 2014, diventa l'allenatore della Nazionale ungherese. \nIl 5 febbraio 2015, dopo l'esonero di Jos Luhukay, viene scelto per guidare l'Hertha Berlino.. Termnina il campionato ottenendo la salvezza.\nLa stagione successivo coglie un lusinghiero settimo posto che comporta la qualificazione all'Eruropa League.\nSeguono un sesto, un decimo e un undicesimo posto.Termina questa esperienza con la prima squadra capitolino alla fine di giugno 2019, rimane per\u00f2 nel club allenando la squadra U16 e diventando coordinatore delle giovanili.\nIl 25 gennaio 2021 torna sulla panchina dell'Hertha in sostituzione dell'esonerato Bruno Labbadia, con il team al quattordicesimo posto. La stagione successiva, visti i deludenti risultati ottenuti, il 28 novembre 2021 viene esonerato e sostituito dal Tayfun Korkut.\nStatistiche.\nStatistiche da allenatore.\nClub.\n\"Statistiche aggiornate al 29 novembre 2021.\""}
{"id": "1155459", "revid": "1573940", "url": "https://it.wikipedia.org/wiki?curid=1155459", "title": "Antiopella fusca", "text": "Antiopella fusca () \u00e8 un mollusco nudibranchio appartenente alla famiglia Janolidae."}
{"id": "1155460", "revid": "399", "url": "https://it.wikipedia.org/wiki?curid=1155460", "title": "Vincent Kompany", "text": "In carriera si \u00e8 aggiudicato due campionati belgi (2003-2004, 2005-2006), due Coppe d'Inghilterra (2010-2011, 2018-2019), quattro campionati inglesi (2011-2012, 2013-2014, 2017-2018 e 2018-2019), quattro Coppe di Lega inglesi (2013-2014, 2015-2016, 2017-2018 e 2018-2019), due Supercoppe inglesi (2012, 2018) e una Coppa Intertoto (2007).\nBiografia.\nIl padre di Kompany, Pierre, suo agente, \u00e8 un immigrato congolese, figlio di un operaio che lavorava in miniera. La madre, Jocelyne, \u00e8 belga ed \u00e8 morta nel 2007 di cancro. Suo fratello, Fran\u00e7ois attualmente svincolato, mentre sua sorella, Christel, \u00e8 attuale proprietaria della squadra belga del Bield.\nNel 2011, Kompany ha sposato nel castello di Ashby una ragazza inglese, Carla Higgs, insieme hanno una figlia, Sienna, nata nel 2010 e un figlio, Kai, nato nel 2013.\n\u00c8 stato studente part-time presso la Manchester Business School, dove ha studiato Business Administration.\nImpegno nel sociale.\nKompany \u00e8 ambasciatore di \"SOS Villaggi dei Bambini\" dal 2006.\nInsieme con la moglie ha anche fondato l'associazione \"Vica\" (composto dalle prime lettere del loro nome) finalizzata a sostenere i giovani in difficolt\u00e0.\nNel 2012, ha fondato una casa discografica per sostenere i giovani talenti musicali.\nNel marzo del 2013, Kompany ha acquistato il Bield, club belga del campionato di terza divisione con sede a Bruxelles, dichiarando il proprio \"impegno sociale verso i giovani di Bruxelles\", con l'intento di offrire ai giovani svantaggiati la possibilit\u00e0 di utilizzare lo sport come modo per migliorarsi.\nCaratteristiche tecniche.\nEra un difensore centrale, forte sia fisicamente che nel gioco aereo, era dotato di una forte personalit\u00e0 venendo considerato un leader dai compagni di squadra, possedeva un buon anticipo sugli avversari e buona abilit\u00e0 in marcatura, in caso di necessit\u00e0 poteva giocare anche come centrocampista difensivo. Grazie alla sua precisione nei tackle e al suo innato senso di posizione veniva considerato uno dei difensori centrali pi\u00f9 forti al mondo.\nCarriera.\nGiocatore.\nClub.\nAnderlecht.\nCresciuto nel quartiere povero della capitale belga di Noordwijk, trascorre la sua infanzia con i suoi due fratelli e il padre, la madre dopo il divorzio si era trasferita nelle Ardenne.\nAll'et\u00e0 di quattordici anni viene scoperto da uno scout dell'Anderlecht, dove cresce nelle giovanili. Debutta nel campionato belga nel 2003, all'et\u00e0 di 17 anni, dove diventa titolare in prima squadra, giocando nella sua prima stagione tra i professionisti ben 29 partite e segnando anche 2 gol in campionato e gioca anche 9 partite in Champions League.\nAi tempi dell'Anderlecht venne notato da diversi grandi club europei in particolare in Italia, ed una delle squadre pi\u00f9 interessate era l'.\nAmburgo.\nNel 2006 passa ai tedeschi dell'Amburgo, in Germania, per 10 milioni di euro, sostituendo Daniel Van Buyten.\nLa sua prima stagione con i tedeschi non \u00e8 stata molto fortunata a causa di un brutto infortunio che lo ha tenuto fuori a lungo nella sua prima stagione, che si \u00e8 conclusa con solo 13 presenze ed un gol tra campionato, Supercoppa di Germania e Champions League. Nel 2007 litiga con il suo allenatore Huub Stevens, poich\u00e9 quest'ultimo non voleva che Kompany giocasse le Olimpiadi del 2008 a Pechino. Di conseguenza il club tedesco minaccia di ricorrere ad azioni legali se il giocatore non fosse tornato in Germania\nManchester City.\nIl 22 agosto 2008 viene acquistato dal , squadra militante in Premier League, firmando un contratto per quattro anni. Debutta con \"Citizens\" nella partita contro il West Ham e nella sconfitta contro il Wigan Athletic Football Club segna il suo primo gol. Dato il buon rendimento, fin da subito si guadagna il posto da titolare, diventando cos\u00ec anche uno dei pilastri ed il capitano della squadra.\nNella stagione 2010-2011 vince la Coppa d'Inghilterra col Manchester City, cosa che non succedeva da molti anni, ed \u00e8 stato il primo trofeo conquistato con gli inglesi. Nella stagione successiva riesce a vincere anche la Premier League e la Supercoppa d'Inghilterra sotto la guida dell'allora allenatore Roberto Mancini, con l'arrivo di Manuel Pellegrini ritorna a vincere dopo due anni la Premier League. Il 13 agosto 2014 rinnova il suo contratto con il Manchester City per altre cinque stagioni. Il 15 ottobre 2016 nella partita disputata contro l'Everton taglia il traguardo delle 300 partite in maglia \"Citizens\".\nNella stagione 2017-2018 vince la sua terza Premier League con la societ\u00e0 inglese. Si \u00e8 ripetuto l'anno dopo, vincendo la sua quarta Premier League, risultando decisivo il 6 maggio 2019, nella penultima giornata di campionato, segnando con un gran tiro da fuori area, il goal del definitivo 1-0 contro il . Il 19 maggio successivo, annuncia la sua separazione dal City dopo 11 anni, in cui ha collezionato complessivamente 360 presenze e 20 reti.\nRitorno all'Anderlecht.\nIl 19 maggio 2019 annuncia il proprio ritorno all' nelle vesti di giocatore-allenatore, venendo affiancato da Simon Davies dal 25 maggio successivo. Nelle prime tre giornate subisce una sconfitta e ottiene due pareggi, facendo registrare il peggiore inizio di stagione dell'Anderlecht dei ventuno anni precedenti; lascia cos\u00ec il posto al solo Davies in attesa del ritorno dell'allenatore Franky Vercauteren, continuando a ricoprire il ruolo di difensore e capitano della squadra.\nNazionale.\nIl debutto ufficiale in nazionale avviene il 18 febbraio 2004, giocando in amichevole contro la Francia, diventando col tempo titolare inamovibile e capitano, ma soprattutto il leader carismatico nella difesa dei \"Diavoli Rossi\". Disputa un buon Mondiale 2014 con la sua nazionale, giungendo sino ai quarti di finale venendo poi sconfitti dall'Argentina.\n\u00c8 costretto a rinunciare agli Europei 2016 in Francia, a causa di un problema fisico.\nNonostante i problemi fisici avuti negli anni, viene convocato per i Mondiali 2018, in cui disputa ottime prestazioni risultando importante per lo storico terzo posto raggiunto dalla squadra.\nAllenatore.\nIl 17 agosto 2020 annuncia il ritiro dal calcio giocato e contestualmente assume il ruolo di allenatore dell', con il quale firma un contratto di quattro anni.\nStatistiche.\nTra club, nazionale maggiore e nazionali giovanili, Kompany ha totalizzato globalmente 610 partite segnando 34 gol.\nPresenze e reti nei club.\n\"Statistiche aggiornate al 7 marzo 2020.\"\nCronologia presenze e reti in nazionale.\n \n \n \n \n \n \nStatistiche da allenatore.\n\"Statistiche aggiornate al 20 maggio 2021.\" In grassetto le competizioni vinte"}
{"id": "1155462", "revid": "729019", "url": "https://it.wikipedia.org/wiki?curid=1155462", "title": "Tour della Nazionale di rugby a 15 del Sudafrica 1921", "text": "Tra giugno e settembre la Nazionale di rugby XV del Sudafrica si reca in tour in Australia e Nuova Zelanda: \u00e8 il primo contatto fra tutte e tre le tre nazioni dell'Emisfero Australe (nello stesso periodo l'Australia si reca in Nuova Zelanda).\nTre successi contro l' (selezione organizzata dalla \"Union\" del New South Wales) per 25-10, 16-11 e 28-9.\nCon la la serie finisce con due vittorie ed un insolito pareggio per 0-0."}
{"id": "1155464", "revid": "106456", "url": "https://it.wikipedia.org/wiki?curid=1155464", "title": "Sapone di Aleppo", "text": "Il Sapone di Aleppo \u00e8 un sapone per l'igiene personale, basato sull'uso dell'olio d'oliva con l'aggiunta di una percentuale variabile di olio d'alloro; \u00e8 un prodotto tipico della citt\u00e0 di Aleppo in Siria, prodotto di lavorazione artigianale, che segue una tradizione che risale all'antichit\u00e0, perpetuata generazione dopo generazione.\nLe prime testimonianze archeologiche risalgono al 2500 a.C. e sono state rinvenute a Babilonia.\nFabbricazione.\nOgni anno, a novembre, quando gli oli d'oliva vengono prodotti, si ripete lo stesso rituale nei caravanserragli dei vecchi suq di Aleppo.\nL'olio d'oliva viene trattato con acqua e liscivia ottenuta dalla cenere di legno, lentamente in un calderone di pietra, utilizzando lo stesso sistema di saponificazione usato in antichit\u00e0.\nAlla fine della cottura, durante il raffreddamento, viene aggiunto l'olio d'alloro, il cui compito \u00e8 quello di profumare e di arricchire il sapone. La qualit\u00e0 del sapone dipender\u00e0 dalla quantit\u00e0 di olio d'alloro utilizzato, che pu\u00f2 giungere al 60%.\nI saponi, che sono ancora di colore verde, vengono messi in impalcature a forma di torre, dove vengono lasciati a maturare all'aria fresca per non meno di dodici mesi.\nIn questo periodo di maturazione il sapone inizia a cambiare colore, dal verde diventer\u00e0 d'un colore dorato. Ci\u00f2 avviene a causa della clorofilla dell'olio d'oliva che, illuminata dai raggi solari, produce questo cambiamento cromatico.\nSapone di Nablus.\nMolto simile a quello di Aleppo \u00e8 il sapone di Nablus, la citt\u00e0 palestinese dell'attuale Cisgiordania, che segue anch'esso una tradizione molto simile, risalente all'antichit\u00e0, con una lavorazione tramandata di generazione in generazione, ma che tuttavia contiene esclusivamente olio d'oliva, senza aggiunta di olio d'alloro.\nStoria.\nGli arabi, gi\u00e0 nei primi anni dell'Islam, avevano creato dei saponi molto fini, profumati con essenze di origine vegetale che, dall'800 d.C., sull'onda dell'espansione araba si diffusero in tutto il bacino mediterraneo, raggiungendo la Spagna e la Sicilia.\nGrazie ai crociati questi saponi vennero portati in Occidente. In alcuni paesi, quali la Spagna, l'Italia e la Francia, venne rielaborato il modo di fare il sapone, utilizzando altri elementi al posto degli ol\u00ee d'oliva e d'alloro. Il sapone di Marsiglia ha ereditato la procedura di fabbricazione del sapone d'Aleppo, che \u00e8 l'origine di tutti i saponi duri del mondo.\nI primi saponifici d'Europa furono impiantati nel XII secolo, a seguito delle crociate, in Castiglia (Spagna) e in Italia (Savona, Venezia), poi in Francia, dove nacque il sapone di Marsiglia, che deriva direttamente da quello di Aleppo."}
{"id": "1155465", "revid": "124123", "url": "https://it.wikipedia.org/wiki?curid=1155465", "title": "Anawrahta", "text": "Era figlio di Kunhsaw Kyaunghpyu, che sal\u00ec al trono di Pagan dopo Nyaung-u Sawrahan ma fu costretto dai figli a diventare monaco. Nel 1044, quando arriv\u00f2 alla maggiore et\u00e0, Anawrahta divenne re dopo aver offerto di riprendere il trono al padre, che rifiut\u00f2. \nAnd\u00f2 in pellegrinaggio a Ceylon e al ritorno convert\u00ec lo Stato dal Buddhismo Ari al Buddhismo Theravada. Nel 1057 conquist\u00f2 Thaton, nel sud della Birmania, sottomettendo il locale regno dei mon. Dal 1057 al 1059 invase Nanzhao, nella odierna Cina sud-occidentale, per cercare la reliquia del dente di Buddha. Quando torn\u00f2, si alle\u00f2 con gli shan sposando Saw Monhla, figlia del re. Buddhisti dalle odierne regioni dello Yunnan, del Laos, della Thailandia e dell'India, dove il Buddhismo era vietato, vennero a studiare a Pagan dopo che Anawrahta ne aveva fatto il centro del Buddhismo Theravada nel sudest asiatico."}
{"id": "1155469", "revid": "122315", "url": "https://it.wikipedia.org/wiki?curid=1155469", "title": "Lupo di Honsh\u016b", "text": ""}
{"id": "1155472", "revid": "21880", "url": "https://it.wikipedia.org/wiki?curid=1155472", "title": "Zephyrinidae", "text": ""}
{"id": "1155473", "revid": "1543377", "url": "https://it.wikipedia.org/wiki?curid=1155473", "title": "Inventario delle emissioni", "text": "Un inventario delle emissioni (o banca dati delle emissioni) \u00e8 un insieme di dati di emissione in atmosfera degli inquinanti provenienti da attivit\u00e0 antropiche e da sorgenti naturali, e delle informazioni necessarie per la loro stima e disaggregazione (spaziale e temporale).\nPerch\u00e9 un inventario delle emissioni sia efficace, non deve essere semplicemente una fotografia della situazione emissiva di un certo anno in una data unit\u00e0 territoriale (come ad esempio una regione), ma deve essere aggiornabile senza bisogno di cambiare il supporto informatico ad ogni edizione.\nUn esempio \u00e8 Inemar, l'inventario delle emissioni in aria della Lombardia.\nTipologia delle sorgenti atmosferiche.\nQuesti sono i tipi di emissioni in atmosfera distinte ai fini di un inventario:"}
{"id": "1155475", "revid": "38120", "url": "https://it.wikipedia.org/wiki?curid=1155475", "title": "One Love (Nas)", "text": "One Love \u00e8 il quinto ed ultimo singolo tratto da \"Illmatic\",primo album del rapper Nas.\nIl pezzo \u00e8 una sorta di lettera indirizzata ai suoi amici incarcerati. Una frase del pezzo \u00e8 dedicata all'amico d'infanzia Cormega, altro rapper di valore della zona Queensbridge (\"What up wit' Cormega?/ Did you see him?/ were y'all together?\"). Nonostante tutto, l'amicizia si spezzer\u00e0 dopo poco tempo in seguito ad alcuni problemi legati al gruppo The Firm. Prima della faida, oggi archiviata, Cormega aveva registrato un altro pezzo intitolato \"One Love\", nel quale rispondeva alla lettera di Nas. \u00c8 presente nell'album di Cormega \"The Testament\".\n\"One Love\" contiene un campionamento da \"Smillin' Billy Suite\" degli Heath Brothers. Il ritornello \u00e8 cantato da Q-Tip, produttore del pezzo.\nIl video.\nIl video di \"One Love\" \u00e8 stato diretto da Fab Five Freddy, pioniere dell'hip hop. Nel video, Nas visita un amico in prigione."}
{"id": "1155481", "revid": "1186766", "url": "https://it.wikipedia.org/wiki?curid=1155481", "title": "Cheloni", "text": ""}
{"id": "1155482", "revid": "38120", "url": "https://it.wikipedia.org/wiki?curid=1155482", "title": "Nudo seduto (Modigliani 1916)", "text": "Nudo seduto \u00e8 un dipinto a olio su tela (92x60 cm) realizzato nel 1916 dal pittore italiano Amedeo Modigliani.\n\u00c8 conservato nella Courtauld Gallery di Londra.\nSebbene non se ne abbia certezza, la modella per il quadro potrebbe essere Beatrice Hastings, che all'epoca era la compagna di Modigliani."}
{"id": "1155485", "revid": "111579028", "url": "https://it.wikipedia.org/wiki?curid=1155485", "title": "Castello di Vicchiomaggio", "text": "Il castello di Vicchiomaggio si trova nel comune di Greve in Chianti. Il nome Vicchio significa \"vico\", borgo, originato da \"viclum\", \"viculum\".\nIn origine il castello si chiamava Vicchio dei Lambardi, perch\u00e9 apparteneva a questa famiglia nell'epoca longobarda ed esso \u00e8 ricordato fino dal 957, nei documenti della badia di Passignano del X e XI secolo. Il castello apparteneva a Littifredo Nobile, figlio di Adolardo, nel 957.\nOggi restano i ruderi delle sue mura e delle torri. Nel Cinquecento il castello, divenuto villa con giardino, prese il nome di Vicchio Maggio durante il governo dei Medici, in relazione alle \"maggiolate\" del Calendimaggio che vi si svolgevano alla presenza di molti fiorentini venuti qui per l'occasione. Vicino ad esso c'\u00e8 la chiesa di Santa Maria a Vicchiomaggio, ristrutturata, che mostra una leggera dicromia nella finestra dell'abside e il cui interno \u00e8 ad una navata."}
{"id": "1155487", "revid": "219798", "url": "https://it.wikipedia.org/wiki?curid=1155487", "title": "Rettili in Italia", "text": "La fauna italiana presenta 56 specie di rettili viventi allo stato selvatico, stanziali o di transito abituale; vengono escluse le specie avvistate eccezionalmente e le forme domestiche o di allevamento che non hanno subito un processo di acclimatazione o di indigenazione. Pertanto, la seguente lista contiene le specie autoctone o naturalizzate, elencate in ordine alfabetico per nome comune e in base alla posizione all'interno della classificazione scientifica."}
{"id": "1155491", "revid": "1573940", "url": "https://it.wikipedia.org/wiki?curid=1155491", "title": "Janolus", "text": "Janolus \u00e8 un genere di molluschi nudibranchi della famiglia Janolidae.\nTassonomia.\nIl genere comprende le seguenti specie:"}
{"id": "1155495", "revid": "33689", "url": "https://it.wikipedia.org/wiki?curid=1155495", "title": "Acilio Severo", "text": "Biografia.\nSevero proveniva da una famiglia equestre, era originario della Spagna ed era un cristiano. Fu console nel 323 e \"praefectus urbi\" dal 325 al 326. \u00c8 probabile che il Severo che fu prefetto del pretorio di Costantino I nei Balcani nel 322-323 fosse proprio Acilio.\nIl piatto d'argento ritrovato nel 1882-1884 nel Foro romano e dedicato probabilmente da \"\" all'imperatore Costantino I in occasione del ventesimo anno di regno (326) potrebbe essere stato prodotto per volere di Severo, per celebrare l'imperatore durante la sua visita nella citt\u00e0."}
{"id": "1155497", "revid": "125802598", "url": "https://it.wikipedia.org/wiki?curid=1155497", "title": "Associazione Calcio Cattolica Calcio", "text": "Il Cattolica Calcio 1923 \u00e8 una societ\u00e0 calcistica di Cattolica (RN). Milita in Serie D, quarta serie del campionato italiano di calcio.\nStoria.\nFondata da un gruppo di sportivi provenienti dalla \"Polisportiva Robur\", acquisisce il nome di Cattolica Calcio nel 1923. Diviene una realt\u00e0 sportiva di primo piano con l'utilizzo dell'impianto delle \"Navi\" fino a sparire per qualche anno a met\u00e0 degli anni cinquanta. In quel periodo l'attivit\u00e0 calcistica viene svolta da due realt\u00e0 dilettantistiche formatesi presso le parrocchie di S. Pio e S. Antonio con le rispettive squadre di Superga e Folgore. Dopo qualche anno di sana rivalit\u00e0, con la valorizzazione di diversi elementi di spicco, le diverse esperienze si fondono in quella che sar\u00e0 la prosecuzione del Cattolica Calcio.\nVanta cinque anni di C2 nella prima met\u00e0 degli anni ottanta, dove si scontra contro squadre come il , l', la Maceratese, la , la , il Mestre, il , il , il , il Padova, la Vis Pesaro ed altre squadre della costa adriatica.\nNella stagione 2006-2007 \u00e8 retrocesso in Eccellenza dopo quattro stagioni in serie D ed un play-off (perso con l'Orvietana) per accedere in Serie C2.\nUn punto di forza della societ\u00e0, piazza ambita da molti giocatori di serie inferiori, \u00e8 sempre stato il calore e l'ottimo seguito dei propri tifosi (Commandos Tigre). Nella stagione 2007-2008 ha disputato il campionato Eccellenza Emilia-Romagna - Girone B in compagnia di altre due squadre \"vicine di casa\": il Valleverde Riccione FC ed il Real Misano. I problemi finanziari della nuova dirigenza subentrata all'inizio della stagione 2007-2008 hanno ostacolato la creazione di una formazione competitiva per il campionato di Eccellenza, portando la squadra alla retrocessione nel campionato di Promozione.\nLa stagione 2011-2012 \u00e8 quella del riscatto, dove la squadra vince il campionato di Promozione con tre giornate di anticipo sulle dirette concorrenti, dimostrando di essere stata per tutto il campionato un gradino sopra le altre e ritorna in Eccellenza dopo quattro anni di assenza.\nIl 23 maggio 2012 al coronamento di una stagione straordinaria si aggiudica la Coppa Italia Promozione Emilia-Romagna battendo in finale 3-2 il Lentigione allo stadio \"Moretti\" di Cesenatico. Nei quattro anni successivi i giallorossi giocano in Eccellenza, poi la societ\u00e0 retrocede e non si iscrive al campionato di Promozione, dove comunque subentra tramite ripescaggio la societ\u00e0 Giovane Cattolica che eredita la tradizione sportiva.\nNell'estate del 2019, dopo l'uscita di scena della presidenza del Giovane Cattolica, nasce il Cattolica S.M., societ\u00e0 che partecipa alla Serie D 2019-2020 sfruttando il titolo sportivo del San Marino (da qui la denominazione S.M.) ma conservando comunque i colori giallorossi. Un anno pi\u00f9 tardi, nel luglio del 2020, la dirigenza comunica la mancata iscrizione al successivo campionato di Serie D, decisione motivata dalle difficolt\u00e0 burocratiche per il cambio di denominazione\u00a0\u2013 posto come condizione degli ultras per continuare a sostenere la squadra \u2013 e per la cessione o conferimento del titolo da una societ\u00e0 sammarinese a una italiana.\nNella stagione 2020-2021 la SSD Marignanese (societ\u00e0 di San Giovanni in Marignano, paese a pochi chilometri da Cattolica) disputa le partite del campionato di Serie D allo Stadio Comunale \u201cGiorgio Calbi\u201d di Cattolica ed adotta i colori sociali giallo e rosso e un nuovo logo richiamante la denominazione Marignanese-Cattolica. \nSuccessivamente nella stagione 2021-2022 la societ\u00e0, retrocessa in Eccellenza, cambia denominazione in Cattolica Calcio 1923 S.G. diventando a tutti gli effetti la squadra erede della tradizione calcistica della citt\u00e0. A seguito della rinuncia a disputare il campionato da parte della Manzanese, il club giallorosso viene ripescato in Serie D.\nTifoseria.\nFondato nel 1979, il Commandos Tigre \u00e8 il gruppo storico che identifica da 40 anni le varie generazioni di Ultras cattolichini che si sono susseguite sugli spalti del Calbi.\nDai Rangers e Fedayn degli anni '80, passando per i Rebel Boys e Pigs degli anni '90 fino ad arrivare ai giorni nostri con il gruppo Cattolica 1923 che guida attualmente il tifo giallorosso, \u00e8 conosciuto e rispettato come una delle pi\u00f9 calde e longeve realt\u00e0 nel panorama calcistico dilettantistico del centro-nord Italia.\nSalda \u00e8 l'amicizia con gli Ultras del , mentre la rivalit\u00e0 pi\u00f9 sentita \u00e8 senza dubbio quella con il Riccione."}
{"id": "1155498", "revid": "547992", "url": "https://it.wikipedia.org/wiki?curid=1155498", "title": "Aristippo", "text": "Biografia.\nNato e cresciuto a Cirene (odierna Shahhat, in Libia), colonia greca della Cirenaica (una regione orientale della Libia antica), verso i diciannove anni si rec\u00f2 in Grecia per le olimpiadi. Qui un uomo di nome Iscomaco gli parl\u00f2 del filosofo Socrate di Atene, che subito Aristippo volle conoscere, e presto entr\u00f2 a far parte del suo circolo d'amici e allievi. In viaggi successivi, conobbe anche Platone e fu con lui alla corte di Dionisio il Vecchio a Siracusa. \nDiogene Laerzio non indica il luogo di morte di Aristippo; Luciano De Crescenzo ipotizza che Aristippo di Cirene mor\u00ec, quasi settantenne, a Lipari, Isole Eolie, dove si sarebbe fermato ammalato, secondo quanto riportato in un frammento di lettera indirizzata alla figlia. Secondo Diodoro Siculo, dopo un lungo soggiorno in Sicilia torn\u00f2 invece a Cirene dopo la sosta a Lipari. \nForse fece naufragio a Rodi e incontr\u00f2 anche Diogene di Sinope a Corinto.\nA proposito della sua vita sono raccontati aneddoti interessanti:\nSua figlia fu Arete di Cirene, e suo nipote Aristippo il Giovane, entrambi filosofi.\nDottrine filosofiche.\nLa scuola filosofica dei Cirenaici ha in Aristippo il suo fondatore, ossia colui che ha posto il piacere come fine primario dell'esistenza. Scuola non omogenea, quella cirenaica si articoler\u00e0 al suo interno in varie sfumature etiche e si ritrover\u00e0 solo successivamente e in parte nell'epicureismo. Epicuro, infatti, doter\u00e0 la sua dottrina edonistica di un fondamento ontologico e gnoseologico che nei Cirenaici \u00e8 assente, sviluppandosi il loro pensiero esclusivamente sul terreno di un'etica del vivere la quotidianit\u00e0, pragmatica e lontana da principi teorici. Aristippo ha caratterizzato quest'indirizzo filosofico sulle basi dell'antropocentrismo, del sensismo assoluto, della ricerca del piacere corporeo e dell'autosufficienza individualistica. \nQuest'ultimo punto, caratterizzante l'edonismo di Aristippo, si esprime con l'enunciazione di un individualismo estremo e di un'autosufficienza non lontana da quella cinica, con un certo disprezzo per le convenzioni sociali e ogni tradizione. Il piacere immediato e dinamico si accompagna all'individualismo che cerca il piacere, abbracciando ogni momento dell'esistenza che lo possa offrire e in qualsiasi forma. Soltanto i fatti umani sono degni di interesse e i fenomeni naturali lo sono solo se producono piacere. Ma l'autosufficienza, quest'importante principio aristippeo, riguarda anche il piacere, che va perseguito senza diventarne dipendenti, poich\u00e9 se esso \u00e8 sempre bene, quindi da perseguire in ogni situazione e circostanza, se da posseduto diventa possessore, va abbandonato poich\u00e9 l'autosufficienza e l'autonomia individuale sono sopra ogni altra cosa. \nIl piacere vero \u00e8 sempre e comunque dinamico (non l\"'apon\u00eca\" epicurea = \u201cassenza di dolore\u201d) ed \u00e8 il vero motore positivo dell'esistenza di una persona, che \u00e8 successione discontinua di istanti e va vissuta solo nel presente, ignorando il passato e il futuro: \u00e8 questa una formulazione \"ante litteram\" del cosiddetto carpe diem, messaggio che trover\u00e0 seguaci e interpreti soprattutto tra numerosi intellettuali del mondo latino. Infine, il fenomenismo aristippeo \u00e8 assoluto, in quanto egli sostiene che soltanto ci\u00f2 che viene percepito \u00e8 reale: tale riduzionismo sensistico e individualistico rivela in Aristippo indubbi riferimenti anche alla filosofia sofistica. \nDiversi studiosi tendono a spostare la teorizzazione dell'edonismo cirenaico da Aristippo (il Vecchio) a suo nipote Aristippo Metrodidatta (detto anche Aristippo il Giovane) attraverso la figlia Arete, che fu una donna colta e sensibile alla filosofia del padre. In altre parole, Aristippo il Vecchio si sarebbe limitato a dirigere i propri comportamenti in senso edonistico (ma ancora con qualche misura) e verso un certo aristocratico distacco ironico che privilegiava piuttosto gli elementi dell'autonomia esistenziale e dell'autosufficienza. Secondo questa interpretazione, egli si sarebbe tenuto abbastanza lontano dall'edonismo rozzo del quale in seguito venne spesso accusata la scuola cirenaica.\nEgli sarebbe rimasto fondamentalmente un socratico, che avrebbe mantenuto nei confronti del piacere un certo distacco non privo di riserve, espresse nel ben noto aforisma: \"\u201cpossedere il piacere, ma non esserne posseduti\u201d\" (trad\u00ecto in latino come \"habere non haberi\"). Pare che fu la risposta a una critica sulla frequentazione di un'etera di nome Laide: \"\u201cLa posseggo, non ne sono posseduto\u201d\" fu la risposta, assieme a \"\u201cottima cosa \u00e8 vincere e non essere schiavi dei piaceri, pi\u00f9 che il non goderne affatto\u201d\".\nNonostante, quindi, non ricerchi solo il \"piacere catastematico\" \"negativo\" come gli epicurei, ma soprattutto quello \"cinetico\" e attivo, Aristippo propone la \"misura\", a differenza di alcuni suoi allievi che per questo sono stati definiti come proto-libertini.\nLa scuola cirenaica dopo Aristippo.\nLa scuola, dopo la scomparsa del fondatore fu guidata inizialmente dalla figlia Arete e dal nipote Aristippo il Giovane, come detto.\nI seguaci di Aristippo come \u00e8 gi\u00e0 stato detto non costituiranno mai una vera e propria scuola omogenea, ma svilupperanno il suo edonismo in direzioni differenti. Ci\u00f2 pu\u00f2 essere preso a conferma della mancanza di teorizzazione della sua filosofia, essendosi egli limitato ad indicare una direzione etica, a sua volta variamente interpretabile. \nA parte Aristippo Metrodidatta il Giovane, di cui si \u00e8 detto e al quale alcuni attribuiscono un intento radicalizzante all'interno della stessa cornice edonistica, emergono come successori pi\u00f9 tardi tre personaggi di notevole spessore, anche se non molto ben documentati, tutti e tre vissuti tra la seconda met\u00e0 del IV e la prima met\u00e0 del III secolo a.C. (quindi contemporanei o appena pi\u00f9 giovani di Epicuro): Egesia, Annic\u00e9ri (o Anniceride) e Teodoro l\u2019ateo."}
{"id": "1155501", "revid": "1573940", "url": "https://it.wikipedia.org/wiki?curid=1155501", "title": "Proctonotus mucroniferus", "text": "Proctonotus mucroniferus () \u00e8 un mollusco nudibranchio della famiglia Proctonotidae.\nTassonomia.\n\u00c8 l'unica specie nota del genere Proctonotus .\nLa specie era stata originariamente descritta come appartenente al genere \"Venilia\", denominazione non accettata per via dell'omonimia con un genere di lepidotteri della famiglia Geometridae (\"Venilia\" ).\nAltre specie in passato attribuite a questo genere sono state poste in sinonimia:"}
{"id": "1155502", "revid": "21880", "url": "https://it.wikipedia.org/wiki?curid=1155502", "title": "Proctonotus", "text": ""}
{"id": "1155503", "revid": "287204", "url": "https://it.wikipedia.org/wiki?curid=1155503", "title": "Lago Vygozero", "text": "Il lago Vygozero (, in finnico: Uikuj\u00e4rvi) \u00e8 un grande lago d'acqua dolce sito nella Repubblica di Carelia, nella Russia europea nordoccidentale.\nOspita in un'area di 1250 km\u00b2 pi\u00f9 di 500 isole ed ha come immissario il fiume Sege\u017ea. Il lago Vygozero fa parte dal 1933 del canale Mar Bianco-Mar Baltico, che lo collega con il lago Onega e sulle sue rive sorge la cittadina di Sege\u017ea.\nLe sue acque sono sfruttate per la pesca."}
{"id": "1155509", "revid": "155634", "url": "https://it.wikipedia.org/wiki?curid=1155509", "title": "Centro Direzionale Centocelle", "text": "Centro Direzionale Centocelle \u00e8 la zona urbanistica 7G del Municipio Roma V di Roma Capitale. Si estende sul quartiere Q. XXIV Don Bosco.\nGeografia fisica.\nTerritorio.\nIl territorio corrisponde all'area occupata dall'ex Aeroporto di Roma-Centocelle e ora dal Parco archeologico di Centocelle, e vi sorge il Forte Casilina.\nLa zona confina:"}
{"id": "1155510", "revid": "155634", "url": "https://it.wikipedia.org/wiki?curid=1155510", "title": "Omo (zona di Roma)", "text": "Omo \u00e8 la zona urbanistica 7H del Municipio Roma V di Roma Capitale. Si estende in gran parte sulla zona Z. VIII Tor Sapienza e, in minima parte, sulla zona Z. XII Torre Spaccata.\nPrende il nome da una tenuta agricola che anticamente sorgeva qui.\nGeografia fisica.\nTerritorio.\nLa zona confina:\nUrbanistica.\n\u00c8 occupata da numerosi insediamenti industriali, artigianali e commerciali di medio-piccole dimensioni e da poche abitazioni.\nSul lato sinistro di via Emilio Longoni, in zona Tor Sapienza, hanno sede l'INPS Casilino-Prenestino, la sede centrale dell'Universit\u00e0 Campus Bio-Medico e il Rome American Hospital."}
{"id": "1155512", "revid": "21880", "url": "https://it.wikipedia.org/wiki?curid=1155512", "title": "Neodoris", "text": ""}
{"id": "1155514", "revid": "768068", "url": "https://it.wikipedia.org/wiki?curid=1155514", "title": "Potidea", "text": "Potidea (in greco \u03a0\u03bf\u03c4\u03af\u03b4\u03b1\u03b9\u03b1 \"Pot\u00ecdaia\") fu una colonia greca fondata dagli abitanti della citt\u00e0 di Corinto verso il 600 a.C. su Pallene, la penisoletta pi\u00f9 occidentale della Calcidica, in Tracia, per facilitare il commercio con il Regno di Macedonia.\nLa citt\u00e0 entr\u00f2 a far parte della Lega di Delo e fu legata ai conflitti tra Atene e Corinto.\nDurante la guerra del Peloponneso fu assediata e conquistata da Atene nel 430 a.C.\nNel 356 a.C. Filippo II di Macedonia la distrusse, ma in seguito Cassandro di Macedonia vi costru\u00ec una nuova citt\u00e0 che battezz\u00f2 Cassandrea."}
{"id": "1155516", "revid": "1543377", "url": "https://it.wikipedia.org/wiki?curid=1155516", "title": "Qualcuno vol\u00f2 sul nido del cuculo (romanzo)", "text": "Qualcuno vol\u00f2 sul nido del cuculo \u00e8 un romanzo dello scrittore statunitense Ken Kesey, pubblicato nel 1962 e tradotto in Italia nel 1976. La narrazione, ambientata in un ospedale psichiatrico dell'Oregon, rappresenta una critica all'istituzione psichiatrica, e pi\u00f9 in generale, ad un sistema fondato su metodi impositivi e punitivi, che reprime ogni forma di individualit\u00e0 e diversit\u00e0.\nNel 1975 Milo\u0161 Forman dirige la trasposizione cinematografica omonima, che vince cinque premi Oscar.\nIl quotidiano britannico \"The Guardian\" lo ha inserito nella lista dei 1000 libri che tutti dovrebbero leggere e il settimanale \"Time\" in quella dei 100 migliori romanzi in lingua inglese dal 1923 al 2005.\nTrama.\nLa narrazione del libro \u00e8 affidata al \"Capo\" Bromden, paziente in un ospedale psichiatrico, un gigante \"mezzosangue indiano\" dal carattere mite, che si finge sordomuto. Il racconto di Bromden si concentra principalmente sulle bizzarrie del ribelle Randle Patrick McMurphy, detenuto per aggressione e gioco d'azzardo, che per sottrarsi alla prigione finge l'infermit\u00e0 mentale al fine di scontare la sua pena in ospedale. La capoinfermiera Mildred Ratched governa il reparto con pugno di ferro e con scarsa supervisione, aiutata nella gestione dai suoi tre assistenti diurni e da alcuni medici.\nMcMurphy, che \u00e8 anche capitano della squadra di pallacanestro del reparto, mostra costantemente la sua ostilit\u00e0 nei confronti dell'infermiera Ratched, commentandone spesso con gli altri pazienti l'aspetto fisico e facendo di tutto per stravolgere la routine del reparto: incita, ad esempio, gli altri pazienti ad una votazione per poter guardare le partite di baseball in televisione e organizza una battuta di pesca in alto mare non supervisionata. Uno degli episodi catartici della narrazione avviene a seguito del fallimento di McMurphy nel sollevare un pesante pannello di controllo nella stanza in disuso per l'idroterapia (chiamata la \"stanza della vasca\"). La noncuranza con la quale egli reagisce all'evento (un semplice \u00abCi ho provato, per\u00f2\u00bb), \u00e8 d'ispirazione per il resto dei pazienti, che iniziano a farsi valere nei confronti dell'infermiera Ratched, ribellandosi invece di lasciare che lei gestisca ogni aspetto delle loro vite.\nIl \"Capo\" si confida con McMurphy, rivelandogli di essere in grado di parlare e sentire. Dopo la battuta di pesca, si verificano dei disordini, per i quali McMurphy ed il \"Capo\" vengono puniti con sessioni di elettroshock, ma anche questo trattamento non riesce a mitigare il comportamento turbolento di McMurphy.\nUna notte, dopo aver corrotto l'assistente notturno, McMurphy fa entrare di nascosto due prostitute nel reparto e forza la serratura della stanza dei medicinali per rubare lo sciroppo contenente codeina e, pi\u00f9 tardi, altri farmaci psichiatrici. McMurphy persuade una delle due ragazze a sedurre Billy Bibbit, un paziente molto timido, dal comportamento infantile, affetto da una forte balbuzie e privo di esperienza con le donne, perch\u00e9 gli faccia perdere la verginit\u00e0. Nonostante McMurphy abbia programmato la sua fuga prima dell'inizio del turno giornaliero, lui ed altri pazienti si addormentano dimenticandosi di pulire il disastro causato dai bagordi del gruppo e il personale della mattina trova il reparto nel caos. L'infermiera Ratched scopre Billy e la prostituta, parzialmente vestiti, e lo rimprovera. Billy si fa valere per la prima volta, rispondendole senza balbettare. Dopo che Ratched minaccia di rivelare a sua madre ci\u00f2 che ha visto, Billy ha una crisi nervosa e, lasciato solo nell'ufficio del medico, si toglie la vita tagliandosi la gola. L'infermiera Ratched incolpa McMurphy per la morte di Billy, il quale si infuria per quanto successo e si scaglia su di lei nel tentativo di strangolarla, strappandole l'uniforme e scoprendole i seni davanti a pazienti ed inservienti, che stavano assistendo alla scena. McMurphy viene bloccato e trasferito nel reparto degli \"Agitati\".\nL'infermiera Ratched rimane per una settimana in infermeria, periodo durante il quale molti dei pazienti vengono trasferiti in altri reparti o dimessi dall'ospedale. Al suo ritorno non \u00e8 pi\u00f9 in grado di parlare ed \u00e8 cos\u00ec privata del suo pi\u00f9 potente strumento di potere sui pazienti. Bromden, Martini e Scanlon sono gli unici pazienti rimasti ad aver partecipato alla gita in barca e McMurphy viene riportato nel reparto. Gli \u00e8 stata praticata la lobotomia e si trova in uno stato vegetativo: \u00e8 inespressivo ed incapace di muoversi. In un gesto di piet\u00e0, il \"Capo\" soffoca McMurphy con un cuscino durante la notte, prima di scagliare il pannello di controllo (che McMurphy non era riuscito ad alzare) nella \"stanza della vasca\" contro una finestra, fuggendo cos\u00ec dall'ospedale.\nAnalisi.\n\"Qualcuno vol\u00f2 sul nido del cuculo\" venne scritto nel 1959 e pubblicato nel 1962, durante il periodo del movimento per i diritti civili e mentre negli Stati Uniti si stavano affermando grandi cambiamenti nel campo della psicologia e della psichiatria. Gli anni sessanta diedero il via al movimento per la deistituzionalizzazione, una scuola di pensiero che criticava le istituzioni psichiatriche ed il loro trattamento della malattia mentale. Questo sentimento di sfiducia nei confronti della psichiatria tradizionale echeggia nei personaggi nel romanzo di Kesey.\nIl libro \u00e8 stato composto nel periodo in cui lo stesso autore lavorava come inserviente nel turno di notte in un ospedale per veterani di guerra a Menlo Park, in California. Attraverso questo lavoro, non solo avr\u00e0 l'occasione di parlare con i pazienti del reparto di psichiatria (dai quali trae liberamente ispirazione per la costruzione dei suoi personaggi), ed osservare il funzionamento dell'istituzione, ma anche sperimenter\u00e0 volontariamente droghe psicoattive, incluse mescalina e LSD, prendendo parte al Progetto MKUltra.\nL'assunzione di LSD da parte di Kesey continuer\u00e0 anche ad esperimento concluso: egli considerava infatti l'uso di droghe come parte di un percorso di liberazione individuale. Tale atteggiamento rifletteva le opinioni di alcuni dei ricercatori che all'epoca conducevano studi sulle interazioni tra stupefacenti e psicologia umana. Negli anni sessanta l'LSD veniva considerata come una sostanza in grado di offrire il miglior accesso alla mente umana. Ogni esperienza individuale era considerata unica; emozioni ed esperienze potevano andare da cambiamenti nella percezione del proprio corpo (sensazione di trasformarsi in animali o oggetti), alle visioni mistiche, fino a forme di empatia estrema.\nFu proprio l'esperienza che Kesey ebbe con l'LSD ed altri allucinogeni ad avvicinarlo ai pazienti delle istituzioni psichiatriche, spesso in preda ad allucinazioni ed a comportamenti irrazionali, ma non per questo meno degni di essere rispettati come esseri umani.\nIl romanzo fa riferimenti costanti a diversi tipi di autorit\u00e0 che controllano gli individui attraverso metodi discreti e coercitivi. Il Capo Bromden, narratore del libro, mette insieme queste autorit\u00e0 chiamandole \"la Cricca\". L'autorit\u00e0 della Cricca viene spesso personificata dall'infermiera Ratched, che controlla i pazienti del reparto psichiatrico attraverso una combinazione di ricompense e sottili punizioni. Nonostante non faccia normalmente ricorso alla rigida disciplina convenzionale, le sue azioni vengono descritte come pi\u00f9 infide di quelle di un amministratore del carcere, perch\u00e9 la loro sottigliezza fa in modo che i suoi \"prigionieri\" non si rendano conto di essere controllati. Il Capo vede l'opera della Cricca anche nella diga delle cascate nel fiume Columbia, una volta terre appartenenti ai suoi antenati ed ora in mano al governo, e nel conformismo sempre pi\u00f9 dilagante della societ\u00e0 dei consumi nell'America del dopoguerra.\nKesey, attraverso le vicende del Capo Bromden e della sua famiglia, critica fortemente il razzismo presente nella cultura dominante negli Stati Uniti. Tra il 1930 ed il 1940, il governo degli Stati Uniti, dietro al falso proposito di aiutare i nativi d'America a migliorare le proprie condizioni di vita, aveva confiscato terre e risorse naturali alle trib\u00f9 risiedenti nella zona del fiume Columbia. Questo fatto realmente accaduto, viene inserito nella narrativa del Capo, ed \u00e8, secondo alcuni critici, alla base della psicosi che gli impedisce di vivere normalmente nella societ\u00e0: l'essere cresciuto in una cultura in fase di completa disgregazione, lo porta ad una crisi d'identit\u00e0. Da una parte egli desidera mantenere la sua individualit\u00e0 nativo-americana, dall'altra ha la necessit\u00e0 di sviluppare comportamenti accettabili per i \"bianchi\".\nAltra critica che il libro muove \u00e8 nei confronti dell'istituzione psichiatrica, vista come uno strumento di oppressione al pari di una prigione. In questa denuncia sono state ravvisate affinit\u00e0 con le idee sulla costruzione sociale della follia che l'intellettuale francese Michel Foucault stava diffondendo nello stesso periodo, sostenendo che forme invisibili ma pervasive di disciplina opprimevano gli individui su un'ampia scala sociale, incoraggiandoli a censurare aspetti di s\u00e9 stessi e delle loro azioni al fine di mantenere e confermare l'ordine dominante delle cose. Il Capo Bromben, attraverso l'immagine della \"cricca\", una sorta di cospirazione sociopolitica che a suo parere intende trasformare i pazienti in automi, le persone in docili strumenti ligi all'obbedienza e al conformismo, denuncerebbe l'ideologia egemonica del capitalismo americano.\nSecondo altri critici, il romanzo prenderebbe di mira la demascolinizzazione degli uomini nella societ\u00e0, in particolare attraverso la figura di Billy Bibbit, l'acuto balbuziente che viene sottomesso sia dall'Infermiera Ratched che dalla madre. Al contrario, critici del filone femminista sostengono che vi sia della misoginia latente all'interno del romanzo, soprattutto nella descrizione della \"Grande Infermiera\",che rappresenterebbe la figura femminile come tirannica e distruttrice della virilit\u00e0, in opposizione all'eroe McMurphy, celebrato per la sua mascolinit\u00e0 \"naturale\".\nTitolo.\nIl titolo originale \"(The cuckoo's nest)\", una delle espressioni gergali per indicare il manicomio, \u00e8 tratto dal verso di una filastrocca che la nonna del Capo Bromden gli cantava quand'era piccolo:\nPersonaggi principali.\nAcuti.\nGli acuti sono i pazienti ritenuti curabili. A parte poche eccezioni, sono tutti ricoverati volontariamente.\nCronici.\nI cronici sono pazienti incurabili. Molti di essi sono in stato vegetativo. \nUn libro vietato.\n\"Qualcuno vol\u00f2 sul nido del cuculo\" \u00e8 stato uno dei romanzi pi\u00f9 vietati negli Stati Uniti.\nAdattamenti.\nNel 1963 il libro venne trasposto in un'opera teatrale, con Kirk Douglas (che ne aveva acquistato i diritti sia per la produzione su palcoscenico che per eventuali film) nel ruolo di McMurphy e Gene Wilder in quello di Billy Bibbit. \nL'adattamento cinematografico co-prodotto da Michael Douglas, con Jack Nicholson come protagonista, usc\u00ec nel 1975. Il film vinse cinque premi Oscar.\nI personaggi dell'infermiera Ratched e del Capo Bromden appaiono regolarmente nella serie televisiva \"C'era una volta\", dove vengono interpretati rispettivamente da Ingrid Torrance e Peter Marcin.\nNel 2020 Ryan Murphy realizza per Netflix una serie televisiva intitolata \"Ratched\", prequel ambientato sedici anni prima del romanzo che esplora le origini dell\u2019antagonista Mildred Ratched, interpretata qui da Sarah Paulson."}
{"id": "1155518", "revid": "64860", "url": "https://it.wikipedia.org/wiki?curid=1155518", "title": "Synthpop", "text": ""}
{"id": "1155520", "revid": "1371684", "url": "https://it.wikipedia.org/wiki?curid=1155520", "title": "Palude (Van Ruisdael)", "text": "Palude \u00e8 un dipinto a olio su tela (72,5x99 cm) realizzato tra il 1665 ed il 1669 dal pittore olandese Jacob Van Ruisdael.\n\u00c8 conservato nel Museo dell'Ermitage di San Pietroburgo.\nIl soggetto pittorico \u00e8 una palude che, con la sua folta vegetazione, sembra costituire un universo raccolto a parte dal restante paesaggio. I toni cromatici, dal bruno al verde scuro, si differenziano nettamente dal resto del cielo, di un azzurro terso. Nel fiume che attraversa la palude, in lontananza, si scorge un barcaiolo che procede aiutandosi con la pertica."}
{"id": "1155526", "revid": "287204", "url": "https://it.wikipedia.org/wiki?curid=1155526", "title": "Preesistenze medievali del palazzo Ducale di Genova", "text": "Il palazzo Ducale di Genova \u00e8 stato edificato nella seconda met\u00e0 del XIII secolo su preesistenti strutture di epoca medioevale.\nLe prime sedi del governo.\nFino alle seconda met\u00e0 del XIII secolo il governo di Genova, al tempo organizzata secondo la Compagna Communis, non disponeva di una sede propria ma i Capitani del Popolo, i Podest\u00e0, gli Abati del Popole e le altre cariche erano ospitati all'interno del palazzo vescovile o in residenze private. Una delle motivazioni di questa mancanza era il fatto che il potere politico ed economico era concentrato nelle mani di ristretti gruppi familiari, pi\u00f9 interessati alla sostanza che all'apparenza di questo potere.\nUn primo \u201cpalazzo del comune\u201d si ebbe con la costruzione di Palazzo San Giorgio, voluto intorno al 1260 dall'allora Capitano del Popolo Guglielmo Boccanegra, ma gi\u00e0 pochi anni dopo in seguito alle vittoria contro Pisa (nel 1284 alla Meloria) e contro Venezia ( nel 1298 a Curzola) si sent\u00ec l'esigenza di una sede pi\u00f9 grande e prestigiosa, che potesse rappresentare anche da un punto di vista architettonico la potenza della citt\u00e0.\nLe abitazioni dei Fieschi e dei Doria.\nNel XIII secolo esisteva presso la cattedrale di San Lorenzo un gruppo di edifici di propriet\u00e0 della famiglia Doria, strategicamente posto a controllare la porta di Serravalle, uno degli ingressi nella cinta muraria della citt\u00e0. Il borghetto dei Doria, sviluppato intorno alla zona di San Matteo, includeva ai suoi margini meridionali le case poste sul sedime delle attuali Salita dell'Arcivescovado e Via Tommaso Reggio.\nDi queste case a schiera, quattro nel 1251 vengono vendute da Guglielmo Doria ad Argentina Fieschi, moglie del Conte di Lavagna Alberto Fieschi, del potente casato dei Fieschi, che intendeva qui realizzare un suo grande palazzo, accostato ad altre case familiari presso la cattedrale di San Lorenzo.\nTra il 1271 e il 1272 Alberto Fieschi durante le lotte tra le fazioni fu esiliato dalla citt\u00e0 e il suo palazzo fu utilizzato, in affitto, dei Capitani del Popolo.\nVent'anni dopo, nel 1291, i Capitani Corrado Doria e Oberto Spinola acquistarono dai Doria gli edifici confinanti con il palazzo di Alberto Fieschi, sul cui sedime venne costruito il palazzo sede degli Abati del Popolo.\nNel frattempo Alberto Fieschi era morto e aveva lasciato il proprio palazzo in eredit\u00e0 al figlio Leonardo, che nel 1294 lo vendette al comune per diecimila lire, cifra che fu saldata nel 1303. Il palazzo dei Fieschi era al tempo dotato di una torre a sei piani, fino al Trecento chiamata Torre del Popolo e che assunse poi il nome di Grimaldina, menzionata nei documenti dell'acquisto.\nIl Palacium novum comunis.\nCon l'acquisto del palazzo dei Fieschi fu creato insieme al Palazzo degli Abati un complesso unico, descritto nei documenti trecenteschi come \u201cpalacium novum comunis\u201d, che occupava l'angolo a sud ovest del palazzo attuale, tra Salita dell'Arcivescovado e Via Tommado Reggio.\nSecondo la ricostruzione di Orlando Grosso, che ne cur\u00f2 il restauro negli anni '30 del XX secolo, doveva avere una pianta trapezoidale, con il lato sud verso Via Tommaso Reggio lungo 44 metri, il lato nord di 50, il lato ovest su Salita dell'Arcivescovado di 20 metri ed il lato ad est di 36 metri. Doveva avere una altezza complessiva di circa 25 metri suddivisa su tre piani, di cui il piano terra ospitava un porticato mentre sui piani superiori si aprivano delle quadrifore. Al centro del prospetto sud si innalzava la torre Grimaldina di sei piani di altezza. Ad est della torre si aprivano le quattro arcate della loggia del Palazzo degli Abati, mentre ad ovest della Grimaldina erano le tre arcate del palazzo Fieschi."}
{"id": "1155527", "revid": "156992", "url": "https://it.wikipedia.org/wiki?curid=1155527", "title": "Al-Malik al-'\u0100dil N\u016br al-D\u012bn Ab\u016b al-Q\u0101sim Mahm\u016bd Ibn 'Im\u0101d al-D\u012bn Zang\u012b", "text": ""}
{"id": "1155528", "revid": "1573940", "url": "https://it.wikipedia.org/wiki?curid=1155528", "title": "Kaloplocamus", "text": "Kaloplocamus \u00e8 un genere di molluschi nudibranchi della famiglia Polyceridae, sottofamiglia Triophinae.\nTassonomia.\nIl genere comprende le seguenti specie:"}
{"id": "1155529", "revid": "248219", "url": "https://it.wikipedia.org/wiki?curid=1155529", "title": "Triophidae", "text": ""}
{"id": "1155535", "revid": "1906976", "url": "https://it.wikipedia.org/wiki?curid=1155535", "title": "Madonna Dreyfus", "text": "La Madonna Dreyfus (\"Madonna della melagrana\") \u00e8 un dipinto a olio su tavola (15,7\u00d712,8 cm) attribuito a Leonardo da Vinci o Lorenzo di Credi e conservato nella National Gallery of Art di Washington. L'attribuzione a Leonardo \u00e8 datata in genere al 1469 circa, facendone il primo dipinto su tavola autografo conosciuto, eseguito dal pittore all'et\u00e0 di circa diciassette anni; quella a Lorenzo di Credi al 1475-1480 circa, intendendola come una copia di un originale leonardesco perduto.\nStoria.\nL'opera \u00e8 documentata per la prima volta nelle collezioni di Gustave Dreyfus a Parigi. Dopo la sua morte nel 1914 pass\u00f2 ai suoi eredi, i quali nel 1930 decisero di metterla in vendita. Acquistata dalla ditta Duveen Brothers, nel 1951 venne venduta a Samuel H. Kress, che nel 1952 la don\u00f2 al museo di Washington.\nDescrizione e stile.\nL'opera raffigura la Madonna col Bambino dentro una stanza, sullo sfondo di una parete scura su cui si aprono due finestre che danno su un luminoso paesaggio collinare, piuttosto generico. Il complesso impianto compositivo, con pi\u00f9 fonti di luce in contrasto e con un parapetto in primo piano, sul quale pende il manto di Maria e sta in piedi il Bambino, derivano dall'arte fiamminga, all'epoca in voga pi\u00f9 che mai a Firenze.\nMaria tiene in mano una melagrana, simbolo di fertilit\u00e0, ma anche prefigurazione del sangue della Passione per il colore rosso dei chicchi. Il Bambino, nudo, sta in piedi e con la manina prende alcuni chicchi e li porge verso la madre, che lo guarda con un'espressione ambigua, composta ma senza allegria, prefigurando la tragica sorte del figlio.\nNotevoli sono le analogie con la successiva \"Madonna del Garofano\" (1473 circa, Alte Pinakothek, Monaco di Baviera), a partire dall'impianto compositivo, fino alla delicatezza quasi trasparente degli incarnati e la sobria ma realistica gestualit\u00e0 tra madre e figlio, con un analogo scambio reciproco. Il figlio muove un passetto incerto e rivolge, significativamente, lo sguardo verso l'alto. Simile \u00e8 poi il braccio paffutello e arcuato del Bambino, oppure la spilla con una pietra circondata da perle che regge il manto della Vergine. Il volto di Maria e il trattamento finissimo dei capelli ricorda poi l\"'Annunciazione\" degli Uffizi (1472-1475 circa).\nDi ascendenza verrocchiesca, sono invece il trattamento netto dei contorni (sebbene William Suida e Bernard Dagenhart vi colgano i primi sintomi di quella smaterializzazione del colore che divenne una delle caratteristiche pi\u00f9 evidenti dello stile di Leonardo), e i contrasti cromatici soprattutto nel rosso e nel blu del vestito della Vergine, con riflessi quasi \"marmorei\", soprattutto nel lembo di tessuto sotto il Bambino."}
{"id": "1155536", "revid": "135224", "url": "https://it.wikipedia.org/wiki?curid=1155536", "title": "Potidaea", "text": ""}
{"id": "1155538", "revid": "36426", "url": "https://it.wikipedia.org/wiki?curid=1155538", "title": "Madonna della melagrana", "text": ""}
{"id": "1155542", "revid": "1573940", "url": "https://it.wikipedia.org/wiki?curid=1155542", "title": "Scyllaea pelagica", "text": "Scyllaea pelagica \u00e8 un mollusco nudibranchio della famiglia Scyllaeidae.\nLa specie \u00e8 nota anche come nudibranco dei sargassi in quanto vive nelle alghe galleggianti degli oceani tropicali.\nBiologia.\nSi nutre di idrozoi.\nDistribuzione e habitat.\n\"Scyllaea pelagica\" \u00e8 distribuita nella fascia pantropicale degli oceani dove vive nei grandi ammassi di alghe galleggianti. \u00c8 particolarmente comune in tutta l'area dei Caraibi e nel Golfo del Messico dove spesso viene sbattuta sulle coste assieme alle alghe dopo le grandi tempeste tropicali."}
{"id": "1155543", "revid": "344503", "url": "https://it.wikipedia.org/wiki?curid=1155543", "title": "Tango &amp; Cash", "text": "Tango &amp; Cash \u00e8 un film del 1989 diretto da Andrej Kon\u010dalovskij.\nTrama.\nRay Tango e Gabe Cash sono i due migliori poliziotti di Los Angeles e, nonostante un modo di fare completamente agli antipodi, riescono a mettere a segno diverse importanti operazioni ciascuno contro la criminalit\u00e0 organizzata della citt\u00e0, dedita soprattutto al traffico di droga. Il potente boss Perret decide quindi di escogitare con i suoi alleati Quan e Lopez un piano per eliminarli dalla circolazione dopo averne infangato il nome per evitare di creare due martiri e scongiurare la reazione della polizia: dopo averli incastrati per l'omicidio di un agente federale sotto copertura grazie ad alcune prove create ad arte e averli fatti condannare a diciotto mesi di prigione, Perret li fa dirottare dal previsto carcere federale di minima sicurezza in un penitenziario di massima sicurezza i cui detenuti sono stati arrestati per la maggior parte proprio dai due.\nGrazie all'aiuto del direttore del carcere Matt Sokowski, ex mentore di Cash, i due scampano a morte certa dopo che Perret e il suo tirapiedi Requin organizzano una vera e propria esecuzione ai loro danni assieme agli altri detenuti e ottengono una via di fuga: inizialmente solo Gabe cerca di approfittarne, ma quando questi viene accerchiato dai secondini dopo la morte di Matt, Tango arriva in suo soccorso. Una volta evasi i due vengono coperti dal superiore di Tango e riescono a ottenere da tutti coloro che Perret ha corrotto testimonianze di come il processo ai loro danni fosse stato creato ad hoc; quando per\u00f2 il boss riesce a rapire la sorella di Tango, Katherine, di cui Cash si \u00e8 invaghito, i due poliziotti, armati di tutto punto grazie ad un amico di Gabe, danno l'assalto finale al quartier generale del boss, riuscendo ad uccidere lui e i suoi sottoposti e a salvare la ragazza.\nTango e Cash vengono quindi reintegrati con tutti gli onori nella polizia mettendo da parte la loro rivalit\u00e0.\nProduzione.\nIl titolo inizialmente previsto per il film era \"The Set Up\" e la prima scelta per il ruolo di Cash fu Patrick Swayze, che per\u00f2 non accett\u00f2 per recitare in \"Il duro del Road House\".\nIl regista Andrej Kon\u010dalovskij \u00e8 stato sostituito verso la fine delle riprese da Albert Magnoli: nella sua biografia afferma che \u00e8 stato licenziato perch\u00e9 voleva dare al film un tono pi\u00f9 serio rispetto a ci\u00f2 che i produttori volevano e quindi il suo rapporto con il produttore Jon Peters era diventato insostenibile. Kon\u010dalovskij ha invece elogiato Stallone, che afferma essere stato sul set una costante voce della ragione.\nRiprese.\nLe riprese si sono svolte in California, a Los Angeles ed Irwindale; per l'appartamento di Cash fu scelto il 117 N di Toluca St e parte delle riprese vennero realizzate sul tetto dell'edificio \"The Macarthur\" a Los Angeles. Una parte delle riprese si \u00e8 svolta anche a Mansfield, Ohio, mentre per le scene ambientate in prigione venne utilizzato il Mansfield Reformatory."}
{"id": "1155546", "revid": "1573940", "url": "https://it.wikipedia.org/wiki?curid=1155546", "title": "Scyllaea", "text": "Scyllaea \u00e8 un genere di molluschi nudibranchi della famiglia Scyllaeidae.\nTassonomia.\nIl genere comprende due specie:"}
{"id": "1155547", "revid": "110157", "url": "https://it.wikipedia.org/wiki?curid=1155547", "title": "Lago Segozero", "text": "Il lago Segozero (, in finnico: Seesj\u00e4rvi) \u00e8 un grande lago d'acqua dolce sito nella Repubblica di Carelia, nella Russia nordoccidentale.\nDal lago ha origine il fiume Sege\u017ea, immissario del lago Vygozero; sulle sponde di questo corso d'acqua \u00e8 stata costruita una centrale idroelettrica che ha portato come conseguenza l'aumento dell'area del lago che da 815\u00a0km\u00b2 \u00e8 salita a 906\u00a0km\u00b2.\nLe acque del lago Segozero sono gelate, mediamente, da dicembre a maggio."}
{"id": "1155551", "revid": "1573940", "url": "https://it.wikipedia.org/wiki?curid=1155551", "title": "Notobryon wardi", "text": "Notobryon wardi \u00e8 un mollusco nudibranchio della famiglia Scyllaeidae."}
{"id": "1155553", "revid": "1573940", "url": "https://it.wikipedia.org/wiki?curid=1155553", "title": "Notobryon", "text": "Notobryon \u00e8 un genere di molluschi nudibranchi della famiglia Scyllaeidae.\nTassonomia.\nComprende le seguenti specie:"}
{"id": "1155555", "revid": "1573940", "url": "https://it.wikipedia.org/wiki?curid=1155555", "title": "Scyllaeidae", "text": "Scyllaeidae \u00e8 una famiglia di molluschi nudibranchi della superfamiglia Dendronotoidea.\nTassonomia.\nComprende i seguenti generi:"}
{"id": "1155557", "revid": "339392", "url": "https://it.wikipedia.org/wiki?curid=1155557", "title": "Segosero", "text": ""}
{"id": "1155568", "revid": "161374", "url": "https://it.wikipedia.org/wiki?curid=1155568", "title": "Vygosero", "text": ""}
{"id": "1155570", "revid": "69275", "url": "https://it.wikipedia.org/wiki?curid=1155570", "title": "Federazione calcistica delle Isole F\u00e6r \u00d8er", "text": ""}
{"id": "1155578", "revid": "339392", "url": "https://it.wikipedia.org/wiki?curid=1155578", "title": "Cassandro di Macedonia", "text": ""}
{"id": "1155579", "revid": "1005847", "url": "https://it.wikipedia.org/wiki?curid=1155579", "title": "Elezioni parlamentari in Ucraina del 1994", "text": "Le prime elezioni parlamentari nell'Ucraina moderna si tennero nel 1994.\nLe elezioni furono il risultato di un compromesso politico tra il Presidente e il Parlamento, raggiunto il 24 settembre 1993. Il quel giorno, il Parlamento adott\u00f2 un decreto atto a organizzare le elezioni parlamentari e le elezioni presidenziali.\nLe elezioni si svolsero secondo un sistema elettorale maggioritario in 450 regioni elettorali. Per essere eletto in ogni regione, ogni candidato doveva ottenere pi\u00f9 del 50% dei voti e per la validit\u00e0 dell'elezione doveva votare almeno il 50% degli aventi diritto. Questa elezione fu organizzata in due scaglioni: se nessun candidato otteneva pi\u00f9 del 50% dei voti nel primo round, i due candidati che avevano ottenuto il maggior numero di voti partecipavano al ballottaggio al secondo turno.\nIl primo turno ebbe luogo il 24 marzo 1994, mentre il secondo turno fu il 10 aprile 1994. In totale, nei due turni furono eletti 338 su 450 deputati. Nelle regioni elettorali in cui non era stato eletto alcun deputato, si tennero nuove elezioni nei mesi di settembre e ottobre del 1994, a seguito delle quali il Parlamento contava 405 membri. Ci furono ancora ulteriori elezioni nei distretti che non avevano ancora eletto un deputato, e principalmente l'invalidit\u00e0 dell'elezione fu dovuta alla bassa partecipazione dei votanti.\nRisultati.\nNel Parlamento si insediarono i seguenti partiti (dati dell'11 maggio 1994)"}
{"id": "1155584", "revid": "224230", "url": "https://it.wikipedia.org/wiki?curid=1155584", "title": "Confessio est regina probatio", "text": "Confessio est regina probationum \u00e8 una frase in lingua latina che significa \"la confessione \u00e8 la prova regina\". \nNegli antichi sistemi penali (e in parte tuttora) la confessione era considerata una prova, per la soluzione della controversia, talmente vincolante che ne determinava gli esiti. \nIl giudice, attualmente, \u00e8 vincolato da una confessione in quanto prova legale ma, in passato, per ottenere le confessioni non si aspettava una libera dichiarazione da parte del soggetto ma veniva impiegata la tortura giudiziale per estorcere una confessione che in realt\u00e0 rappresentava l'unico tentativo da parte del torturato per sfuggire e porre fine ai supplizi. \nIl valore della confessione data sotto tortura viene ampiamente demolito da Cesare Beccaria nel suo volumetto \"Dei delitti e delle pene\" dove sostiene l'inutilit\u00e0 della tortura al pari di quella della pena di morte."}
{"id": "1155587", "revid": "1305772", "url": "https://it.wikipedia.org/wiki?curid=1155587", "title": "Villi coriali", "text": "I villi coriali (villi del corion) costituiscono la parte embrionale della placenta. Sono ricchi di capillari, assorbono ossigeno e nutrimento dal sangue materno e, contemporaneamente, cedono alla madre anidride carbonica e altre sostanze di rifiuto del feto.\nAnalisi dei villi coriali.\nUno degli esami prenatali pi\u00f9 recenti \u00e8 la villocentesi che, al pari dell'amniocentesi (prelevamento del liquido amniotico), prevede il prelevamento di un tessuto contenente villi coriali, per sottoporli ad analisi di laboratorio.\nLa validit\u00e0 dell'analisi dei villi coriali come esame di diagnosi prenatale \u00e8 stato dimostrato per la prima volta dallo scienziato italiano Giuseppe Simoni, genetista, in collaborazione con il ginecologo Bruno Brambati, con uno studio pubblicato su Lancet nel 1983.\nOggi \u00e8 anche possibile conservare le cellule staminali presenti in un frammento dei villi coriali prelevati durante l'esecuzione della villocentesi oppure da un frammento di placenta estratta dopo il parto. Le cellule staminali dei villi coriali sono staminali fetali con prospettive applicative in medicina rigenerativa, avendo buone capacit\u00e0 proliferative e ottima stabilit\u00e0 genomica."}
{"id": "1155593", "revid": "729019", "url": "https://it.wikipedia.org/wiki?curid=1155593", "title": "Castello di Verrazzano", "text": "Il Castello di Verrazzano si trova nel comune di Greve in Chianti (Firenze), su una collina a 348 metri s.l.m.\nStoria.\nIl castello nacque forse come guardingo del quale resta una torre merlata del Duecento e fu costruito tra la fine del XV secolo e gli inizi del XVI. In seguito si trasform\u00f2 in una cosiddetta \"casa da signore\", per poi divenire nel Seicento una classica villa con fattoria toscana circondato da un giardino all'italiana.\nNel castello, propriet\u00e0 della nobile famiglia fiorentina Da Verrazzano, nacque nel 1485 l'illustre esploratore e navigatore Giovanni da Verrazzano. Al castello \u00e8 annessa una cappella in cui si trova una tavola del Ghirlandaio, l\"'Eterno Padre\"."}
{"id": "1155602", "revid": "69275", "url": "https://it.wikipedia.org/wiki?curid=1155602", "title": "Gundadalur Stadium", "text": ""}
{"id": "1155623", "revid": "287204", "url": "https://it.wikipedia.org/wiki?curid=1155623", "title": "ISimangaliso Wetland Park", "text": "L'iSimangaliso Wetland Park si trova sulla costa orientale di KwaZulu-Natal, in Sudafrica, circa 275 chilometri a nord di Durban (). \u00c8 la terza pi\u00f9 grande area protetta del Sudafrica e si estende su 280\u00a0km di costa, dal confine con il Mozambico a nord all'estuario del Santa Lucia a sud, ed \u00e8 formato da 3.280 chilometri quadri di un incontaminato ecosistema gestito dalla Ezemvelo KZN Wildlife. Il parco comprende la riserva di Santa Lucia, il parco di False Bay, la riserva marina di Santa Lucia, il parco nazionale di Sodwana Bay National Park, la riserva marina di Maputaland, Cape Vidal, Ozabeni, Mfabeni, l'area selvaggia di Tewate e la riserva di Mkuze.\nIl parco era noto in precedenza con il nome di Greater St. Lucia Wetland Park, ma \u00e8 stato rinominato dal 1\u00ba novembre 2007. Il termine 'isimangaliso', in lingua zulu, significa 'una meraviglia'.\nEcosistema.\nCome molti altri estuari marini, l'iSimangaliso Wetland Park ospita diverse specie animali che rispecchiano la concentrazione di differenti ecosistemi creati dalla variazioni di salinit\u00e0 stagione per stagione, anno per anno e tra un punto e l'altro del parco. L'estuario \u00e8 il pi\u00f9 grande dell'Africa e si vanta, tra le altre attrazioni, delle pi\u00f9 vaste dune forestali che raggiungono i 180 metri. Le paludi lungo le rive del lago vengono riempite dall'acqua che filtra tra le dune, creando un rifugio per le forme di vita marine abituate all'acqua dolce quando la salinit\u00e0 \u00e8 troppo alta.\nIl parco \u00e8 composto da cinque ecosistemi. Questi ecosistemi sono totalmente indipendenti l'uno dall'altro, ma si integrano a vicenda:\nNatura.\nNonostante sia meno conosciuto di altri parchi africani quali il Kruger National Park ed il Delta dell'Okavango, il St. Lucia ospita pi\u00f9 specie e, per alcune di queste, l'habitat presente \u00e8 l'ideale. Queste specie comprendono pellicani dalla schiena bianca e dalla schiena rosa, fenicotteri maggiori e minori, aquile pescatrici del Madagascar e altre 530 specie di uccelli. \u00c8 presente anche la pi\u00f9 grande colonia di ippopotami dei parchi sudafricani. Gli elefanti vennero introdotti nel 2001. Due specie di tartarughe marine utilizzano la spiaggia come deposito per le uova. La riserva costiera non include solo le spiagge ma anche le barriere coralline che si trovano al largo, e la migrazione delle megattere passa davanti a queste coste. \u00c8 uno dei pochi parchi africani in cui \u00e8 possibile vedere insieme ippopotami, coccodrilli e squali. Infatti il parco ospita 1.200 coccodrilli del Nilo e 800 ippopotami.\nIl parco \u00e8 anche famoso per essere la sede della latimeria, un pesce appartenente ad un gruppo sistematico noto agli scienziati grazie ai resti fossili (i celacanti, del gruppo dei pesci Sarcopterigi), che si credeva estinto finch\u00e9 un esemplare non rest\u00f2 impigliato nella rete di un peschereccio nel 1938. Gli scienziati hanno trovato altri esemplari di questo pesce in ambienti marini profondi e rocciosi, ma \u00e8 ancora un pesce raro e, per questo motivo, considerato specie a rischio e protetto a livello internazionale. Il 27 novembre 2000 tre esemplari di latimeria vennero fotografati in un canyon sottomarino al largo delle coste di Saldanha Bay, all'interno della riserva di Santa Lucia.\nStoria.\nIl primo nome del St. Lucia fu, nel 1554, \"Rio de la Medaos do Oura\" (\"Fiume dalle dune d'oro\") dai sopravvissuti della nave portoghese \"Saint Benedict\". In quel periodo il fiume Tugela era l'unico affluente conosciuto del Santa Lucia. Il 13 dicembre 1575, giorno della festa di Santa Lucia, Manuel Peresterello coni\u00f2 il nuovo nome di Santa Lucia."}
{"id": "1155628", "revid": "5695", "url": "https://it.wikipedia.org/wiki?curid=1155628", "title": "Flaminio Scala", "text": "Famosissimo nella Commedia dell'arte italiana, in genere interpretava la parte dell'innamorato col nome di Flavio.\nBiografia.\nProbabilmente nato a Roma, pubblic\u00f2 la prima raccolta di canovacci (scenari) nel 1611 a Venezia col titolo di \"Il teatro delle favole rappresentative\". I lavori contenuti in quest'opera sono cinquanta e da essi possiamo capire che nel \u201cteatro improvviso\u201d non si rappresentavano soltanto commedie, ma anche tragedie. Quaranta di questi sono veri e propri scenari di commedie, dieci sono un miscuglio di comico e di sentimentale.\nScala pubblic\u00f2 anche una commedia dell'arte per esteso intitolata \"Il finto marito\" e gli viene attribuito anche \"Il Postumio\", commedia stampata a Lione nel 1600 senza il nome dell'autore, durante le feste per le nozze di Maria de' Medici, regina di Francia e sposa di Enrico IV. \nIl teatro a improvvisazione raggiunse il massimo con la Compagnia dei Gelosi, in cui recit\u00f2 Flaminio Scala. Questa compagnia fu attiva in Francia dove gli attori, recitando in italiano, influirono con la loro attivit\u00e0 sullo sviluppo dei teatri nazionali, ma la Compagnia dove ebbe il ruolo di capocomico fu la Compagnia dei \"Confidenti\" al servizio dell'impresario fiorentino Don Giovanni de' Medici. L'incarico venne affidato a Scala all'et\u00e0 di sessantatr\u00e9 anni e ci \u00e8 pervenuto un vasto carteggio epistolare tra i due che dimostra come la compagnia prestasse, dietro pagamento, i propri servizi alla corte: la figura della compagnia teatrale professionista si affaccia cos\u00ec sul panorama del mondo dello spettacolo dando automaticamente lustro alla figura dell'attore.\nScala recitava con la moglie Orsola al fianco, in arte \"Flaminia\": nel 1615 con i \"Confidenti\" si insedi\u00f2 al Teatro San Mois\u00e8 di Venezia dove allestiva spettacoli teatrali nel periodo del carnevale.\nLa figura del comico e teatrante viene cos\u00ec ricordata da Ferruccio Marotti:\nCotignola e il Premio Flaminio Scala:\nAlla figura di Flaminio Scala, attore, autore e capocomico, TeatroVivo dedica un premio annuale che, a partire dal giugno del 2007 (anno della I edizione), viene consegnato ad un personaggio, illustre rappresentante del teatro e della Commedia dell'Arte."}
{"id": "1155639", "revid": "124820697", "url": "https://it.wikipedia.org/wiki?curid=1155639", "title": "Barone Zemo", "text": "Barone Zemo (\"Baron Zemo\") \u00e8 il nome di due personaggi dei fumetti pubblicati dalla Marvel Comics.\nEntrambi i personaggi, rispettivamente padre e figlio, sono supercriminali discendenti da un'antica stirpe nobiliare tedesca ed avversari ricorrenti di Capitan America e i Vendicatori. Insieme al Teschio Rosso e ad Arnim Zola \u00e8 il nemico giurato di Capitan America.\nNella classifica stilata nel 2009 da IGN, Helmut Zemo si \u00e8 posizionato al 40\u00ba posto come pi\u00f9 grande cattivo nella storia dei fumetti.\nBiografia dei personaggi.\nHeinrich Zemo.\nIl Dr. Heinrich Zemo, dodicesimo Barone Zemo, \u00e8 nato nel 1900 a Zeulniz, Germania, da Herman Zemo e la sua innominata moglie; una volta ereditato il titolo riesce a restituire prestigio al casato, quasi decaduto durante la baronia paterna e, dopo aver combattuto come soldato di fanteria la prima guerra mondiale, diviene uno dei migliori scienziati del Partito Nazista affrontando in pi\u00f9 occasioni Capitan America e gli Howling Commandos durante la seconda guerra mondiale. Il suo sadismo e l'utilizzare puntualmente i suoi stessi concittadini come cavie per i suoi esperimenti portano ben presto Zemo a guadagnare il titolo di \"Uomo pi\u00f9 odiato d'Europa\", spingendolo a indossare sempre una maschera-cappuccio color porpora per non farsi riconoscere da suoi nemici. Durante una battaglia con Capitan America, una dose della poderosa colla di sua creazione nota come \"Adesivo-X\" (\"Adhesive X\") cade sulla sua maschera attaccandogliela permanentemente al volto; nonostante potesse ancora vedere attraverso i buchi nel tessuto ed il cappuccio fosse sufficientemente sottile da permettergli di respirare, sentire e parlare, Zemo perde la capacit\u00e0 di nutrirsi normalmente venendo costretto ad alimentarsi per via endovenosa, inoltre l'idea di non poter pi\u00f9 togliere la maschera lo porta ad impazzire dedicandosi, da allora, non solo alla scienza ma anche a dirigere azioni militari e di spionaggio.\nNel 1943, Zemo si reca in Polonia e uccide il primo Citizen V davanti a tutto il suo battaglione per spezzarne lo spirito mentre nel tardo 1945, verso la fine della guerra, sottrae aeromobile a pilotaggio remoto alla British Army al fine di usarlo per bombardare Londra ma si scontra con Capitan America e Bucky che riescono a raggiungere l'aereo sopra lo Stretto della Manica rimanendo coinvolti nella detonazione dell'esplosivo stipatovi da Zemo, che provoca l'apparente morte di Bucky e la caduta di Capitan America nelle gelide acque dell'oceano con conseguente ibernazione.\nTerminata la guerra Zemo abbandona la Germania e la sua famiglia trasferendosi in Sud America, facendo perdere le proprie tracce ed allungando artificialmente la propria vita grazie a un composto chimico di sua creazione. Decenni dopo, saputo che il suo odiato nemico \u00e8 sopravvissuto al loro ultimo scontro e si \u00e8 risvegliato unendosi ai Vendicatori, Zemo riemerge dal periodo di inattivit\u00e0 formando i Signori del male assieme al Cavaliere Nero (Nathan Garrett), Melter, l'Uomo Radioattivo, Amora l'Incantatrice e Skurge l'Esecutore, inoltre convince l'industriale fallito Simon Willams a sottoporsi ad un trattamento di raggi ionici trasformandolo in Wonder Man, un superuomo tanto potente da poter competere con Iron Man, con l'intento di infiltrarlo tra gli eroi per guadagnare la loro fiducia e poi tradirli nello scontro col suo gruppo ma, nonostante per assicurarsi l'obbedienza di Wonder Man il barone custodisse gelosamente l'antidoto agli effetti collaterali del trattamento ionico che lo avrebbero ucciso, quest'ultimo, colpito dall'altruismo mostrato dagli eroi, decide infine di rivoltarsi contro Zemo preferendo andare incontro alla morte che tradirli.\nIn seguito a vari altri piani falliti, Zemo rapisce Rick Jones cos\u00ec da farne un'esca per il suo odiato nemico che, ovviamente, corre in soccorso del giovane.\nDurante la battaglia finale, lo scudo di Capitan America respinge il raggio della morte del criminale, provocando una frana nella quale Zemo rimane ucciso.\nHelmut Zemo.\nHelmut J. Zemo, tredicesimo Barone Zemo, nato all'inizio anni trenta a Lipsia, Germania, da Heinrich e Hilda Zemo, cresce idolatrando il padre nonostante questi abbandoni la famiglia al termine della guerra. Non smentendo il retaggio paterno, Helmut dimostra fin da bambino un'intelligenza molto superiore alla norma e crescendo diviene un brillante ingegnere finch\u00e9, saputo della morte del genitore in uno scontro con Capitan America, pieno di rancore decide di vendicarlo utilizzando la sua ricchezza e conoscenza scientifica per divenire a sua volta un supercriminale; con l'identit\u00e0 di Fenice (\"Phoenix\"), Zemo attacca dunque Cap e Falcon ma, durante lo scontro, precipita in una vasca piena di \"Adesivo X\" bollente e, non indossando alcuna maschera, il suo viso rimane orrendamente sfigurato divenendo simile alla cera fusa.\nAccecato dall'odio, Helmut assume ufficialmente i panni di Barone Zemo e si allea con Arnim Zola finanziando la creazione di diversi esseri mutanti, tra cui Vermin, per sconfiggere l'eroe a stelle e strisce. In seguito inizia a seguire il Teschio Rosso e sua figlia Madre Superiora, vedendo nel criminale nazista la figura di un mentore, tuttavia dopo essersi reso conto che il Teschio non lo considera un degno erede interrompe tale sodalizio ed assembla una nuova squadra dei Signori del male assieme ai quali riesce ad espugnare la base dei Vendicatori, mandare in coma Ercole e massacrare il loro fidato maggiordomo Edwin Jarvis sebbene poi venga sconfitto da Cap.\nTempo dopo, nel tentativo di resuscitare il suo adorato padre, Zemo assolda la brigata d Batroc il Saltatore incaricandoli di recuperare la Pietra di Sangue, un manufatto alieno in grado di rendere immortali o di sconfiggere la morte, ma la sua strada s'incrocia ancora una volta con quella del Capitano che grazie all'aiuto di Diamante riesce nuovamente a sconfiggerlo. Zemo tenta successivamente di riassumere il controllo di Vermin venendo fermato dall'Uomo Ragno e cadendo pertanto in una profonda depressione da cui viene risollevato solo grazie ad una scienziata di nome Heike, che diviene sua moglie aiutandolo a rapire bambini abusati e trascurati per crescerli come loro; i due vengono per\u00f2 scoperti da Capitan America e condotti in carcere, dove Heike muore poco dopo.\nUna volta evaso Zemo riassembla i Signori del male reclutando Scarabeo, Fixer, Moonstone, Mim\u00ec Spaventia e Golia, prima che possa servirsi di tale nuova formazione per attaccare i Vendicatori tuttavia, essi rimangono uccisi nello scontro con Onslaught e spariscono in un'altra dimensione assieme ai Fantastici Quattro; approfittando di ci\u00f2, il barone decide allora di camuffare il gruppo di criminali sotto le spoglie di una nuova squadra di supereroi: i Thunderbolts, che avrebbero dovuto conquistare la fiducia della gente e rimpiazzare i Vendicatori. Lo stesso Zemo, sotto le mentite spoglie di Citizen V, si mette alla guida del gruppo in attesa del momento propizio per uscire allo scoperto e conquistare il mondo ma, infine, molti dei Thunderbolts, preferendo continuare la vita da eroi, si ribellano al piano del barone che successivamente viene ucciso dal Flagello dei criminali per ordine dall'agente governativo Henry Peter Gyrich. La mente di Zemo viene tuttavia trasferita nel corpo del comatoso John Watkins III (ultimo discendente di Citizen V) permettendogli cos\u00ec di tornare a vestire i panni del supereroe combattendo prima col V-Battalion e poi alla guida dei Redeemers, quando per\u00f2 tutti i membri del suddetto gruppo vengono uccisi da Graviton la coscienza di Zemo viene trasferita nel tecno-zaino di Fixer riunendosi cos\u00ec coi Thunderbolts e venendo trasportato assieme a loro in una dimensione parallela dove incontra un suo doppelg\u00e4nger dal viso ancora sano e si impossessa del suo corpo facendovi trasferire la propria mente adoperandosi poi a salvare la suddetta realt\u00e0 dai tiranni che la opprimono sperimentando per la prima volta le gioie della vita da supereroe, esperienza che lo incide profondamente.\nFatto ritorno alla sua realt\u00e0 originaria assieme ai Thunderbolts, Zemo rimane a capo della squadra nonostante molti fossero ancora scettici riguardo alla sua redenzione difatti, non appena scoprono che un membro del gruppo progetta di rubare il potere assorbito dal Liberatore, i Vendicatori si convincono che si tratti di Zemo sebbene, in seguito, la colpevole si riveli essere Moonstone il cui piano viene sventato proprio grazie all'aiuto di Zemo che, nello scontro viene nuovamente sfigurato. Dopo lo scioglimento dei Thunderbolts, Zemo si d\u00e0 alla macchia nonostante, negli anni successivi, tenti di riprendere il controllo della nuova formazione del gruppo.\nDurante la guerra civile dei superumani Zemo manipola il governo statunitense facendo s\u00ec che lo richiamino per reclutare criminali da \"convertire\" in una nuova squadra di Thunderbolts tuttavia, in un successivo scontro col Gran Maestro, il Barone Zemo finisce risucchiato in un vortice spaziotemporale trovandosi a visitare le epoche di tutti i suoi antenati per tornare infine al presente ritornando nell'ombra fino al termine dell'Assedio di Asgard ed alla conseguente caduta di Norman Osborn quando, saputo che il Soldato d'Inverno (Bucky Barnes) \u00e8 diventato il nuovo Capitan America, lo rivela al mondo intero facendolo processare ed internare in un gulag poich\u00e9 furioso di come i Vendicatori abbiano subito condonato tutti i crimini di Bucky nonostante si siano invece sempre rifiutati di credere alla sua redenzione.\nQualche tempo dopo Zemo fa addestrare Barney Barton facendone un arciere abile quanto il fratello Occhio di Falco per poi metterli uno contro l'altro ed assume brevemente il controllo dell'HYDRA con l'intento di risolvere il problema della sovrappopolazione sterilizzando una percentuale dell'umanit\u00e0 con un patogeno ma viene sconfitto dal nuovo Capitan America (Sam Wilson) ed incarcerato nel centro di detenzione dello S.H.I.E.L.D. chiamato Pleasant Hill, dove i supercriminali subiscono il lavaggio del cervello venendo trasformati in cittadini pacifici tuttavia una volta recuperata la memoria grazie all'aiuto di Fixer, Zemo fa in modo che tutti i detenuti ricordino la loro vera identit\u00e0 e rade al suolo la struttura per poi fuggire sull'Himalaya portando via con s\u00e9 il dottor Erik Selvig.\nPoteri e abilit\u00e0.\nHeinrich Zemo \u00e8 un genio scientifico specializzato nello sviluppo di armi e tra le cui creazioni principali figurano: raggi della morte, androidi rudimentali, una pistola disintegrante (anche miniaturizzata), il trattamento a energia ionica che ha dato origine a Wonder Man, un collante virtualmente impossibile da rimuovere noto come \"Adesivo-X\" (\"Adhesive X\") di cui solo dopo diversi decenni \u00e8 stata scoperta la formula del solvente grazie a Pete l'uomo colla e la soluzione chimica nota come \"Composto X\" (\"Compund X\") che gli ha consentito di rallentare il proprio processo d'invecchiamento. Durante la seconda guerra mondiale, ha inoltre preso parte a varie operazioni militari e di spionaggio, dimostrandosi secondo solo al Teschio Rosso (divenuto difatti suo rivale), mentre durante i decenni passati in Sud America \u00e8 divenuto un grande esperto di combattimento corpo a corpo.\nHelmut Zemo, come suo padre, \u00e8 dotato di un intelletto straordinario ma, nonostante abbia un master in ingegneria, pi\u00f9 che sulla scienza le sue doti mentali si focalizzano in capacit\u00e0 di pianificazione strategica e leadership; il barone \u00e8 in grado di influenzare moralmente chiunque incontri e di manipolare altri individui con facilit\u00e0 facendoli agire contro il loro stesso interesse. Oltre ad essere un grande esperto di spionaggio con risorse e rifugi sparsi in tutto il mondo e ad aver allungato artificialmente la sua vita grazie alla stessa sostanza assunta dal padre, il \"Composto X\", Zemo \u00e8 dotato di una condizione fisica all'apice della perfezione umana e di una tale competenza nel combattimento corpo a corpo da riuscire a misurarsi perfino con Capitan America; pur essendo in grado di utilizzare qualsiasi arma da fuoco o bianca, ha una predilezione per le spade e in battaglia si serve spesso di una spadona d'adamantio.\nAltri Baroni Zemo.\nOltre a Heinrich e Helmut ci sono stati altri undici Baroni Zemo, in ordine di successione:\nAltre versioni.\nAvataars: Patto dello Scudo.\nNella miniserie \"Avataars\", il generale Zymo di Z'axis noto anche come \"Dreadlord\" dichiara guerra al mondo intero venendo sconfitto e giurando di non togliere mai pi\u00f9 il suo cappuccio purpureo finch\u00e9 non riuscir\u00e0 nell'impresa.\nMarvel Noir.\nNella serie \"Iron Men Noir\", Howard Stark subisce un lavaggio del cervello da parte dei nazisti, assume l'identit\u00e0 di \"Barone Zemo\" e muore per mano del figlio.\nMarvel Zombi.\nNell'universo di \"Marvel Zombi\", Zemo e i suoi Thunderbolts vengono tutti infiettati dalla piaga zombie e uccisi da Thor.\nMAX.\nIl personaggio \u00e8 stato trasposto nella serie Marvel MAX \"Deadpool MAX\", in cui \u00e8 un suprematista bianco statunitense che dichiara di discendere da una famiglia aristocratica tedesca nonostante sia cresciuto nella classe operaia e cova un profondo rancore nei confronti di tutte le minoranze in quanto suo padre ha avuto una relazione con una donna nera e sua madre \u00e8 morta durante un'operazione condotta da medici ebrei. Nella sua follia Zemo tenta di far scoppiare una guerra razziale negli Stati Uniti ma viene fermato e ucciso da Deadpool.\nSpider-Ham.\nNell'universo di \"Spider-Ham\" \u00e8 presente un antagonista ispirato al personaggio: il Barone Zebro.\nUltimate.\nNell'universo Ultimate Loki assume l'identit\u00e0 del Barone Heinrich Zemo nel 1939 per guidare un'invasione di nazisti e Giganti di Ghiaccio su Asgard radendola al suolo e venendo poi intrappolato nella \"Stanza senza Porte\" (\"The Room With No Doors\") da cui viene liberato decenni dopo grazie al figlio del vero barone, Helmutt Zemo, che poco dopo uccide in segno di gratitudine.\nAltri media.\nCinema.\nMarvel Cinematic Universe.\nHelmut Zemo, interpretato da Daniel Br\u00fchl, compare come antagonista principale nel film \"\" (2016). Questa versione del personaggio, descritta dagli stessi autori come \"vagamente collegata\" alla controparte cartacea e \"prodotto originale\" del Marvel Cinematic Universe, risulta essere completamente scollegata dalla mitologia dei fumetti difatti \u00e8 un ex-colonnello delle forze speciali di Sokovia ossessionato dal distruggere gli Avengers poich\u00e9 la sua famiglia \u00e8 rimasta uccisa durante la loro ; manipolandoli da dietro le quinte Zemo riesce a dividere gli eroi provocando la \"guerra civile\" ma, infine, viene catturato da Pantera Nera e consegnato alle autorit\u00e0.\nAnimazione.\nIl Barone Zemo compare nel film d'animazione \"\"."}
{"id": "1155642", "revid": "120348097", "url": "https://it.wikipedia.org/wiki?curid=1155642", "title": "Paolo Maria Napolitano", "text": "Carriera.\nVincitore di pubblico concorso nazionale, \u00e8 entrato nel ruolo della carriera direttiva del Senato della Repubblica il 1\u00ba ottobre 1971. Dopo aver ricoperto funzioni di capoufficio, il 1\u00ba giugno 1989 \u00e8 stato nominato direttore del Servizio del personale; dal 21 novembre 1994 \u00e8 diventato direttore del Servizio studi.\nIl 1\u00ba agosto 2001, all'inizio del II governo Berlusconi, \u00e8 stato collocato fuori ruolo dall'Amministrazione del Senato della Repubblica ed ha assunto l'incarico di capo dell'ufficio legislativo del vicepresidente del Consiglio dei ministri Gianfranco Fini. \n\u00c8 stato nominato consigliere di Stato il 9 aprile 2003 ed assegnato alla seconda sezione. Dal 2004 al 2006 ha seguito Fini al Ministero degli Affari Esteri come capo dell'ufficio legislativo.\n\u00c8 stato eletto giudice della Corte costituzionale dal Parlamento in seduta comune il 5 luglio 2006; giura come giudice costituzionale il 10 luglio 2006. In sede di verifica dei requisiti dopo l'elezione \u00e8 stato considerato eleggibile come \"magistrato [anche] a riposo delle giurisdizioni superiori ordinaria ed amministrative\".\nDella corte \u00e8 stato anche vicepresidente dal 30 luglio 2014 all'11 novembre 2014 per la durata della presidenza di Giuseppe Tesauro, in seguito alla nomina da parte di quest'ultimo. \u00c8 cessato dalla carica di giudice costituzionale il 10 luglio 2015.\n\u00c8 morto il 21 marzo 2016 all'et\u00e0 di 71 anni. I funerali si sono svolti il 23 marzo nella Basilica di Santa Maria del Popolo.\nControversie.\nCena a casa Mazzella.\nHa suscitato polemiche nel 2009 la cena a casa del suo collega Luigi Mazzella assieme al Presidente del Consiglio Silvio Berlusconi, il Ministro della Giustizia Angelino Alfano, il sottosegretario alla Presidenza del Consiglio Gianni Letta e il presidente della Commissione Affari Costituzionali del Senato Carlo Vizzini.\nBusto di Azzariti.\nNel 2012, con una lettera alla Consulta chiese la rimozione del busto di Gaetano Azzariti dal corridoio nobile della Corte costituzionale, in quanto Azzariti fu il presidente di una commissione presso il ministero dell'interno, il cosiddetto \"tribunale della razza\". La richiesta di rimozione del busto \u00e8 stata rigettata dalla corte."}
{"id": "1155648", "revid": "122218718", "url": "https://it.wikipedia.org/wiki?curid=1155648", "title": "Argja B\u00f3ltfelag", "text": "LAB Argir (Argja B\u00f3ltfelag) \u00e8 una societ\u00e0 calcistica di Argir, F\u00e6r \u00d8er; i suoi colori sociali sono il porpora e il bianco. Nella stagione 2020 milita in Betrideildin.\nStoria.\nL\u2019Argja B\u00f3ltfelag \u00e8 stato fondato il 15 agosto 1973 dal residente danese Johnny Nyby ed altri appassionati di calcio ad Argir. Nella primavera del 1974 venne eletto il primo consiglio di amministrazione, composto da Johnny Nyby (presidente), Fr\u00f3\u00f0i Olsen (co-presidente), Sonja \u00e1 Argjabo\u00f0a (tesoriere) e Kristian Arge (segretario). Altri membri erano Erling Olsen, S\u00e6mundur Mortenen e Jens Hansen. Lo stesso anno partirono le competizioni regolari, con l\u2019iscrizione della squadra in 4.deild, livello pi\u00f9 basso della piramide calcistica faroese.\nNei primi anni la squadra non ebbe strutture di allenamento di alta qualit\u00e0, ed affitt\u00f2 il terreno di una scuola come campo di gioco. Ottenne poi un piccolo campo per allenarsi, tuttavia questo era di ridotte dimensioni, ovvero 20x40 m. All\u2019epoca non vi era uno stadio ad Argir, e la squadra giocava quindi in affitto al Gundadalur, di propriet\u00e0 dell\u2019Havnar B\u00f3ltfelag e del B36 T\u00f3rshavn. Giocare l\u00ec le proprie partite ha aiutato la squadra a sopravvivere.\nNel 1983 venne costruito un campo di gioco ad Argir, insieme a nuove e migliori strutture di allenamento per la squadra. Il nuovo campo aiut\u00f2 notevolmente la squadra, portando alla costruzione anche di un edificio a due pieni accanto allo stesso, utilizzato dalla societ\u00e0 e da una scuola come spazio didattico.\nNel 1998 il terreno di gioco venne sostituito con erba sintetica, come la maggior parte dei campi nell\u2019arcipelago, e nel 2004 la societ\u00e0 era cresciuta a tal punto da utilizzare entrambi i piani dell\u2019edificio, rinominato \"AB-H\u00fasi\u00f0\" (casa dell\u2019AB).\nNel 2000, T\u00f3r\u00e1lvur Stenberg divenne il presidente dell\u2019Argja B\u00f3ltfelag, portando la squadra dalla terza divisione faroese alla Formuladeildin, il massimo campionato nazionale. Purtroppo non riusc\u00ec a vedere la propria squadra giocarvici, a causa della sua morte per cancro nell\u2019autunno del 2006. Due dei suoi figli, J\u00f3nas ed He\u00f0in Stenberg, sono stati giocatori della squadra.\nLa prima stagione nella massima serie non fu un grande successo, non riuscendo ad ottenere la salvezza e finendo il campionato al 9\u00ba posto. Ebbe quindi inizio un periodo altalenante a cavallo tra Formuladeildin e 1.deild. Il miglior risultato per la squadra \u00e8 un 6\u00ba posto nella massima serie con 34 punti, ottenuto nel 2009, anno in cui arriv\u00f2 anche la prima semifinale nella coppa nazionale, risultato ripetuto nel 2018. Nella stagione 2020 raggiunge il nono posto il classifica, che porta la squadra ad uno spareggio contro il B68, giunto quarto in 1. deild. La vittoria di quest'ultimo dopo i tempi supplementari costringe l'AB ad una nuova retrocessione dopo soli tre anni di permanenza nella massima serie.\nRosa attuale.\nAggiornata al 1\u00ba novembre 2017."}
{"id": "1155649", "revid": "486946", "url": "https://it.wikipedia.org/wiki?curid=1155649", "title": "Associazione Sportiva Marsala 2000", "text": ""}
{"id": "1155654", "revid": "125266091", "url": "https://it.wikipedia.org/wiki?curid=1155654", "title": "Lee Bowyer", "text": "Carriera.\nClub.\nCharlton Athletic.\nBowyer approd\u00f2 alle giovanile del Charlton soltanto nel 1993 ma attir\u00f2 subito su di s\u00e9 l'attenzione nel 1994 quando, dai risultati di un test, si scopr\u00ec che faceva uso di cannabis; assieme a lui venne scoperto un suo compagno di squadra. Entrambi furono allontanati dalla squadra per un lungo periodo, ma alla fine Bowyer riusc\u00ec a venirne fuori e ad entrare in prima squadra, allenato da Alan Curbishley, totalizzando 58 presenze e 14 gol in due anni.\nLeeds United.\nNel 1996 Bowyer fu messo sotto contratto dall'allora allenatore del Howard Wilkinson per una cifra pari a 2,8 milioni di sterline. Dopo pochi mesi venne accusato di aver picchiato due dipendenti di un McDonald's di Londra. Subito messo fuori rosa e rimpiazzato dal difensore norvegese Alf-Inge H\u00e5land e dal centrocampista scozzese David Hopkin, Bowyer non scese pi\u00f9 in campo per diversi mesi. Rimpiazz\u00f2 Hopkin soltanto nella stagione 1998-1999.\nDopo questo incidente di percorso, divenne il giocatore chiave della formazione di David O'Leary che si qualific\u00f2 per la Champions League 1999-2000; quella stessa squadra raggiunse le semifinali della Coppa UEFA dello stesso anno e le semifinali della Champions League l'anno successivo. Fu votato miglior giocatore della stagione dai tifosi nel 1999 e nel 2001.\nA seguito di una rissa a Leeds, nel gennaio 2000, in cui uno studente di origine pakistana sub\u00ec gravi lesioni, Bowyer e Jonathan Woodgate, suo compagno di squadra all'epoca, furono accusati di aver provocato intenzionalmente loro stessi le lesioni allo studente. Eseguito il primo processo, soltanto nel secondo Bowyer viene scagionato dalle accuse di rissa e intenzionalit\u00e0 mentre Woodgate viene condannato a svolgere servizi per la comunit\u00e0.\nDopo essere stato riabilitato nella squadra la societ\u00e0 lo multa con la trattenuta di quattro settimane di stipendio a causa di comportamento negligente e violazione del codice di condotta della societ\u00e0. Nel maggio del 2002 venne messo sul mercato perch\u00e9 a fine contratto: nella sessione di mercato invernale firma cos\u00ec un contratto con il West Ham.\nWest Ham, Newcastle e Birmingham.\nCon gli \"Hammers\" Bowyer firma inizialmente un contratto di sei mesi che prevede la cessione dello stesso giocatore a fine stagione. A causa di un infortunio alla caviglia riesce a giocare solamente 11 partite; a fine stagione gli \"Hammers\" non gli offrono cos\u00ec alcun contratto. Il giocatore non rimane svincolato per molto, venendo acquistato a titolo definitivo e gratuito dal .\nNell'aprile 2005, in una partita di campionato contro l', \u00e8 coinvolto in una rissa in campo con il compagno di squadra Kieron Dyer. L'evento porta all'espulsione dei due giocatori da parte dell'arbitro pi\u00f9 una squalifica di tre giornate per entrambi. Nel luglio 2006 ha risarcito di mille sterline Dyer per la rissa. Con i bianconeri Bowyer ha disputato 98 partite in tutte le competizioni, segnando undici reti.\nNel giugno del 2006 \u00e8 tornato a giocare con gli \"Hammers,\" mentre nel gennaio 2009 \u00e8 passato in prestito al Birmingham City. A fine stagione viene riscattato dai \"Blues\".\nIpswich Town.\nL'11 luglio 2011 viene ingaggiato dall'Ipswich Town, con cui firma un contratto annuale. Il 27 settembre seguente segna il suo primo gol con la nuova maglia, contro il West Ham. A fine stagione annuncia il suo ritiro dal calcio giocato.\nNazionale.\nDurante la sua carriera al Bowyer fu regolarmente convocato nella Nazionale Under-21 del proprio paese, disputando 13 partite. Con la Nazionale maggiore esord\u00ec nel 2002, in un'amichevole contro il , convocato da Sven-G\u00f6ran Eriksson.\nCuriosit\u00e0.\nBowyer \u00e8 il calciatore che ha ricevuto il maggior numero di cartellini gialli nella Premier League con 93.\nStatistiche.\nStatistiche da allenatore.\n\"Statistiche aggiornate al 1 luglio 2021.\""}
{"id": "1155657", "revid": "287204", "url": "https://it.wikipedia.org/wiki?curid=1155657", "title": "Kazunori It\u014d", "text": "Biografia.\nDopo la laurea, nel 1981 debutta nel mondo dell'animazione scrivendo la sceneggiatura della serie televisiva \"Urusei yatsura\" (Lam\u00f9) ed inizia il suo sodalizio con l'autore e regista Mamoru Oshii, che affiancher\u00e0 in molte produzioni di grande rilievo. Da ricordare anche la collaborazione con Hayao Miyazaki per la sceneggiatura del film \"Nausica\u00e4 della Valle del vento\", nel 1984.\nIn seguito, nel 1987 fonda con Mamoru Oshii il collettivo Headgear ed \u00e8 quindi tra gli artefici della fortunata saga di \"Kid\u014d keisatsu Patlabor\" (Patlabor), nell'ambito della quale certamente l'opera di maggior spicco \u00e8 la sceneggiatura del lungometraggio \"Patlabor 2 The Movie\", che coglie un successo internazionale e gli vale diversi riconoscimenti. Tuttavia la definitiva consacrazione arriva con un capolavoro riconosciuto dell'animazione giapponese, il lungometraggio \"K\u014dkaku kid\u014dtai\", meglio noto come \"Ghost in the Shell\", realizzato ancora insieme a Mamoru Oshii nel 1995.\nNegli anni novanta contribuisce anche al \"revival\" del genere \"kaiju eiga\", l'epopea cinematografica dei mostri degli anni sessanta, scrivendo le sceneggiature della trilogia dell'era Heisei di Gamera. Pi\u00f9 di recente ha contribuito al fenomeno .hack, scrivendo le sceneggiature degli OAV \".hack//Liminality\", e delle serie \".hack//SIGN\" e \".hack//Roots\", oltre che di diversi capitoli della lunga serie di videogiochi."}
{"id": "1155661", "revid": "110157", "url": "https://it.wikipedia.org/wiki?curid=1155661", "title": "North American Soccer League 1977", "text": "Quello del 1977 fu il 10\u00ba campionato calcistico della NASL, giunta ormai alla sua maturit\u00e0: 18 delle 20 squadre presenti nel 1976 si ripresentarono ai nastri di partenza della stagione successiva. Boston e Philadelphia avevano abbandonato la Lega, e alcune squadre avevano cambiato citt\u00e0: i Miami Toros si erano trasferiti ed erano divenuti i Fort Lauderdale Strikers, i San Diego Jaws erano divenuti i Las Vegas Quicksilvers e soprattutto i San Antonio Thunder, divenuti Team Hawaii, club di casa a Honolulu, primo e unico caso di squadra non continentale nella NASL. A margine, i New York Cosmos abbreviarono il loro nome semplicemente in \"Cosmos\". I Bicentennials avevano preso il nome del loro Stato, ed erano divenuti i Connecticut Bicentennials.\nPer la prima volta il titolo finale and\u00f2 a una squadra gi\u00e0 campione in passato, proprio ai Cosmos, che misero in bacheca il secondo dei loro cinque titoli NASL.\nFormula.\nCome per la stagione precedente, le squadre vennero divise per \"Conference\", atlantica e pacifica e, all'interno di queste, in ulteriori divisioni, rispettivamente settentrionale e orientale, e meridionale e occidentale. Vennero istituiti i seguenti titoli intermedi:\nTutti gli incontri di spareggio erano da disputarsi in gara unica in casa della squadra meglio piazzata nella \"regular season\". Quelli di \"Division\" e di \"Conference championship\" in doppia gara di andata e ritorno. La finale era prevista in gara unica in campo neutro a Portland (OR)."}
{"id": "1155662", "revid": "320578", "url": "https://it.wikipedia.org/wiki?curid=1155662", "title": "Vento occidentale", "text": ""}
{"id": "1155663", "revid": "367445", "url": "https://it.wikipedia.org/wiki?curid=1155663", "title": "Linee ACTV", "text": ""}
{"id": "1155664", "revid": "767487", "url": "https://it.wikipedia.org/wiki?curid=1155664", "title": "Ricardo Gallego", "text": "Carriera.\nClub.\nHa trascorso gran parte della sua carriera al (dal 1980 al 1989), chiudendola nel 1992 dopo una breve esperienza in Italia nell'Udinese (1989-1990) e di nuovo in Spagna nel Rayo Vallecano.\nNazionale.\nCon la Nazionale spagnola ha disputato il e il . Sempre con le \"Furie Rosse\" ha partecipato al e al .\nCon la Spagna vanta 42 presenze e 2 reti segnando in ordine in amichevole contro la Scozia al debutto e contro la Svizzera."}
{"id": "1155668", "revid": "53508", "url": "https://it.wikipedia.org/wiki?curid=1155668", "title": "Virgin Galactic", "text": "La Virgin Galactic \u00e8 una compagnia creata dal magnate Richard Branson (proprietario della Virgin) per realizzare un'offerta di voli spaziali suborbitali per il mercato commerciale.\nStoria.\nIl 17 ottobre 2011 ha inaugurato nel deserto del Nuovo Messico, negli Stati Uniti, lo \"Spaceport America\", il primo aeroporto spaziale della storia, firmato dall'architetto britannico Norman Foster. La prima navetta, la cui entrata in servizio era prevista per il 2012/2013, \u00e8 chiamata SpaceShipOne.\nIl 31 ottobre 2014 l'aeronave SpaceShipTwo \u00e8 esplosa in volo sopra il Deserto del Mojave poco dopo essere stata sganciata dall'aereo madre; il fatto \u00e8 accaduto pochi secondi dopo l'accensione dei propri propulsori, causando la morte del copilota e il ferimento grave del pilota.\nNel 2018 l'accordo siglato tra SITAEL e Virgin Galactic prevede che un veicolo spaziale di The Spaceship Company verr\u00e0 costruito con il contributo tecnologico della prima e verr\u00e0 assemblato in Puglia per poi essere utilizzato nel futuro spazioporto di Grottaglie.\nL'11 luglio 2021 \u00e8 avvenuto il primo volo turistico della compagnia, portando Richard Branson e altri tre passeggeri a circa 85 chilometri sopra il livello del mare (limite per identificare la linea tra atmosfera e spazio secondo gli Stati Uniti).\nL'11 luglio 2021 Virgin Galactic (VG) diventa la prima azienda al mondo a lanciare in maniera indipendente dei civili paganti (tra cui lo stesso fondatore dell'azienda Richard Branson) nello spazio, secondo la definizione delle statunitensi Federal Aviation Administration, U.S. Air Force, NOAA (National Oceanic and Atmospheric Administration) di cosa \u00e8 considerato spazio (oltre le 50 miglia, circa oltre 80km dal livello del suolo).\nIl lancio \u00e8 avvenuto dallo spazioporto Spaceport America a Truth or Consequences, in Nuovo Messico negli Stati Uniti con il velivolo VSS unity (Virgin Space Ship Unity) lanciato a sua volta dall'aereo madre VMS Eve che raggiunge l'altezza massima di 86,1 km. \nIl viaggio era stato pianificato genericamente per l'estate fino a quando l'impresa Blue Origin non annunci\u00f2 il suo primo volo per il 20 luglio 2021.\nVirgin Galactic sta attualmente pianificando di avviare il servizio turistico di voli spaziali commerciali per il 2022 ed anche l'ipotesi di voli suborbitali da citt\u00e0 a citt\u00e0.\nProfilo.\nIl progetto dell'azienda \u00e8 di offrire 500 posti all'anno al costo di dollari l'uno per raggiungere quote superiori ai d'altezza e per offrire sei minuti di assenza di peso.\nQuesto mercato \u00e8 coperto solo dall'agenzia spaziale russa che offre i voli a prezzi di circa 20 milioni di dollari per sei giorni di volo.\nLa compagnia prevede di usare l'aeronave chiamata SpaceShipTwo, evoluzione della SpaceShipOne che ha conquistato l'Ansari X Prize."}
{"id": "1155671", "revid": "79968", "url": "https://it.wikipedia.org/wiki?curid=1155671", "title": "Caff\u00e8 macchiato", "text": ""}
{"id": "1155677", "revid": "113715183", "url": "https://it.wikipedia.org/wiki?curid=1155677", "title": "Diminutivo", "text": "Il diminutivo o forma diminutiva in linguistica \u00e8 un fenomeno di alterazione che prevede l'uso di suffissi come \"-ino\", -\"ello\", -\"etto\" oppure \"-uccio\" (es: bicchierino, asinello, isoletta, calduccio) per trasmettere un senso di piccolezza dell'oggetto di cui si parla o per esprimere concetti di intimit\u00e0, qualit\u00e0 e affetto. In questo secondo caso si fa riferimento ai nomignoli e all'ipocoristico.\nIl diminutivo ha come opposto l'accrescitivo.\nMentre molte lingue applicano il diminutivo grammaticale dei nomi, altre lo usano anche per gli aggettivi e per altre parti del discorso.\nSuffissi.\nNon tutti i suffissi del diminutivo si equivalgono per frequenza; possono anche denotare atteggiamenti differenti: tra gli altri suffissi ritroviamo altri come \"-otto\" ed \"-icchio\": il primo \u00e8 particolarmente usato per indicare alcuni cuccioli di animali: \"il leprotto\"; il secondo \u00e8 in uso soprattutto in Toscana e pu\u00f2 avere valore ironico: \"governicchio\". Esiste inoltre il suffisso -\"olo\", che non \u00e8 pi\u00f9 produttivo e che di rado compare senza l'accompagnamento di altri suffissi: La scelta tra diversi suffissi di simile o identico significato \u00e8 generalmente arbitraria, per cui a volte sono dei criteri puramente estetici a determinare quale sar\u00e0 il suffisso (formazioni come \"vinino\" o \"tappetetto\" sono assai improbabili a causa dell'effetto cacofonico della ripetizione consonantica). Del resto, l'impossibilit\u00e0 di stabilire delle regole generali \u00e8 confermata dal caso che spesso, senza logica apparente, \u00e8 possibile combinare tra di loro anche due suffissi (\"tavolinetto\", \"cagnolino\"). A complicare le cose si aggiungono le difficolt\u00e0 che inesorabilmente si incontreranno nel voler elencare i suffissi usati in italiano per il diminutivo e per l'alterazione in genere. Stilare una lista esauriente dei suffissi \u00e8 infatti impossibile, dato che non formano un insieme chiuso come ad esempio le desinenze dei verbi: si tratta dunque pi\u00f9 di morfemi lessicali che grammaticali.\nSuffissi in italiano.\nNella lingua italiana il diminutivo \u00e8 espresso da diversi suffissi ed \u00e8 applicato a sostantivi e a altre parti del discorso anche per creare significati devianti rispetto al semplice diminituvo della parola d'origine (alterazione apparente). \nLa nuova parola creata col suffisso viene pluralizzata come una parola a s\u00e9 stante. Tali parole spesso non hanno equivalenti in altre lingue.\nEsempi:\nQuesti suffissi sono di origine latina, tranne \"-etto\" e \"-otto\", la cui origine \u00e8 poco chiara.\nAlcuni suffissi sono usati in maniera supplementare per creare nuovi aggettivi da altri aggettivi; \u00e8 il caso di: \"-iccio\"; \"-igno\"; \"-ognolo\" e \"-occio\".\nAlcune parole della lingua italiana, derivano da diminutivi: \u00e8 il caso di \"spaghetti\", \"linguine\" (tipo di pasta che assomiglia a lingue sottili), \"bruschetta\", \"operetta\" e \"signorina\"."}
{"id": "1155678", "revid": "767487", "url": "https://it.wikipedia.org/wiki?curid=1155678", "title": "Medve\u017e'egorsk", "text": "Medve\u017eegorsk (; in finnico \"Karhum\u00e4ki\"; traslitterata anche come \"Medvezhegorsk\") \u00e8 una citt\u00e0 della Russia, capoluogo del \"rajon\" Medve\u017e'egorskij nella Repubblica di Carelia\n\u00c8 posta sulla linea ferroviaria che va a Murmansk, a sud del Mar Bianco e a nord est del Lago Onega ed \u00e8 attraversata dal Canale Mar Bianco-Mar Baltico.\nMedve\u017eegorsk \u00e8 restata un villaggio fino al diciassettesimo secolo ed ha dovuto attendere il 1916 per avere lo status di citt\u00e0, a quei tempi si chiamava Medve\u017eja Gora (letteralmente, Monte Orso). La citt\u00e0 assunse l'attuale denominazione nel 1938. La popolazione, che era cresciuta dai 15.800 abitanti nel 1959 fino ai 28.300 nel 1996, \u00e8 in declino da un decennio, fino a ridursi a 16.551 abitanti nel 2005."}
{"id": "1155679", "revid": "143542", "url": "https://it.wikipedia.org/wiki?curid=1155679", "title": "Accrescitivo", "text": "L'accrescitivo o forma accrescitiva in linguistica \u00e8 un fenomeno di alterazione che prevede l'uso di suffissi atti a trasmettere un senso di grandezza, maggiore intensit\u00e0 dell'oggetto di cui si parla o per esprimere concetti di qualcosa di grottesco, con effetto peggiorativo.\nL'accrescitivo ha come opposto il diminutivo.\nMentre molte lingue applicano l'accrescitivo grammaticale ai nomi, altre lo usano anche per gli aggettivi e per altre parti del discorso come i verbi.\nNei sostantivi femminili, l'accrescitivo \u00e8 generalmente accompagnato dal mutamento di genere (\"il donnone\").\nD'altronde, sia l'accrescitivo che il diminutivo interagiscono in diversi modi con il genere dei sostantivi: tra l'altro si pu\u00f2 formare sporadicamente il femminile usando un diminutivo (\"gallo-gallina\"), oppure il maschile usando un accrescitivo (\"capra-caprone\").\nSuffissi in italiano.\nNella lingua italiana l'accrescitivo si esprime con i suffissi \"-one\" per il maschile, e \"-ona\" per il femminile (es: \"paese-paesone\"; \"sudicia-sudiciona\"), anche se spesso i sostantivi femminili hanno l'accrescitivo al maschile (es: \"porta-portone\").\nAlcune parole della lingua italiana, soprattutto in ambito culinario, derivano da accrescitivi (cfr. prestito linguistico): \u00e8 il caso di \"minestrone\" (da \"minestra\") o \"provolone\" (da \"provola\")."}
{"id": "1155680", "revid": "19933", "url": "https://it.wikipedia.org/wiki?curid=1155680", "title": "Vezzeggiativo", "text": ""}
{"id": "1155687", "revid": "965985", "url": "https://it.wikipedia.org/wiki?curid=1155687", "title": "Anette Olzon", "text": "Biografia.\nNata il 21 giugno 1971 a Katrineholm, Anette Olsson (in arte Anette Olzon), figlia di musicisti, comincia fin dalla tenera et\u00e0 a dedicarsi alla musica. Gi\u00e0 a 13 anni comincia a partecipare a vari talent show e suona l'oboe per 8 anni. Durante l'adolescenza canta in diverse cover band, cimentandosi in differenti generi musicali; approfondisce successivamente lo studio del canto nel conservatorio di Copenaghen.\nLa sua prima band si chiamava \"Take Cover\" ed era composta da ragazzi diciassettenni, pi\u00f9 grandi di lei. Successivamente viene reclutata da Niclas Olsson e compagni nella band \"Alyson Avenue\", con la quale registrer\u00e0 gli album \"Presence of mind\" (2000) e \"Omega\" (2004). Nonostante attualmente non sia pi\u00f9 membro effettivo del gruppo, i suoi rapporti con questa band non si sono interrotti: hanno trovato un'altra cantante, Arabella Vitanc, e Anette ha registrato dei cori per alcune canzoni del loro album \"Changes\" uscito nel 2011.\nA 21 anni ottiene la parte nel musical rock \"Gr\u00e4nsland\" e successivamente entra nella Balettakademien di G\u00f6teborg. Nel frattempo si diletta come corista, partecipa a collaborazioni e canta a vari matrimoni. Nel 2006, Anette collabora con l'ex cantante dei Jaded Heart, Michael Bormann, e insieme registrano \"Two of a kind\", contenuta nell'album \"Conspiracy\" di Bormann. Anette ha conosciuto i Nightwish poco prima dell'allontanamento della prima cantante Tarja Turunen. Nel momento in cui si \u00e8 saputo che cercavano una nuova cantante, prepara con l'aiuto dell'amico Niclas Olsson un demo, contenente \"Ever dream\", \"Wish I had an angel\", \"Nemo\",\"Higher than hope\" e \"Kuolema tekee taiteilijan\".\nIl 24 maggio 2007 viene confermata e rivelata nuova voce del gruppo finlandese Nightwish, dopo essere stata scelta tra pi\u00f9 di mille candidate. Con loro ha inciso gli album \"Dark Passion Play\" (2007) e \"Imaginaerum\" (2012) e per quest'ultimo ha recitato nell'omonimo film. Il 1\u00ba ottobre 2012 viene annunciata la separazione dai Nightwish. Il 30 novembre successivo Anette partecipa alla cerimonia d'inaugurazione dell'Arena di Helsingborg, dove presenta due canzoni inedite, \"Like a show inside my head\" e \"Watching me from afar\".\nLo stesso giorno esce l'album d'esordio dei Sapphire Eyes, progetto nato dall'idea di Niclas Olsson, per il quale Anette collabora per due canzoni. Anette ha tre figli, Seth (avuto da un matrimonio dal quale ha divorziato), Nemo, avuto dall'attuale relazione con Johan Husgafvel, chitarrista dei Pain (che ha poi sposato nel 2013), nato poco prima che iniziassero le registrazioni di \"Imaginaerum\" e Mio, nato nel 2013.\nI Nightwish.\nAnette partecipa alle selezioni come nuova cantante del gruppo metal sinfonico finlandese Nightwish per sostituire l'uscente Tarja Turunen e viene scelta. Il suo nome ed il suo volto, rimasti top-secret durante le session di registrazione del sesto album dei Nightwish, vengono rivelati il 24 maggio 2007, poco prima dell'uscita del singolo \"Eva\".\nIl 6 ottobre 2007 \u00e8 iniziato a Tel Aviv il tour mondiale dei Nightwish \"Dark Passion Play Tour\", che \u00e8 terminato il 19 settembre 2009 all'Hartwall Arena di Helsinki. Nel 2011 esce il secondo lavoro di Anette Olzon con i Nightwish, intitolato Imaginaerum.\nIl 1\u00ba Ottobre 2012 la band ha annunciato attraverso un comunicato stampa la separazione di Anette, che verr\u00e0 sostituita durante il tour di supporto dell'album dall'ex cantante degli After Forever e ReVamp Floor Jansen.\nCarriera solista.\nIn seguito all'addio ai Nightwish, Anette inizia a scrivere e registrare materiale per un album solista.\nIl 28 novembre 2013 viene annunciato che l'album di debutto si chiamer\u00e0 \"Shine\" e sar\u00e0 prodotto da Stefan \u00d6rn e Johan Gl\u00f6ssner, co-prodotto dalla stessa Anette e Johan Kronlund e sar\u00e0 rilasciato dalla earMusic. Riguardo ai temi, la Olzon ha dichiarato: \"Il messaggio generale dell'album \u00e8 che la vita pu\u00f2 essere davvero oscura e piena di difficolt\u00e0 e tristezza, ma si pu\u00f2 sempre scegliere di vedere il lato positivo delle cose, in modo da renderti forte e pieno di vita, farti RISPLENDERE... indipendentemente da tutto.\"\nAnette ha descritto il genere dell'album come \"pop rock forse, oppure lo chiamerete pop metal?\".\nLa prima canzone di \"Shine\", \"Falling\", \u00e8 stata rilasciata come download digitale il 17 dicembre 2013 insieme al lyric video su YouTube. Un teaser del primo singolo dell'album, \"Lies\", \u00e8 stato postato sulla pagina Facebook ufficiale di Anette il 7 febbraio 2014; il 14 dello stesso mese \u00e8 stato rilasciato il singolo accompagnato da un video musicale. Il 28 marzo 2014 esce l'album intitolato Shine. L'ultimo brano rilasciato come singolo \u00e8 la title-track \"Shine\", accompagnata da un video autoprodotto dalla stessa Olzon.\nIl 19 gennaio 2016, Anette pubblica un EP digitale contenente due brani, il primo in lingua svedese dal titolo \"Vintersj\u00e4l\" (\"Anima d'inverno\") e l'altro in lingua inglese \"Cold Outside\".\nCollaborazioni e altri progetti.\nAnette ha preso parte a diversi progetti musicali, collaborando con diverse band sia in studio che dal vivo, inclusi i Brother Firetribe nel brano \"Heart Full Of Fire\", tratta dall'album omonimo del 2008. Questo brano \u00e8 stato eseguito dal vivo e la performance \u00e8 inclusa nel dvd della band \"Live at the Apollo\". Altre collaborazioni importanti sono con i The Rasmus nel singolo \"October &amp; April\", i Pain nei brani \"Follow Me\" e \"Feed Us\" dall'album Cynic Paradise del 2008 e Black Mount Rise nella canzone \"Apart &amp; Astray\" del 2015.\nIl 13 agosto 2009, Anette esegue due brani dei Nightwish, \"Kuolema Tekee Taiteilijan\" e \"Meadows of Heaven\", accompagnata dalla Swedish Radio Symphony Orchestra, in occasione del Suomi Safari, un evento che celebra i rapporti tra Svezia e Finlandia.\nNel 2015 Anette partecipa alla seconda stagione della trasmissione finlandese \"T\u00e4hdet, T\u00e4hdet\", dove i concorrenti devono re-interpretare brani di vari generi e alla fine della puntata un concorrente viene eliminato in base al televoto. Anette \u00e8 stata l'unica artista straniera nella competizione, riuscendo comunque a cantare un brano parzialmente in finnico. \u00c8 stata eliminata durante la quinta settimana dello spettacolo.\nIl 29 agosto 2017 viene annunciata la collaborazione tra Anette e l'ex chitarrista dei Sonata Arctica Jani Liimatainen per un progetto che prende il nome di \"The Dark Element.\" L'album omonimo viene pubblicato il 10 novembre 2017."}
{"id": "1155689", "revid": "1005847", "url": "https://it.wikipedia.org/wiki?curid=1155689", "title": "Peggiorativo", "text": "Il peggiorativo o forma peggiorativa in linguistica \u00e8 un fenomeno di alterazione applicata ad una parola, atta ad esprimere disprezzo, critica, ostilit\u00e0 o mancanza di rispetto ed ha come suo opposto il vezzeggiativo.\nMentre molte lingue applicano l'accrescitivo grammaticale ai nomi, altre lo usano anche per gli aggettivi e per altre parti del discorso come i verbi.\nUn termine pu\u00f2 essere considerato peggiorativo in diversi contesti, come sociale e culturale, e non esserlo in altri o viceversa.\nSuffissi in italiano.\nNella lingua italiana il peggiorativo \u00e8 espresso da una serie relativamente limitata di suffissi: \nAlcune parole della lingua italiana, soprattutto in ambito culinario, derivano da peggiorativi (cfr. prestito linguistico): \u00e8 il caso di \"sanguinaccio\" (da \"sangue\") o \"migliaccio\" (da \"miglio\")."}
{"id": "1155693", "revid": "15756", "url": "https://it.wikipedia.org/wiki?curid=1155693", "title": "Tecnologia dell'architettura", "text": "Tecnologia dell'architettura \u00e8 un settore scientifico-disciplinare (SSD ICAR12) istituito in Italia nell'ambito del sistema nazionale di istruzione universitaria.\nDefinizione.\nLa declaratoria disciplinare definisce il suo dominio di studio come segue: \nTale definizione era strumentale in ambito accademico alla definizione di campi di competenza a settori disciplinari simili ma distintiti come l'Architettura tecnica, la Tecnica delle costruzioni e la Produzione edilizia. \nCon il DECRETO 29 luglio 2011 pubblicato sulla Gazzetta Ufficiale del 1\u00ba settembre 2011 il Ministero dell'Istruzione dell'Universit\u00e0 e della Ricerca istituiva nel 08/C \u2013 Macrosettore - DESIGN E PROGETTAZIONE TECNOLOGICA DELL'ARCHITETTURA il settore 08/C1: DESIGN E PROGETTAZIONE TECNOLOGICA DELL'ARCHITETTURA in cui confluiva Il settore scientifico disciplinare ICAR 12 \u2013Tecnologia dell'architettura definendolo:\n\u201c \"Il settore si interessa dell'attivit\u00e0 scientifica e didattico-formativa nei campi della progettazione tecnologica dell'architettura e del design. Nel campo della progettazione tecnologica dell'architettura, i contenuti scientifico-disciplinari riguardano: gli strumenti, i metodi e le tecniche per il progetto di architettura alle diverse scale nonch\u00e9 le tecniche di trasformazione, realizzazione, manutenzione, recupero e gestione dell'ambiente naturale e costruito, con riferimento agli aspetti relativi al progetto tecnologico delle opere di architettura nell'ottica di un approccio esigenziale e prestazionale dei manufatti e beni edilizi; l'ideazione correlata alla concezione costruttiva delle opere; l'innovazione e la sperimentazione tecnologica nell'ottica della sostenibilit\u00e0 sociale, economica e ambientale. I contenuti scientifici comprendono: la storia e la cultura tecnologica della progettazione e della costruzione; lo studio delle tecnologie edilizie e dei sistemi costruttivi nel loro sviluppo storico; lo studio dei materiali naturali ed artificiali; la progettazione e la sperimentazione di materiali, elementi, componenti e sistemi costruttivi; la progettazione ambientale e la progettazione sostenibile degli edifici, compresa la loro efficienza energetica; la gestione del processo progettuale; le tecnologie di progetto, di costruzione e di trasformazione; la manutenzione e la gestione degli edifici; l'innovazione di prodotto e di processo; la valutazione critica delle alternative di progetto; le dinamiche esigenziali, gli aspetti prestazionali ed i controlli della qualit\u00e0 architettonica ed ambientale; la rappresentazione dei problemi con modelli ingegneristici; le sperimentazioni in laboratorio e \u201cin situ\u201d e l'analisi dei dati. Nel campo del design, i contenuti scientifico-disciplinari riguardano teorie, metodi, tecniche e strumenti del progetto di artefatti \u2013 materiali e virtuali \u2013 con riferimento ai loro caratteri morfologici nelle loro relazioni con: bisogni e comportamenti d'uso degli utenti; caratteri produttivi, costruttivi, prestazionali, di sicurezza e qualit\u00e0 propri dei sistemi industriali; requisiti funzionali, ergonomici e di sostenibilit\u00e0 economica, sociale e ambientale; linguaggi visivi, prassi artistiche, significati estetici e culturali. I contenuti scientifici riguardano lo statuto teorico e storico-critico degli artefatti e le forme proprie del pensiero progettuale come prassi interdisciplinare e momento di sintesi dei molteplici saperi che intervengono nella progettazione degli artefatti nel loro ciclo di vita, nonch\u00e9 come attivit\u00e0 di prefigurazione strategica di scenari socio-tecnici e configurazione di nuove soluzioni attraverso l'applicazione e il trasferimento di innovazione tecnologica. Gli ambiti di ricerca e di applicazione riguardano il design del prodotto, della comunicazione, degli interni, della moda e delle loro integrazioni sistemiche.\" \u201c\nQuesto ha unificato i settori disciplinari simili ma non eguali perch\u00e9 permane una differenza tra tecnologia dell'architettura e tecnica delle costruzione che \u00e8 utile precisare. La differenza ovviamente nasce perch\u00e9 la tecnologia non \u00e8 uguale alla tecnica e l'architettura non \u00e8 uguale alla costruzione.\nLa nascita del lemma tecnologia \u00e8 databile tra il 1615 e il 1729. Nasce, nella forma inglese di technology con un significato uguale all'italiano tecnica, francese technique e tedesco Tecknik. Nelle lingue europee, tedesche e di altri, esiste una distinzione tra Technik e technologie che \u00e8 assente in inglese, che di solito si traduce entrambi i termini come \"tecnologia\". Da qui nasce una ambiguit\u00e0 difficile da chiarire. Letteralmente tecnologia significa \u201cdiscorso sulla tecnica\u201d e sulla sua definizione hanno scritto molti autori, analizzando tutti gli aspetti filosofici, e sviscerandone significati e problematiche connesse.\nStoria.\nL'insegnamento delle tecniche necessarie alla formazione dell'architetto, all'atto della fondazione delle Facolt\u00e0 di architettura (anni Venti), era affidato all'insegnamento di Elementi costruttivi. Questo derivava dalla convinzione che l'opera architettonica nascesse dalla composizione di diversi elementi: d'architettura, costruttivi, stilistici. \nCon la riforma delle facolt\u00e0 di Architettura degli anni Settanta, per volere di alcuni influenti professori degli insegnamenti di quest'area come Pier Luigi Spadolini, Eduardo Vittoria e Saul Greco, l'insegnamento di Elementi costruttivi diventava Tecnologia dell'Architettura, staccando la disciplina dal raggruppamento di Architettura Tecnica che fino allora accomunava gli insegnamenti delle conoscenze tecniche necessarie alla costruzione edile sia nelle Facolt\u00e0 di ingegneria sia di architettura.\nQuesto port\u00f2 a varie definizioni, un po' tutte discutibili per l'evidente artificiosit\u00e0 della divisione, conclusasi con la declaratoria del 2000 riportata all'inizio della voce.\nCon la riforma Gelmini (L.240/2010) si \u00e8 ritornati alla situazione iniziale di raggruppamento delle discipline per le conoscenze scientifiche necessarie ad una costruzione dell'Architettura e dell'Edilizia (Macro-settore 08-C, settore 08-C1 in particolare).\nPu\u00f2 essere pi\u00f9 utile, per arrivare alla definizione lessicale del termine, considerare tratte da noti dizionari, di tecnologia, come \u00ab lo studio del processo per la trasformazione di materiali in prodotto\u00bb, e di architettura, come \u00abl'arte e tecnica di progettare e costruire edifici\u00bb. Questo porta a definire la \u201ctecnologia dell'architettura\u201d come \u00ablo studio dei processi per la trasformazione di materiali in edifici utilizzando l'arte e la tecnica per progettare e costruire un bene edilizio\u00bb.\nPer chiarire questa definizione e precisare il significato della definizione fatta \u00e8 utile trasformarla in forma grafica costruendo una mappa concettuale usando il metodo codificato da Novak.\nDato per\u00f2 che i prodotti dell'esercizio in Architettura non sono solo gli edifici, ma anche il progetto ed il processo che, nei vari livelli di sviluppo, lo redige e lo materializza, la Tecnologia dell'Architettura, negli anni 70 aveva introdotto tale concetto nel campo di studio facendo riferimento allo scritto di Turin \"Building as a process\". Gli sviluppi pi\u00f9 recenti, dopo una crisi degli studi sul processo, soprattutto visto come realizzativo o tutt'al pi\u00f9 manutentivo, evidenzia una tendenza, in accordo con quella internazionale, a studiare la Gestione del Progetto intesa sia come gestione dello sviluppo progettuale (Design Science), sia durante l'intero ciclo di vita delle opere (Life Cycle Thinking). Ci\u00f2 soprattutto per rispondere alle istanze di integrazione del progetto in riferimento ai requisiti della sostenibilit\u00e0.\nQuesta graficizzazione evidenzia che i due processi che si svolgono in parallelo secondo le loro specifiche logiche e che si possono collegare i vari concetti tra loro.\nQuesta precisazione \u00e8 fatta per ricordare che nelle moderne societ\u00e0 vi sono esigenze da soddisfare, sempre pi\u00f9 numerose sia in termini quantitativi che qualitativi, ed hanno una loro complessa struttura organizzativa. Per questo \u00abil problema di progettare e costruire edifici\u00bb non si esplica soltanto in operazioni quali quelle riportate nel grafico precedente.\nOggi la progettazione e costruzione di edifici avviene dovendo tenere compresenti molti fattori che chiedono di essere integrati nel processo decisionale. Essi infatti incidono profondamente e contestualmente su una pluralit\u00e0 di aspetti, via via introdotti ad esempio da Direttive Europee, quali ad esempio la tutela dell'ambiente, la minimizzazione del consumo di risorse non rinnovabili, la qualit\u00e0 della vita degli agglomerati urbani,ecc..\nInoltre dal momento che le scelte fatte per realizzare un bene edilizio sono strettamente connesse alle disponibilit\u00e0 finanziarie e correlate a queste, sono da considerare i tempi di realizzazione e l'aspetto economico nelle sue diverse accezioni ed articolazioni, in particolare estense dal semplice investimento iniziale al costo complessivo dell opere, che coinvolgono qualunque iniziativa, sia pubblica che privata.\nQuesto insieme di fattori rende oggettivamente complesso il sistema che deve da un lato confrontarsi con contesti diversi ed articolati e dall'altro deve strutturarsi in un insieme di normative, procedure e regole, che dovrebbero garantire la qualit\u00e0 del prodotto oppure, in altri termini, la rispondenza alle finalit\u00e0 per le quali \u00e8 stata programmata la realizzazione di un prodotto.\nC'\u00e8 per\u00f2 da notare che la definizione proposta \u00e8 sicuramente riduttiva in quanto, per definire la tecnologia, si sono presi a riferimento altri comparti produttivi molto diversi per caratteristiche e dimensione da quello della produzione edilizia; nel contempo la definizione utilizzata per definire l'architettura non tiene conto che nel tempo sono aumentati in modo elevato i fattori che vanno tenuti compresenti al fine di realizzare un prodotto di qualit\u00e0 che risponda appunto ad una serie numerosa ed articolata di esigenze da soddisfare.\nAlla luce di quanto argomentato si ritiene che una definizione pi\u00f9 aggiornata, comunque solo una definizione\u00a0\u2013 e quindi sintetica- riguardante anche il campo delle competenze disciplinari, possa essere:\n\"La tecnologia dell'architettura \u00e8 lo studio dei processi e dei sistemi per la programmazione, progettazione, realizzazione, gestione e dismissione dell'ambiente costruito utilizzando metodi e tecniche idonee per progettare, gestire ed edificare l'opera in modo integrato con l'obiettivo di raggiungere la qualit\u00e0 attesa del prodotto e nel rispetto delle articolate esigenze della parti interessate differenti contesti sociali, culturali, ambientali ed economici\".\nLa tecnologia dell'architettura in altre nazioni.\nIn diversi paesi, prevalentemente di lingua inglese (Gran Bretagna, Irlanda, Svezia, Danimarca, Hong-Kong, Canada, Sudafrica) l'istituzione di una nuova figura professionale l'Architectural technologist, distinta dalla pratica di architettura e di ingegneria edile, ha portato all'istituzione di una disciplina relativa alla progettazione di edifici chiamata Architectural technology.\nLe universit\u00e0 definiscono la disciplina come \"La progettazione tecnica e la competenza utilizzata nella applicazione e integrazione di tecnologie di costruzione nel processo di progettazione di edifici\" oppure \"L'abilit\u00e0 di analizzare, sintetizzare e valutare i fattori progettuali nelle costruzioni con il fine di produrre soluzioni tecnico-progettuali efficienti e realizzabili in modo da soddisfare i criteri di performance, produzione e appalti\""}
{"id": "1155696", "revid": "404449", "url": "https://it.wikipedia.org/wiki?curid=1155696", "title": "Palazzo Aldobrandeschi", "text": "Palazzo Aldobrandeschi, noto anche come Palazzo della Provincia, \u00e8 uno dei principali palazzi del centro storico di Grosseto, sede della Provincia di Grosseto.\nLa facciata principale dell'edificio, rivolta verso ovest, si affaccia su piazza Dante e ne delimita il lato orientale, presso il quale vi \u00e8 l'imbocco di strada Ricasoli che, scendendo leggermente, conduce in piazza del Sale.\nStoria.\nAgli esordi del 1898 cinquecento cittadini grossetani inviano al consiglio provinciale una petizione per l'acquisto e il ripristino dell'antico Palazzo Pretorio, destinandolo a sede degli uffici della provincia: il palazzo, dopo essere stato per lungo tempo sede di magistrature civili e uffici pubblici, ospitava all'epoca appartamenti privati e botteghe ed era composto da quattro diversi nuclei accorpati. Dopo aver accantonato, per la forte opposizione della popolazione, l'ipotesi di costruire la propria sede fuori delle mura, il consiglio provinciale delibera il progetto di nuova costruzione dell'immobile, demolendo gli edifici preesistenti. Vengono incaricati della redazione del progetto l'architetto Lorenzo Porciatti e l'ingegner Ciriaco Salvadori; la commissione giudicatrice, presieduta dall'architetto Guglielmo Calderini di Perugia, orienta la scelta verso il progetto del grossetano Porciatti, in considerazione dei costi e dell'aspetto estetico dell'opera.\nSulla stampa locale dell'epoca si legge: \nIl progetto realizzato, diverso da quello sottoposto alla commissione, \u00e8 sostanzialmente rimaneggiato e modificato su \"consiglio\" del Calderini. Le demolizioni sono avviate nell'autunno del 1899 e i lavori, eseguiti dalla ditta Piero Ciabatti di Grosseto per una spesa totale di 68.408 lire, vengono iniziati il 5 aprile del 1900.\nIl nuovo palazzo \u00e8 ufficialmente inaugurato il 31 maggio del 1903 alla presenza delle autorit\u00e0.\nDescrizione.\nL'edificio \u00e8 situato nel cuore del centro storico di Grosseto, in un'area che costituisce il centro nevralgico della citt\u00e0 \"intra moenia\", attraversato dal corso decumano dell'asse di via Carducci.\nLa facciata del palazzo definisce il fronte settentrionale di Piazza Dante, detta anche piazza delle Catene, ed \u00e8 circondata a ovest dal fianco lapideo della cattedrale e a sud e a est dai due fronti porticati della piazza, caratterizzati dall'accorpamento di diverse unit\u00e0 su tre e quattro piani, alcune delle quali connotate dal medesimo lessico neogotico di Palazzo Aldobrandeschi.\nIl lotto su cui insiste il palazzo \u00e8 delimitato dai due antichi e angusti borghi di via Aldobrandesca (a ovest) e Galilei (a est) e confina a sud con altre unit\u00e0 residenziali.\nEsterno.\nIl palazzo presenta una pianta poligonale e una volumetria articolata, sviluppata su due, tre e quattro piani fuori terra pi\u00f9 un livello ammezzato.\nL'edificio \u00e8 fortemente connotato dal carattere neogotico, rintracciabile nell'articolazione dei volumi e esplicitato negli elementi formali e decorativi, dell'esterno come dell'interno, e nell'uso dei materiali, travertino e mattoni, che rimanda chiaramente agli edifici pubblici del gotico senese.\nIl fronte principale, sulla centrale Piazza Dante, presenta un andamento articolato e asimmetrico ed \u00e8 composto da quattro diversi nuclei costituiti da due torri (pi\u00f9 alta quella pi\u00f9 prossima al Duomo) intervallate da due corpi pi\u00f9 bassi.\nIl piano terra, qualificato dal basamento in travertino, \u00e8 ritmato da una serie di aperture - un portale archivoltato, cinque aperture finestrate e una feritoia - con arco a sesto ribassato e ghiera archiacuta (nelle sei lunette del portale delle aperture sono presenti altrettanti stemmi con simboli araldici).\nIl piano nobile \u00e8 ricondotto a maggior simmetria grazie alla teoria di sette finestre trifore (trilobate, con colonnine in marmo, ghiera in mattoni e stemmi nella lunetta come per i portali sottostanti): la centrale, in realt\u00e0 una porta finestra, affaccia su un balconcino con mensole in marmo di foggia rinascimentale e davanzale in marmo traforato.\nIl terzo piano \u00e8 caratterizzato da tre bifore (trilobate e con colonnine in marmo) e da una quadrifora in corrispondenza della torre centrale; la torre situata all'estremit\u00e0 occidentale presenta inoltre due luci quadrate, con cornice modanata in marmo, al quarto livello.\nIl fronte \u00e8 concluso da una cornice a beccatelli (con archetti in mattoni e mensole in marmo) e da un attico merlato in mattoni e travertino, laddove i merli sono tagliati da semplici feritoie; tale motivo qualifica gerarchicamente il fronte principale rispetto a quelli laterali, che ne sono sprovvisti.\nSull'angolo con la via Galileo il fronte, smussato, presenta al primo livello un balconcino in marmo, a pianta poligonale, e una finestra con ghiera mistilinea e la merlatura dell'attico \u00e8 sostituita da un archetto su pilastri che evoca la vela dei campanili medievali, evidente allusione all'antico richiamo della popolazione.\nIl lato occidentale, su quattro livelli, \u00e8 caratterizzato da una muratura in laterizio per i primi tre piani, scanditi da semplici aperture archivoltate, ed \u00e8 concluso da una loggia a quattro fornici a tutto sesto inserita in un paramento in travertino.\nIl lato orientale, su due livelli, \u00e8 una semplice cortina in mattoni con tre aperture arcate per piano.\nInterno.\nDal portale sulla piazza si accede ad un andito, goticamente caratterizzato grazie alle decorazioni pittoriche delle pareti e della finta volta a crociera; la scala in pietra serena, di ispirazione scarpiana, \u00e8 invece il risultato del restauro degli anni novanta.\nAlla destra dell'andito si accede ad un'ampia sala riunioni, completamente riqualificata a seguito del recente restauro, e ad alcuni locali di servizio; alla sinistra si giunge alla portineria, alla scala di servizio e all'ascensore.\nIn asse con l'andito \u00e8 situato il vano scale, anch'esso medievaleggiante, con volta a crociera su mensole, finestrone triforo e scala a tre rampe con pilastro ottagono in travertino e balaustra a colonnette in pietra serena.\nAl piano nobile sono situati gli uffici della direzione e, in corrispondenza con la sottostante sala conferenze, la sala del Consiglio: questa presenta sul lato nord tre monofore archiacute, che affacciano su una chiostrina interna, ed \u00e8 caratterizzata dalla decorazione neogotica alle pareti (opera come per il piano terra e per le lunette della facciata dei pittori fiorentini Torrini e Vanni) e dai banchi e sedute in legno, progettate dallo stesso Porciatti.\nIl terzo piano, al quale si accede dalla scala di servizio, riguarda soltanto due dei quattro nuclei che compongono l'edificio ed \u00e8 completamente destinato ad uffici distribuiti attorno al centrale corridoio; il quarto piano \u00e8 composto di un unico vano (l'interno della torre occidentale) e la superficie rimanente \u00e8 destinata a terrazza praticabile, articolata su diversi livelli e raccordata da scale."}
{"id": "1155703", "revid": "174695", "url": "https://it.wikipedia.org/wiki?curid=1155703", "title": "Dario III", "text": ""}
{"id": "1155711", "revid": "287204", "url": "https://it.wikipedia.org/wiki?curid=1155711", "title": "Sven Vath", "text": ""}
{"id": "1155716", "revid": "404338", "url": "https://it.wikipedia.org/wiki?curid=1155716", "title": "Classe Duca degli Abruzzi", "text": "La classe Duca degli Abruzzi di incrociatori leggeri della Regia Marina Italiana costituiva l'ultima delle cinque classi di incrociatori della serie Condottieri, una classe di incrociatori costruiti prima della seconda guerra mondiale, la maggior parte dei quali vennero battezzati in onore di condottieri italiani del periodo medievale e rinascimentale eccetto le navi della serie \"Duca degli Abruzzi\", intitolati ad un esploratore e ad un eroe del Risorgimento e quelli della serie Cadorna, intitolati a due generali italiani della prima guerra mondiale. Le navi di questa sottoclasse, sacrificando un poco di velocit\u00e0, hanno avuto, rispetto alle precedenti della classe Condottieri, un miglioramento della corazzatura e dell'armamento, con dei cannoni aggiuntivi per le batterie secondarie; trovarono ampio impiego durante la seconda guerra mondiale, partecipando alla battaglia di Punta Stilo e alla battaglia di Capo Matapan.\nDopo l'armistizio raggiunsero Malta e durante la cobelligeranza vennero schierate in Atlantico partecipando ad azioni di pattugliamento a fianco degli alleati. Nel dopoguerra entrarono a far parte della Marina Militare.\nUnit\u00e0.\nFurono costruite due navi di questa classe:\nCaratteristiche.\nLe navi appartenenti al tipo Duca degli Abruzzi si sono rivelate ottime unit\u00e0 tra le migliori similari della loro epoca, presentando un perfetto equilibrio fra protezione, velocit\u00e0, tenuta di mare e armamento, grazie all'esperienza acquisita dalla realizzazione delle precedenti classi e i miglioramenti introdotti richiesero un aumento del dislocamento, che per queste unit\u00e0 super\u00f2 le 9.000 tonnellate, con un incremento di dimensioni, che portarono la lunghezza dello scafo fuori tutto a 187 metri, risultando quindi tra le pi\u00f9 lunghe unit\u00e0 della Regia Marina, precedute soltanto dalle Littorio, dai Trento e dal \"Bolzano\".\nParticolare cura era stata posta nello studio della corazzatura. La protezione verticale era costituita da tre paratie, di cui la prima di 30 mm di acciaio al nichelcromo, la seconda di 100\u00a0mm di acciaio cementato che poggiava su un cuscino di legno con funzione ammortizzante ed una terza paratia di 12\u00a0mm con funzione di paraschegge. La protezione orizzontale era costituita da una paratia dello spessore di 40\u00a0mm nel ponte di batteria e di spessore variabile tra i 20 e 90\u00a0mm nel ponte di coperta, mentre corazze curve dello spessore di 100\u00a0mm proteggevano i pozzi delle torri principali. La sovrastruttura presentava i due fumaioli ravvicinati e due catapulte, una per lato, che permettevano di imbarcare fino a quattro idrovolanti da ricognizione marittima IMAM Ro.43 biplani biposto a galleggiante centrale capaci di raggiungere circa i 300 km/h e con circa 1\u00a0000 km di autonomia, che avevano le ali ripiegabili all'indietro in modo da permetterne il ricovero sulle navi.\nL'aumento delle dimensioni e del dislocamento richiese un aumento della potenza dell'apparato motore che era a vapore con due turbine tipo Belluzzo/Parsons alimentate dal vapore di otto caldaie a tubi d'acqua del tipo Yarrow/Regia Marina, con due caldaie in pi\u00f9 rispetto alle precedenti realizzazioni della classe Condottieri. In queste caldaie, alimentate a nafta, l'acqua fluiva attraverso tubi riscaldati esternamente dai gas di combustione. Questa configurazione sfruttava il calore sprigionato dai bruciatori, quello delle pareti della caldaia e quello dei gas di scarico.\nNel XX secolo questo tipo di caldaia divent\u00f2 il modello standard per tutte le caldaie di grosse dimensioni, grazie anche all'impiego di acciai speciali in grado di sopportare temperature elevate e allo sviluppo di moderne tecniche di saldatura. L'apparato motore forniva una potenza massima di 100\u00a0000 CV e consentiva alla nave di raggiungere la velocit\u00e0 massima di 35 nodi, con un'autonomia che ad una velocit\u00e0 media di 13 nodi era di 4.125 miglia, mentre alla velocit\u00e0 di 31 nodi era di 1\u00a0.900 miglia. I serbatoi avevano una dotazione massima di combustibile di 1.725 tonnellate.\nL'armamento principale era costituito da cannoni da 152/55 Ansaldo Mod. 1934 a culla singola e a caricamento semi-automatico installati in quattro torri, di cui una trinata ed una binata nella sovrastruttura di prua ed una torretta trinata ed una binata a poppavia del secondo fumaiolo, per un totale di dieci cannoni.\nL'armamento antiaereo principale era costituito da 8 cannoni da 100/47 mm OTO in quattro complessi scudati, utili anche in compiti antinave, ma che con l'aumento della velocit\u00e0 dei velivoli e con le nuove forme di attacco in picchiata si mostrarono insufficienti alla difesa aerea e rivelarono una certa utilit\u00e0 solo nel tiro di sbarramento, tanto che per ovviare a tali inconvenienti venne approntato il complesso singolo modello 90/50\u00a0mm A-1938 con affusto stabilizzato che trov\u00f2 impiego sulle Duilio e sulle Littorio ma non sulle Cavour.\nL'armamento antiaereo secondario era costituito da 12 mitragliere Breda Mod. 31 da 13,2/76\u00a0mm e 8 mitragliere pesanti Breda 37/54\u00a0mm montate in 4 impianti binati che si rivelarono particolarmente utili contro gli aerosiluranti e in generale contro i bersagli a bassa quota.\nDurante la guerra le mitragliere da 13,2\u00a0mm furono sostituite con mitragliere da Breda 20/65 Mod. 1935, che si rivelarono ottime armi, di facile uso e manutenzione, che disponevano di una notevole variet\u00e0 di munizioni (traccianti, traccianti-esplodenti, ultrasensibili, dirompenti) e che furono praticamente usate su tutte le navi della Regia Marina.\nL'armamento silurante era di 6 tubi lanciasiluri in 2 complessi tripli, che nel 1945 vennero rimossi e che trovavano posto in coperta circa a met\u00e0 distanza fra i due fumaioli. Completavano l'armamento antisommergibile 2 lanciabombe di profondit\u00e0."}
{"id": "1155717", "revid": "2074952", "url": "https://it.wikipedia.org/wiki?curid=1155717", "title": "Periodo Heisei", "text": "L' \u00e8 stata l'era in Giappone, cominciata l'8 gennaio 1989, con l'ascesa al trono dell'Imperatore Akihito dopo la morte del padre Hirohito, l'Imperatore del periodo Sh\u014dwa, e si \u00e8 conclusa ufficialmente il 30 aprile 2019, quando, in seguito alla sua abdicazione, gli \u00e8 succeduto al trono il figlio Naruhito, che a sua volta ha inaugurato l'era Reiwa.\nTavola di conversione.\nPer convertire ogni anno del calendario gregoriano tra il 1989 e il 2019 all'anno del periodo Heisei, va sottratto 1988 all'anno in questione."}
{"id": "1155719", "revid": "122315", "url": "https://it.wikipedia.org/wiki?curid=1155719", "title": "Tigre di Bali", "text": ""}
{"id": "1155720", "revid": "1305772", "url": "https://it.wikipedia.org/wiki?curid=1155720", "title": "Luigi di Francia", "text": "Il nome ed il titolo di Luigi di Francia fu attribuito a numerosi principi di sangue reale che, figli o nipoti diretti di re di Francia, spesso non giunsero a regnare, essendo premorti al padre."}
{"id": "1155728", "revid": "125705329", "url": "https://it.wikipedia.org/wiki?curid=1155728", "title": "Andrea Dossena", "text": "Biografia.\n\u00c8 sposato con Debora Rossetti dall'8 giugno 2008 e ha un figlio di nome Romeo.\nCaratteristiche tecniche.\nMancino, giocava sulla fascia sinistra nel ruolo di terzino o di esterno di centrocampo.\nCarriera.\nClub.\nInizi ed Hellas Verona.\nCresciuto calcisticamente nel settore giovanile del Fanfulla e successivamente in quello dell'Hellas Verona, esordisce in maglia gialloblu nella stagione 2001-2002, che vedr\u00e0 la retrocessione dei veneti dalla massima serie nella Serie B. Nelle successive tre stagioni veronesi \u00e8 costantemente titolare sotto la guida di quattro allenatori alternatisi sulla panchina scaligera (Alberto Malesani, Sandro Salvioni, Sergio Madd\u00e8 e Massimo Ficcadenti).\nTreviso.\nIl 13 agosto 2005 viene acquistato in compartecipazione dal , ritrovatosi in Serie A a seguito della revoca della promozione del Genoa per illeciti sportivi e del per fallimento. Gioca 21 partite e a fine stagione la squadra retrocede in Serie B. A fine stagione, il 27 luglio 2006, Hellas Verona e Treviso risolvono anticipatamente l'accordo di compropriet\u00e0 e il calciatore passa a titolo definitivo al club bianco-celeste.\nUdinese.\nL'Udinese si assicura le sue prestazioni il 2 agosto 2006 in compartecipazione per 500.000 euro pi\u00f9 il prestito del centrocampista Alessandro Moro: nella prima stagione in bianconero, 2006-2007, gioca 28 partite senza segnare gol. Il 20 giugno 2007 viene riscattato definitivamente dall'Udinese. Nella stagione 2007-2008 gioca sulla fascia sinistra riuscendo a segnare 2 reti con la maglia bianconera: il primo contro l'Empoli il 23 dicembre 2007 (2-2) e il secondo contro la Juventus il 10 febbraio 2008 (sconfitta 1-2); ha realizzato entrambi i gol allo Stadio Friuli.\nLiverpool.\nIl 4 luglio 2008 viene acquistato dalla societ\u00e0 inglese del Liverpool per 10 milioni di euro. Il 23 agosto 2008 esordisce dal primo minuto con i \"Reds\" nella partita di Premier League giocata ad Anfield Road contro il Middlesbrough e terminata 2-1 in favore dei padroni di casa. Colleziona subito un'altra presenza in campionato nella partita esterna contro l'Aston Villa, finita in pareggio, e diventa titolare del ruolo anche a causa dell'infortunio occorso al collega di ruolo F\u00e1bio Aur\u00e9lio nel finale della stagione precedente. In seguito \u00e8 stato utilizzato sempre pi\u00f9 come riserva, alle spalle dell'esterno Emiliano Ins\u00faa e dello stesso F\u00e1bio Aur\u00e9lio.\nIl 10 marzo 2009 ha segnato la sua prima rete con la maglia dei \"Reds\", nel ritorno degli ottavi di finale della Champions League contro il Real Madrid, realizzando il gol del definitivo 4-0. Il 14 marzo segna il suo primo gol in Premier League al 90' della partita Manchester United-Liverpool (1-4), giocata all'Old Trafford.\nNapoli e il prestito al Palermo.\nL'8 gennaio 2010 passa al per 3,7 milioni di euro, firmando un contratto da 1,2 milioni a stagione che lo lega alla societ\u00e0 partenopea fino al 2014; con Christian Maggio va a formare nuovamente la coppia di esterni vista ai tempi del Treviso. Esordisce in maglia azzurra il 13 gennaio 2010, titolare nell'incontro di Coppa Italia contro la (perso 3-0 a Torino), mentre il debutto in campionato avviene il 17 gennaio nella gara casalinga contro il , subentrando nel corso della partita a Salvatore Aronica (0-0). Afflitto da continui problemi fisici, colleziona 10 presenze nella seconda met\u00e0 del campionato, di cui 3 da titolare.\nPunto fermo, invece, nella stagione successiva, conclusasi con la qualificazione in Champions League, il 3 aprile 2011 segna la sua prima rete in maglia azzurra nella partita casalinga contro la , firmando la rete del momentaneo 1-2 (la partita finir\u00e0 poi 4-3 per il Napoli). Nella stagione 2011-2012 viene utilizzato di meno rispetto all'anno precedente, in favore di Juan Camilo Z\u00fa\u00f1iga, riuscendo a mettere a segno una doppietta (la prima della sua carriera da professionista) nella partita Napoli-Siena (2-1), l'ultima del campionato. Il 20 maggio 2012, battendo per 2-0 la nella finale di Coppa Italia disputata a Roma, vince il primo trofeo in carriera; \u00e8 subentrato all'85' al posto di Marek Ham\u0161\u00edk.\nL'11 gennaio 2013 passa ufficialmente al Palermo in prestito semestrale con diritto di riscatto, firmando un contratto fino al 2016. Debutta in maglia rosanero, da titolare, il 13 gennaio proprio contro il (3-0 al San Paolo), nella partita valida per la 20\u00aa giornata di campionato. La stagione si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Non convocato per l'ultima partita di campionato, chiude la stagione con 11 presenze in maglia rosanero.\nTornato al Napoli per fine prestito, nel tardo agosto \u00e8 in procinto di trasferirsi al ma la trattativa non si concretizza perch\u00e9 il calciatore non supera le visite mediche a causa di una distrazione muscolare.\nInghilterra: Sunderland e Leyton Orient.\nIl 2 settembre 2013, ultimo giorno di calciomercato, passa a titolo definitivo alla societ\u00e0 inglese del Sunderland, firmando un contratto di un anno e tornando a giocare in Premier League dopo tre stagioni. Esordisce il 27 ottobre seguente contro il Newcastle.\nRimasto svincolato a fine stagione, il 6 novembre 2014 firma un contratto annuale con il Leyton Orient, in Football League One. Esordisce il 15 novembre nella sfida persa per 3-2 contro il Gillingham. Segna il suo primo gol il 21 febbraio nella vittoria interna per 3-0 ai danni dell'Oldham.\nChiasso e Piacenza.\nRimasto svincolato, l'8 agosto 2015 firma un contratto annuale con il Chiasso. Al termina della stagione resta nuovamente libero da ingaggio fino al febbraio 2017, quando dopo un periodo di prova firma un contratto fino al giugno successivo con il Piacenza, in Lega Pro. Il 13 giugno 2017 risolve consensualmente il contratto con gli emiliani.\nNazionale.\nEsordisce in Nazionale a 26 anni, con il c.t. Roberto Donadoni, nella partita amichevole Italia- (2-0) del 17 ottobre 2007 giocata a Siena, fornendo un assist per il gol di Lucarelli.\nTorna in Nazionale con Marcello Lippi, disputando la sua seconda gara il 20 agosto 2008 contro l'Austria. Dopo essere stato impiegato anche in alcune gare delle qualificazioni mondiali, viene inserito nella lista dei 23 convocati per la Confederations Cup 2009: gioca nella terza gara del girone, siglando un autogol nella partita persa 3-0 contro il Brasile (ultima sua apparizione con la maglia della Nazionale).\nAllenatore.\nIl 27 novembre 2019 diventa il nuovo allenatore del subentrando, e riesce a portare alla salvezza la squadra. Viene confermato per la stagione successiva dove conquista un quinto posto.\nIl 12 luglio 2021 lascia il club, per poi accasarsi al tre giorni dopo.\nStatistiche.\nPresenze e reti nei club.\n\"Statistiche aggiornate al 29 aprile 2017.\"\nStatistiche da allenatore.\n\"Statistiche aggiornate al 13 febbraio 2022.\""}
{"id": "1155730", "revid": "9026857", "url": "https://it.wikipedia.org/wiki?curid=1155730", "title": "Indianapolis 500", "text": ""}
{"id": "1155731", "revid": "1005847", "url": "https://it.wikipedia.org/wiki?curid=1155731", "title": "Elezioni parlamentari in Ucraina del 1998", "text": "Le elezioni parlamentari in Ucraina del 1998 si tennero il 29 marzo 1998. Rispetto alle precedenti elezioni parlamentari del 1994, questa volta i 450 seggi parlamentari furono assegnati a ogni candidato che aveva ottenuto la maggioranza dei voti in ognuna delle 225 regioni territoriali elettorali, mentre l'altra met\u00e0 dei seggi fu divisa tra i partiti politici e i blocchi parlamentari che avevano ricevuto almeno il 4% dei voti.\nParteciparono alle elezioni 30 partiti e blocchi politici; solo 8 di questi superarono la barriera richiesta del 4% di voti."}
{"id": "1155732", "revid": "1750627", "url": "https://it.wikipedia.org/wiki?curid=1155732", "title": "Episodi di Una mamma per amica (terza stagione)", "text": "Tornando a casa.\nTrama.\nLorelai sogna di essere sposata con Luke e di aspettare due gemelli da lui. \nRory per tutta l'estate, trascorsa con Paris che proprio a Washington D.C. esce per la prima volta con un ragazzo, Jamie, pensa a Jess e al bacio che si sono scambiati al matrimonio di Sookie ma non trova il coraggio di telefonargli o di scrivergli una lettera. Torna a Stars Hollow, e durante la celebrazione di una festa cittadina organizzata da Taylor, mentre \u00e8 con sua madre vede Jess che bacia una ragazza, e questo la ferisce perch\u00e9 si era illusa che il bacio che si erano scambiati avesse avuto un significato anche per lui, tuttavia Lorelai chiede a sua figlia di fare ordine nella sua testa e nel suo cuore, soprattutto per Dean, che non merita un simile trattamento. Sookie e Jackson litigano per il nuovo arredamento della casa e Lorelai discute con Emily e Richard durante la cena del venerd\u00ec a causa della rottura tra lei e Christopher per via di Sherry che \u00e8 incinta.\nImpossibile comunicare.\nTrama.\nEmily va a pranzo con Lorelai da Luke, con lo scopo di convincerla a non gettare la spugna con Christopher, ma l'incontro non va come sperato. Durante la cena del venerd\u00ec, irrompe all'improvviso lo stesso Christopher creando scompiglio in famiglia, fin quando Emily non gli chiede di andarsene. Jess e Rory discutono, ciascuno per le proprie motivazioni: Rory per colpa di Shane e Jess per essere stato messo da parte per tutta l'estate da Rory.\nAnsia da iscrizione.\nTrama.\nL'iscrizione di Rory ad Harvard arriva ma la ragazza si sente del tutto impreparata cos\u00ec partecipa con Lorelai ad un pranzo a casa di un ex alunno dell'universit\u00e0 dove far\u00e0 la conoscenza dei tre figli della coppia: due sono studenti modello iscritti entrambi ad Harvard e una figlia scapestrata. Lane pubblica un annuncio sul giornale per formare una rock band. Dean e Rory parlano del loro futuro in vista della partenza di Rory per l'universit\u00e0.\nLezione di successo.\nTrama.\nLorelai e Luke sono stati invitati alla Stars Hollow High School per parlare della loro carriera ma i ragazzi si dimostrano pi\u00f9 interessati alla gravidanza di Lorelai all'et\u00e0 di 16 anni piuttosto che ai suoi successi professionali. Lane vorrebbe ribellarsi alle regole della madre tingendosi i capelli ma dopo la tinta e una foto, ci ripensa tingendosi di nuovo del suo colore.\nAsta con incanto.\nTrama.\nLorelai va ad un'asta con sua madre e incontra un ragazzo, Peyton, figlio di un'amica di Emily. Tra i due sembra instaurarsi un buon feeling, ma il primo appuntamento si rivela un disastro, suscitando il disappunto di Richard ed Emily. Rory va ad innaffiare le piante del nuovo vicino di casa, ma l'innaffiatoio automatico si inceppa e Jess accorre in suo aiuto.\nUn alibi perfetto.\nTrama.\nRory e Lorelai partecipano insieme alla festa per la bambina di Sherry che dovr\u00e0 nascere a breve. Nel frattempo Jess acquista un'auto e Luke cerca di scoprire dove ha trovato i soldi per comprarla. Scopre cos\u00ec che il ragazzo ha iniziato a lavorare come magazziniere.\nLa maratona di ballo.\nTrama.\nLorelai e Rory partecipano all'annuale maratona di ballo di Stars Hollow che dura 24 ore. Rory discute con Dean riguardo ai sentimenti che questa proverebbe per Jess, con il risultato che il ragazzo lascia Rory sulla pista da ballo e finalmente quest'ultima capisce di essere innamorata di Jess. Lorelai e Rory perdono quindi la maratona consegnando a Kirk per il quinto anno consecutivo il trofeo.\nHarvard o Yale?\nTrama.\nRichard, Emily, Rory e Lorelai visitano insieme Yale, dove Richard organizza a loro insaputa un incontro con il decano delle ammissioni per cercare di far ammettere Rory a Yale, la quale insieme alla madre si arrabbia molto. Luke viene informato del fidanzamento tra Rory e Jess. Al ritorno da Yale le due Gilmore vanno come di consueto da Luke e finalmente Rory e Jess possono scambiarsi i primi baci.\nLa grande abbuffata.\nTrama.\nLorelai e Rory partecipano a quattro cene per il ringraziamento. Kirk adotta un gatto. Dave chiede a Lane di uscire insieme e le d\u00e0 un bacio, Paris \u00e8 preoccupata perch\u00e9 teme di non essere accettata ad Harvard e Dean ha una discussione con Jess.\nSolo amici.\nTrama.\nParis \u00e8 contenta della sua relazione con il nuovo fidanzato. Lorelai aiuta Emily ad occuparsi della madre di Richard. Rory e Dean si incontrano per caso e decidono di rinnovare la loro amicizia. Jess, inizialmente, rifiuta di accompagnare Rory alla festa di carnevale di Stars Hollow, ma cambia idea quando scopre che Dean parteciper\u00e0 insieme alla sorellina, Clara, la quale chiede a Rory di accodarsi a lei e suo fratello. Jess fa in modo di restare da solo con Dean e lo avvisa di lasciar perdere ogni piano per riconquistare Rory.\nTradimento.\nTrama.\nParis pensa che Rory stia cercando di tradirla. Lorelai e Sookie partecipano ad un corso per aprire la nuova locanda. Lorelai deve testimoniare in difesa di sua madre che \u00e8 stata citata in giudizio da una sua ex dipendente.\nLa grande pesca.\nTrama.\nAlex invita Lorelai a pescare cos\u00ec Luke le insegna l'arte della pesca. Paris cerca di incriminare Rory ma Andrew riesce a scagionarla. Il piano di Lane per ottenere il permesso di partecipare al ballo scolastico si rivela un disastro.\nPresente e passato.\nTrama.\nSherry entra in travaglio e non c'\u00e8 nessuno con lei, cos\u00ec Rory deve restare ad assisterla. Quando nasce la bambina di Sherry e Chris, Lorelai rivive in quei momenti il passato della sua gravidanza e del fidanzamento con Christopher. Jess e Dean continuano a provocarsi verbalmente. Richard ed Emily danno il loro parere, contrario, sul viaggio in Europa programmato da Lorelai e Rory perch\u00e9 loro vogliono dormire in un ostello e loro ovviamente sono contrari.\nLa cena da Emily.\nTrama.\nEmily scopre che Rory si \u00e8 lasciata con Dean e che adesso sta con Jess. Cos\u00ec invita i due fidanzati alla cena del venerd\u00ec. Jess si presenta alla cena con un occhio nero, cos\u00ec Rory pensa che abbia fatto a botte con Dean. In realt\u00e0 \u00e8 stato preso d'assalto da un cigno impazzito. Tutto questo mentre Lorelai parte per il fine settimana insieme ad Alex.\nL'amore non ha et\u00e0.\nTrama.\nQuando Jess non la chiama, Rory va alla partita di hockey dove incontra Dean con la sua nuova ragazza, Lindsay. Emily vede la nonna Lorelai baciare uno sconosciuto in casa sua.\nLa busta grande.\nTrama.\nRory e Paris attendono con ansia di essere ammesse ad Harvard. Rory scopre di essere stata accettata sia da Harvard che da Princeton che da Yale, mentre Paris \u00e8 sconvolta perch\u00e9 non viene accettata ad Harvard, cosa che sognava fin da quando era bambina. Lorelai incontra Max e Sookie scopre di essere incinta.\nRecita con finale a sorpresa.\nTrama.\nAll'Indipendence Inn scoppia un incendio e Lorelai \u00e8 cos\u00ec costretta a trovare una sistemazione nelle diverse case di Stars Hollow. Rory dorme a casa di Lane e Lorelai chiede ospitalit\u00e0 a Luke. Jess riceve il premio per \"impiegato del mese\". Rory prova a scegliere a quale universit\u00e0 iscriversi: Harvard, Yale o Princeton.\nBuon compleanno, bambina.\nTrama.\nEmily e Richard festeggiano Rory che ha deciso di frequentare Yale. Rory organizza il compleanno di Lorelai con la pizza pi\u00f9 grande del mondo (almeno lo pensa Lorelai). Lorelai riceve $75.000 perch\u00e9 un vecchio investimento che il padre di Lorelai aveva fatto a suo nome era scaduto imponendo a quest'ultimo di ritirare i soldi derivanti. Essendo l'investimento a nome di Lorelai, il padre si sente in dovere di farle avere i soldi che le spettano, Lorelai li accetta solo perch\u00e9 non sono un regalo ma qualcosa che le appartiene. Luke cerca di parlare con Jess delle sue continue assenze a scuola, ma senza risultato.\nRitorni improvvisi.\nTrama.\nLorelai partecipa alle riunioni dei genitori per l'organizzazione del ballo di fine anno della Chilton, finendo per incontrare e poi parlare con Max. Lane suona ad una festa con il suo gruppo, a cui partecipa anche Chui, il finto fidanzato di Lane, (innamorato realmente di lei) di cui Dave (il vero ragazzo di Lane) \u00e8 per\u00f2 geloso e se la prende con Lane perch\u00e9 se non si decide a lasciare Chui, lui non potr\u00e0 portarla al ballo di fine anno. Jess scopre che verr\u00e0 bocciato di conseguenza non pu\u00f2 acquistare i biglietti per la festa di fine anno a cui Rory voleva partecipare. Alla festa Jess \u00e8 molto nervoso, cerca di fare l'amore con Rory forzando un po' le cose, ma lei scappa via piangendo. Quando Dean vede Rory piangere, inizia a picchiare Jess. La rissa continua fino a quando non arriva la polizia e Jess va via da solo, lasciando l\u00e0 Rory. Intanto Lane sotto pressione per via della presenza di Chui che sembra non mollarla un attimo e del fastidio che prova Dave di questa situazione, inizia a bere birra, e finendo per telefonare, ubriaca, a sua madre.\nProblemi per Jess.\nTrama.\nIl giorno dopo la festa, Luke scopre della rissa provocata da Dean e Jess e va a parlare con i proprietari della casa per ripagare i danni. Lane \u00e8 confusa perch\u00e9 la madre, il giorno dopo la disastrosa telefonata da ubriaca, sembra far finta di niente. Il padre di Jess arriva in citt\u00e0 per vedere il figlio. Luke furioso cerca di mandarlo via per evitare che il ragazzo diventi ancora pi\u00f9 instabile. Alla fine padre e figlio si incontrano e Jess litiga con Luke che lo caccia via.\nFran, la proprietaria della Libellula, muore. Lorelai e Sookie potrebbero quindi avere l'opportunit\u00e0 di comprare la locanda che tanto desideravano, partecipano al funerale e chiedono all'avvocato incaricato di sistemare gli affari di Fran, notizie sulla propriet\u00e0 del vecchio albergo. Dave si presenta a casa di Lane in giacca e cravatta per chiedere alla madre il permesso di portare Lane al ballo. La madre risponde con una citazione, e Dave non conoscendone il significato passa una notte insonne non trovandone il significato. Ritorna dalla signora Kim disperato e lei, rimanendo colpita dall'impresa di Dave di essere riuscito a leggere la Bibbia in una sola notte, acconsente a far andare i due al ballo, ma aggiunge che poi Lane sar\u00e0 in punizione per i prossimi tre mesi. Dean annuncia a Rory che ha chiesto a Lindsay di sposarlo e lei ha risposto di s\u00ec. Rory un po' spiazzata non riesce ad essere del tutto contenta per Dean, che si offende.\nRory e Jess si incontrano sull'autobus e si chiariscono ma Jess in realt\u00e0 sta andando via da Stars Hollow senza dire niente a Rory.\nAlla ricerca del padre.\nTrama.\nJess va a trovare suo padre a Venice Beach, in California e gli chiede di poter restare a vivere l\u00ec. Luke avvisa Lorelai della partenza di suo nipote e lei aspetta il momento adatto per comunicarlo a Rory che \u00e8 stressata dalla maturit\u00e0.\nLorelai viene a sapere che Rory non potr\u00e0 avere la borsa di studio per via dei 75.000$ che Lorelai aveva ricevuto, ma che in verit\u00e0 non ha pi\u00f9 perch\u00e9 li ha usati per saldare il debito con i suoi genitori.\nSoddisfazioni.\nTrama.\nL'Indipendence Inn chiude definitivamente a causa dell'incendio. Lorelai dice a Rory che non pu\u00f2 comprare il Dragonfly perch\u00e9 i soldi rimasti dell'assegno di 75.000 dollari serviranno per Yale dato che hanno perso la borsa di studio. Rory decide allora di chiedere ai nonni di pagarle l'universit\u00e0, in cambio torner\u00e0 a cena il venerd\u00ec sera e dopo la laurea restituir\u00e0 i soldi. Lorelai e Sookie possono quindi comprare la locanda.\nRory si diploma e riceve una chiamata. Rory capisce che \u00e8 Jess e dopo avergli detto di averlo amato chiude definitivamente la sua storia con lui. Le Gilmore sono pronte per il loro viaggio in Europa.\nLuke per l'estate ha in programma una crociera con Nicole ma sogna che Lorelai gli chieda di non fidanzarsi."}
{"id": "1155735", "revid": "287204", "url": "https://it.wikipedia.org/wiki?curid=1155735", "title": "Episodi di Una mamma per amica (quarta stagione)", "text": "Yale, sto arrivando!\nTrama.\nLorelai e Rory tornano dall'Europa e si preparano a godersi l'ultima settimana insieme a Stars Hollow. Rory per\u00f2 si accorge di aver sbagliato di segnare il giorno di inizio delle lezioni, che non \u00e8 tra una settimana ma tra pochi giorni. Il tempo a disposizione delle Gilmore \u00e8 allora molto poco e le commissioni per Yale sono tante. Rory non vuole saltare la cena del venerd\u00ec dai nonni quindi sar\u00e0 Lorelai a non andare e a finire di prendere le cose per Yale. Emily non prender\u00e0 bene l'assenza della figlia alla cena, anche se l'accordo delle cene del venerd\u00ec riguarda solo Rory.\nSookie svela a Lorelai di aspettare un maschio, ma questo deve rimanere un segreto perch\u00e9 Jackson non vuole sapere il sesso del bambino fino alla nascita. Rory decide di aspettare come Jackson.\nLuke da quando \u00e8 tornato dalla crociera \u00e8 di pessimo umore e svela a Lorelai cosa \u00e8 successo: si \u00e8 sposato con Nicole, ma adesso stanno divorziando.\nLasciare casa.\nTrama.\nRory va a Yale, dove inizia la sua nuova avventura in qualit\u00e0 di matricola. Lorelai la accompagna e la aiuta a sistemare le sue cose. Tra le nuove matricole c'\u00e8 anche una vecchia conoscenza di Rory: Paris. Anche la ragazza infatti ha scelto di andare a Yale e fatto in modo di essere la compagna di stanza di Rory. Le Gilmore si salutano ma poco dopo Lorelai riceve un messaggio disperato da parte di Rory che soffre di nostalgia e cos\u00ec torna a Yale dove passa la notte facendo festa con le matricole.\nLuke aiuta Lorelai a traslocare la roba di Rory, nel frattempo deve gestire gli avvocati di Nicole che lo stressano per il divorzio.\nProfessione mamma.\nTrama.\n\u00c8 la prima settimana di lezioni a Yale e viene organizzata una festa al piano dove alloggia Rory. Paris, anche grazie a Lorelai, riesce a convincere Rory a partecipare e mettere a disposizione anche la loro camera ma sar\u00e0 Paris stessa a stufarsi della gente e a mandarli via. Rory conosce Marty, un ragazzo che gi\u00e0 aveva visto a lezione.\nSookie coinvolge Lorelai nell'organizzazione di una festa di compleanno per bambini: durante la festa Sookie si rende conto di sapere poco e niente di bambini e, presa dal panico, inizia a pensare che non sar\u00e0 una buona madre. Lorelai la consola.\nRichard riceve una proposta particolare dal figlio dell'uomo per cui lavorava. Jason vuole mettersi in affari con lui per dimostrare al padre di essere indipendente. Richard accetta, con sorpresa di Emily, data la precedente antipatia che Richard provava per Jason.\nIl matrimonio di Dean.\nTrama.\nDean invita Rory al suo matrimonio con Lindsay ma Rory \u00e8 indecisa se andare o no. Durante la festa di addio al celibato Dean e i suoi amici fanno tappa da Luke per mangiare, ma sono gi\u00e0 tutti ubriachi e in particolare Dean che inizia a straparlare. Luke, appena afferra il significato delle parole di Dean, manda tutti a casa, tranne Dean, che porta a dormire su da lui per evitare che dica o faccia stupidaggini, infatti Dean prosegue il discorso iniziato alla tavola calda: pensa ancora a Rory. Il giorno dopo Luke incontra Rory e le consiglia di non andare al matrimonio. Rory anche se incerta, visto che Luke non vuole spiegarle il perch\u00e9, decide di non partecipare e si limita a guardare gli sposi da lontano. Lorelai e Sookie convincono Michel a lavorare con loro al Dragonfly. Taylor mette i bastoni tra le ruote a Lorelai sui permessi per i lavori alla locanda con la sua solita pedanteria. Messo alle strette confessa che il vero scopo \u00e8 di farsi aiutare da Lorelai ad ottenere un favore da Luke. Il suo intervento per\u00f2 risulta superfluo perch\u00e9 Luke non era affatto contrario alla richiesta di Taylor, solo non aveva prestato attenzione a Taylor che blaterava come suo solito.\nIl primo appuntamento.\nTrama.\nLorelai e Sookie assumono un'arredatrice per il Dragonfly ma quando Lorelai viene a sapere che la donna aveva lavorato precedentemente per sua madre ci ripensa. Emily tuttavia convince Lorelai a non licenziarla. Un compagno di corso di Rory le chiede un appuntamento. Rory inizialmente rifiuta ma dopo aver parlato con Lorelai ci ripensa e decide di accettare l'invito. I due allora escono per una cena ma la serata non va a buon fine. Lorelai invita Luke a casa sua per la tradizionale serata film che di solito faceva con Rory. Data la scarsa cultura di Luke in fatto di film, Lorelai gli propone un grande classico: Casablanca.\nIl party.\nTrama.\nEmily decide di organizzare un pranzo per la nuova compagnia di Richard e assume Lorelai e Sookie per il catering. Come sempre Lorelai ed Emily litigano ma sembrano superare la cosa. Quando Jason scopre della cena disdice tutto perch\u00e9 ha gi\u00e0 organizzato un viaggio ad Atlantic City che secondo lui funzionerebbe di pi\u00f9. Emily, contrariata, informa dunque Lorelai che si arrabbia, va da Jason e pretende delle scuse per Emily e le ottiene, poi Jason le chiede di uscire a cena e lei accetta sapendo che sarebbe qualcosa che la madre non approverebbe. Kirk intanto deve uscire con una ragazza per cui ha una cotta e Lorelai gli consiglia di portarla in un posto dove lui si sente a suo agio. Kirk sceglie la tavola calda di Luke e si prepara per l'appuntamento in modo insolito e divertente. Kirk poi si sorprende quando capisce che ha fatto colpo sulla ragazza e che la cena \u00e8 andata bene, mentre Luke \u00e8 disperato. Rory non riesce a trovare un posto dove studiare in santa pace a causa delle sue compagne di stanza e alla fine trova il posto adatto sotto ad un albero. Il giorno seguente trova quell'albero occupato da un ragazzo che non ha intenzione di spostarsi. Il ragazzo c'\u00e8 anche il giorno dopo cos\u00ec Rory gli d\u00e0 dei soldi per lasciargli il posto.\nLa ragazza di Renoir.\nTrama.\nStars Hollow partecipa al festival dei quadri viventi. Kirk, nel ruolo di Ges\u00f9 nell\"Ultima Cena\", prende la parte molto seriamente. Nicole propone a Luke di continuare la loro relazione. Dato che Dave si \u00e8 trasferito in California per frequentare il College, la band di Lane va alla ricerca di un nuovo chitarrista. A presentarsi alle prove \u00e8 un uomo che dimostra di saper suonare bene. Tuttavia i ragazzi non sono molto convinti data la sua non giovanissima et\u00e0. Sookie d\u00e0 alla luce il suo primo figlio.\nIncontri e scontri.\nTrama.\nRory scrive dei pezzi per il giornale di Yale. Il direttore li stronca subito dicendole che deve esprimere di pi\u00f9 le sue opinioni riguardo all'argomento. Rory allora, dopo aver visto un balletto, decide di essere completamente sincera su quello che pensa della ballerina, paragonandola ad un ippopotamo. Il pezzo viene pubblicato e la ballerina si infuria con Rory che si sente in colpa per essere stata cos\u00ec critica. la madre di Lane vuole regalare a Dave una brocca presente in negozio. Lane la riconosce come la sua 'brocca nuziale' ma \u00e8 solo un malinteso. Luke sta di nuovo ufficialmente con Nicole e Lorelai rimane un po' spiazzata dalla notizia. Alla cena del venerd\u00ec viene invitato anche Jason, che flirta con Lorelai cercando di convincerla ad uscire con lui.\nUna partita difficile.\nTrama.\nJason continua a invitare Lorelai a cena ma lei rifiuta. Rory, Lorelai e i coniugi Gilmore passano tutta la giornata a Yale per l'evento della stagione: la partita di football Harvard vs Yale. Prima della partita per\u00f2 Emily scopre che Richard e la sua ex fidanzata storica, Penny, si incontrano segretamente ogni anno e d\u00e0 la colpa a Lorelai perch\u00e9 l'ha scoperto quando questa parlava con la donna. Lorelai, arrabbiata, accetta l'invito di Jason ad uscire a cena perch\u00e9 la madre non approverebbe. L'appuntamento inizia male ma finisce bene, anche se in modo insolito. Rory vede Paris sbaciucchiare l'anziano professore Flemming di cui Paris \u00e8 una \"fan\".\nIl titolo originale \u00e8 riferito all'appuntamento di Lorelai e Jason dove nel ristorante c'\u00e8 Ted Koppel.\nUna nuova relazione.\nTrama.\nLorelai e Jason si frequentano e fanno l'amore ma Lorelai non vuole che i suoi genitori vengano a sapere della loro relazione. Quando scopre per\u00f2 che Jason era ad una festa in compagnia di un'altra donna ci rimane male. Lui si giustifica dicendole che era solo perch\u00e9 non ci poteva portare lei stessa dato che erano presenti anche Emily e Richard. Lorelai non cambia comunque idea: vuole tenere segreta la loro relazione.\nRory e Paris partecipano ad una riunione particolare nella redazione del giornale di Yale. Paris per\u00f2 se ne va di nascosto per incontrarsi con il professor Fleming e Rory \u00e8 costretta a giustificare la sua assenza. Rory preferisce rimanere fuori da questa storia e non saperne nulla, ma il nuovo corso che frequenter\u00e0 \u00e8 tenuto proprio dal professor Fleming. Lane viene assunta da Luke per lavorare nel suo locale e si dimostra davvero brava.\nPer chi suona la campana.\nTrama.\nDurante il funerale di Stan, il reverendo annuncia che grazie ad una donazione del defunto le campane di Stars Hollow torneranno a suonare dopo anni di inattivit\u00e0. Per un concerto con la sua Band Lane resta fuori casa per la notte senza avvertire la madre che non avrebbe approvato.Lane si rifugia da Rory a Yale per la notte; qui confida all'amica di non esser riuscita a trovare un alibi con la madre . Lorelai, avvertita da Rory, chiama la preoccupata signora Kim che scopre i segreti nascosti in camera di sua figlia. Quando Lane torna a casa chiede scusa alla madre e cerca di trovare con lei un compromesso. La signora Kim rifiuta categoricamente ogni negoziazione e chiede a Lane di andarsene di casa. Lorelai e Luke litigano quando quest'ultimo le comunica che \u00e8 andato a vivere con Nicole. La stessa sera per\u00f2, stanchi del suono delle campane, decidono di recarsi in chiesa per manometterle. Mentre Lorelai sta per confessare qualcosa a Luke, entra il parroco e li interrompe.\nLa donna misteriosa.\nTrama.\nLorelai promette di parlare ai suoi genitori della relazione tra lei e Jason. Emily per\u00f2, ancora prima che Lorelai dica nulla, scoppia a ridere alla sola idea che loro due possano fare coppia. Lorelai allora non riesce a dirle la verit\u00e0. Il ragazzo di Paris va a Yale per passare del tempo con lei ma finisce con l'essere scaricato. Lane continua a vivere da Rory a Yale. La sorella di Luke, madre di Jess, va a trovare il fratello a Stars Hollow. Dopo la visita Luke si accorge che la macchina di Jess \u00e8 sparita e decide di denunciare il furto. Si scopre per\u00f2 che a prendere l'auto era stato proprio Jess. Rory vede che Jess \u00e8 tornato e, turbata, se ne va a casa.\nCome una vera coppia.\nTrama.\nJess torna a Stars Hollow e scappa da Rory ogni volta che la incontra. Jason e Lorelai devono fingere di essere una coppia mentre sono ad un ricevimento da Richard e Emily. Liz fa conoscere a suo fratello Luke il suo nuovo fidanzato T.J. con il quale sembra aver trovato un nuovo equilibrio. Quando finalmente Jess e Rory si affrontano Jess confessa a Rory di essere ancora innamorato di lei per poi salire in macchina e scappare via, mente Rory rimane allibita e senza parole.\nUn mondo a parte.\nTrama.\nLorelai \u00e8 stressata dall'apertura imminente del Dragonfly Inn e Rory per il college perch\u00e9 non riesce a frequentare con profitto tutti i corsi a cui si \u00e8 iscritta (e ai quali era iscritto il nonno quando frequentava Yale) e viene esortata da un professore ad abbandonare il suo corso per la mancanza di risultati. Non riuscendo a comunicare con la madre, se non via segreteria telefonica, si reca alla locanda per cercarla ma incontra Dean, che ha cominciato a lavorare part-time per la ditta che si occupa della ristrutturazione del Dragonfly, e si consola tra le sue braccia. Intanto fa la sua comparsa la nonna di Lorelai, Lorelai Gilmore, detta 'Trix'. La donna intuisce le difficolt\u00e0 economiche di Lorelai e accusa Richard di non aiutare economicamente la figlia e salvare cos\u00ec la reputazione dei Gilmore. In crisi perch\u00e9 crede di non riuscire a sostenere le spese per la locanda e di fallire, Lorelai chiede infine a Luke i 30'000 dollari di prestito che le occorrono, consolandosi anch'essa tra le sue braccia. La puntata si conclude con madre e figlia che ascoltano le rispettive segreterie telefoniche senza esser riuscite a sentirsi.\nSpese folli.\nTrama.\nLuke presta a Lorelai 30.000 dollari per consentirle di continuare i lavori alla locanda. Lane decide di andare a vivere in un appartamento con Zach e Brian. Passa dunque a casa per prendere le sue cose. Rory va al Dragonfly per incontrare sua madre ma prima parla un po' con Dean, fino a quando non arriva Linsday che gli ha preparato il pranzo. Rory e Lorelai vanno al centro commerciale per fare shopping e l\u00ec incontrano per caso Emily. Quest'ultima \u00e8 arrabbiata con Richard e per questo fa spese folli comprando tutto quello che le passa sotto tiro.\nLa bisnonna.\nTrama.\nLa mamma di Richard, Lorelai detta 'Trix', viene improvvisamente a mancare. Richard ne \u00e8 distrutto e per questo \u00e8 Emily che inizia ad occuparsi dell'organizzazione del funerale con il solito piglio deciso. Mettendo in ordine dei documenti della defunta, Emily trova la copia della lettera che Trix aveva inviato a Richard il giorno prima delle nozze del figlio. Nella lettera la donna gli diceva esplicitamente che stava commettendo un errore nello sposare Emily, che la sua ex Penny Lynn Lot (di cui Emily \u00e8 ancora gelosa) sarebbe stata una moglie decisamente migliore. Emily umiliata e amareggiata decide di smettere immediatamente di occuparsi del funerale. \u00c8 allora Lorelai a farsene carico. Luke litiga furiosamente con Nicole.\nPer un paio di calzini.\nTrama.\nSono le vacanze di primavera: Rory e Paris, dopo qualche dubbio iniziale, decidono di andare con gli altri compagni alla spiaggia di Spring Beach. Le due si rendono conto di non essere molto brave a socializzare e \"divertirsi\" come fanno tutti gli altri e decidono di passare la prima sera a mangiare pizza e guardare un film. Il giorno dopo incontrano Madeline e Louise in spiaggia. Madeline chiede a Rory del suo ex ragazzo Dean e scoperto che lui si \u00e8 sposato lo chiama con il cellulare di Rory. Quest'ultima si riprende il cellulare ma ormai \u00e8 costretta a lasciare un messaggio in segreteria. Madeline e Louise invitano Rory e Paris ad una festa. In discoteca Paris non capisce perch\u00e9 tutti si divertano pi\u00f9 di loro e, per provare, d'improvviso bacia Rory. Il bacio attira l'attenzione di un ragazzo che subito corre da Rory ma lei imbarazzata scappa via. Quando Dean sente il messaggio sulla segreteria, richiama Rory e i due parlano un po'.\nJason d\u00e0 a Lorelai le chiavi del suo appartamento ma Lorelai \u00e8 un po' a disagio di questa importante decisione.\nLuke scopre che Nicole ha una relazione con un altro e viene arrestato perch\u00e9 prendeva a calci la macchina del possibile amante. Lorelai gli paga la cauzione e lo riporta a casa.\nBomba ad orologeria.\nTrama.\nFloyd, il padre di Jason e ex collega di Richard, incontrandoli sul campo da golf chiede loro di organizzare una cena. Inizialmente Richard e Emily pensano che questo sia un tentativo di riappacificazione ma si rivela essere tutt'altro: Floyd vuole fare causa alla societ\u00e0 di Richard e Jason accusando quest'ultimo di avergli portato via i migliori clienti. La cena si trasforma in un litigio e Floyd rivela a tutti che Jason e Lorelai hanno una relazione. Alla fine Richard e Floyd trovano un accordo che prevede il dividersi tra loro i clienti ed escludere Jason. Rory scopre che Dean vuole accantonare per un po' gli studi e si arrabbia molto perch\u00e9 sa che il ragazzo potrebbe fare grandi cose. Si lamenta di Linsday ma quest'ultima la sente e, risentita, chiede a Dean di non vedere pi\u00f9 Rory. Dean per\u00f2 non vuole interrompere l'amicizia che ha con la sua ex.\nRapporti difficili.\nTrama.\nLuke e Nicole divorziano. Rory \u00e8 preoccupata per una tesina consegnata al professor Fleming. Lui le mette una A. Rory allora crede che quel voto sia influenzato dal fatto che lei sia amica di Paris. Dopo la cena del venerd\u00ec Lorelai e Rory vedono Emily uscire e andare via con la macchina. Sospettano che lei e Richard si stiano per separare e che inoltre lei frequenti un uomo che incontra ripetutamente all'hotel. Jason si ritrova senza clienti, dopo che Richard ha deciso di rimettersi in societ\u00e0 con Floyd, per questo vuole fargli causa. Lorelai per\u00f2 si arrabbia per questa decisione e rompe con Jason. Lane vede che una ragazza coreana alloggia a casa sua e sua madre la tratta come una figlia. Dopo un concerto passa a casa per salutare sua madre. Il Dragonfly \u00e8 ormai quasi pronto a riaprire. Anche Sookie torna in cucina, ma si fa male ad un piede.\nProvaci ancora, Luke!\nTrama.\nLorelai, Sookie e Michel sono molto indaffarati per finire le ultime cose alla locanda. Anche Jackson prende a cuore la cosa e decide di passare la notte con le zucchine. Lorelai si rende allora conto che devono rinunciare ognuno a qualcosa e prendere tutto con un po' pi\u00f9 di calma. Alla fine dormiranno comunque tutti e 4 nel campo di zucchine.\nIl professor Fleming si sente male e allora Paris si rende conto che effettivamente la loro differenza di et\u00e0 \u00e8 tanta. Luke compra un corso per cercare di imparare qualcosa sull'amore. Sua sorella torna in citt\u00e0 con T.J. e gli annuncia che i due stanno per sposarsi. Luke ne \u00e8 felice e va da Jess per convincerlo a venire al matrimonio. Jess torna a Stars Hollow ma ha paura di incontrare Rory dato che l'ultima volta le aveva detto di amarla. Luke trova il coraggio di invitare Lorelai al matrimonio della sorella e inizia a rendersi conto di essersi preso una cotta per lei. Dean litiga pesantemente con sua moglie Lindsay.\nMatrimonio rinascimentale.\nTrama.\nLuke e Lorelai vanno insieme al matrimonio di Liz, la sorella di Luke. La giornata va bene, i due si divertono e ballano insieme. Alla fine del matrimonio Luke chiede a Lorelai se le va di andare al cinema assieme qualche volta e lei accetta. Emily combina un appuntamento a Rory con un ragazzo che alla fine si rivela essere un idiota. Rory allora per tornare al campus chiama Dean che la riaccompagna. Jess e Luke si chiariscono definitivamente e si salutano con un abbraccio. Jess lasciato Stars Hollow va da Rory per chiederle di partire con lui. Rory per\u00f2 gli dice di no. Inoltre, la signora Kim e Lane cercano di riallacciare i rapporti, lei visita la casa dove adesso abita Lane e cerca di accettarlo.\nProva generale.\nTrama.\nIl primo anno a Yale \u00e8 terminato e Rory torna a casa per le vacanze. Dean \u00e8 arrabbiato con Rory perch\u00e9 pensava che lei si fosse rimessa con Jess. Rory chiarisce la situazione. Al Dragonfly Inn viene organizzata una serata di prova per testare la nuova locanda. Lorelai, oltre ai vari amici di Stars Hollow, invita anche i suoi genitori con lo scopo di riappacificarli. Ma dopo aver resistito per un po' Emily e Richard ammettono che hanno dei problemi e se ne vanno. Lorelai \u00e8 un po' imbarazzata con Luke ma \u00e8 felice che anche lui venga alla locanda. Alla sera per\u00f2 si presenta anche Jason che vorrebbe chiarirsi e rimettersi con Lorelai. Luke parla con Jason e si arrabbia con Lorelai, perch\u00e9 non sapeva che lei avesse un fidanzato. Lorelai allora gli spiega che non stanno pi\u00f9 insieme e i due si baciano per la prima volta. Rory tornata a casa per prendere alcuni cd viene raggiunta da Dean. I due parlano un po', si baciano e finiscono per fare l'amore. Quando Lorelai lo scopre si mostra molto delusa dalla figlia, perch\u00e9 Dean ormai \u00e8 un uomo sposato."}
{"id": "1155738", "revid": "1429175", "url": "https://it.wikipedia.org/wiki?curid=1155738", "title": "Billy the Kid", "text": "Entrato nell'immaginario collettivo come uno dei pi\u00f9 famosi pistoleri del Far West, \u00e8 divenuto altres\u00ec un'icona della ribellione adolescenziale e dell'anti conformismo.\nIspiratore di innumerevoli rappresentazioni nei mass media e nelle arti, nelle quali \u00e8 stato raffigurato sia come un freddo assassino che come un eroe che lotta per la giustizia, si ipotizza che abbia ucciso almeno ventisette uomini prima di essere ucciso, all'et\u00e0 di ventun anni, dallo sceriffo Pat Garrett.\nRelativamente sconosciuto per la maggior parte della sua vita, divenne una sorta di leggenda vivente nel 1881 quando il governatore del Nuovo Messico Lew Wallace pose una taglia sulla sua testa e alcuni giornali come il \"Las Vegas Gazette\" e il \"New York Sun\" cominciarono a narrarne le gesta, prima di divenire famigerato in tutti gli Stati Uniti. Dopo la sua morte furono scritte varie biografie e, come successo anche con altri pistoleri dell'epoca, la fantasia popolare ha infarcito la sua figura di elementi inventati.\nBiografia.\nGiovent\u00f9.\nSi sa poco sulle sue origini, ma si ritiene che sia nato in Allen Street nel Lower East Side dell'Isola di Manhattan, a New York. I suoi genitori erano irlandesi protestanti, ma i loro nomi \u2014 e di conseguenza il cognome McCarty \u2014 non sono certi; alcune ipotesi sulla loro identit\u00e0 prevedono per la madre il nome di Catherine McCarty o Katherine McCarty Bonney, e di William Bonney o Patrick Henry McCarty per suo padre (che mor\u00ec probabilmente verso la fine della guerra civile americana). Nel 1868 sua madre incontr\u00f2 William Antrim. Dopo alcuni anni passati spostandosi per il paese con Henry e il suo fratellastro Joseph, la coppia nel 1873 si spos\u00f2 e si sistem\u00f2 a Silver City. Antrim trov\u00f2 dei lavori saltuari come barista e carpentiere, ma presto divent\u00f2 pi\u00f9 interessato alle ricerche minerarie, trascurando la famiglia; nonostante questo, Billy the Kid qualche volta accenn\u00f2 a se stesso col cognome di Antrim.\nLa madre si vide costretta a prendere pensionanti per poter mantenere i suoi figli; fu poi colpita dalla tubercolosi, ma nonostante questo fu vista dai suoi pensionanti e vicini come \"\"un'allegra signora irlandese, piena di vita e malizia\". L'anno seguente, il 16 settembre 1874, la madre mor\u00ec, e, all'et\u00e0 di 14 anni, Billy fu costretto a trovare lavoro in un hotel. Il direttore fu impressionato dalla sua et\u00e0, si vant\u00f2 che quello fosse l'unico ragazzo che avesse mai lavorato per lui senza rubare nulla. I suoi insegnanti dissero che il giovane orfano \"non era in alcuna maniera un problema per gli altri ragazzi, sempre desideroso di aiutare con piccoli lavoretti per la scuola\"\". Il 23 settembre 1875 fu invece arrestato per aver nascosto un pacco di vestiti rubati per conto di un uomo che voleva fare uno scherzo alla lavanderia cinese; due giorni prima che fosse imprigionato, scapp\u00f2 strisciando fuori da un camino e, da questo momento, divenne un fuggitivo. Riusc\u00ec a trovare lavoro come mandriano in un ranch nel sud-est dell'Arizona. Nel 1877 divenne un trasportatore civile per il Fort Grant Army Post in Arizona con il compito di trasportare i tronchi di legno dal campo dei taglialegna fino alla segheria. Il fabbro del campo, Frank \"Ventoso\" Cahill, provava piacere nel fare con lui il prepotente tanto che, il 17 agosto, lo attacc\u00f2 dopo una disputa verbale e lo lanci\u00f2 a terra; lui reag\u00ec estraendo la sua pistola e sparando a Cahill, il quale mor\u00ec il giorno dopo; venne quindi arrestato, ma riusc\u00ec a evadere. In altre versioni viene riportato che l'incontro con Frank Cahill ebbe luogo in un saloon.\nFacendosi chiamare William H. Bonney, si mise in viaggio ma gli Apache gli rubarono il cavallo e fu costretto a camminare molti chilometri fino al pi\u00f9 vicino insediamento, che era la casa della signora Heiskell Jones nella Pecos Valley, Nuovo Messico, dove venne accolto e rifocillato; la famiglia Jones svilupp\u00f2 un forte attaccamento verso di lui e gli diede uno dei propri cavalli anche se zoppo e cieco da un occhio.\nLa guerra del bestiame della Contea di Lincoln.\nNell'autunno del 1877 si spost\u00f2 nella Contea di Lincoln in Nuovo Messico dove fu assunto come guardiano di mandrie da John Tunstall, un inglese proprietario di ranch, banchiere e mercante, e dal suo socio, Alexander McSween, un famoso avvocato. Un conflitto, conosciuto in seguito come la Guerra del bestiame della contea di Lincoln, cominci\u00f2 tra i mercanti residenti in citt\u00e0 e i possessori di ranch; gli eventi degenerarono quando, il 18 febbraio 1878, Tunstall, disarmato, venne sorpreso allo scoperto mentre stava pascolando la mandria e ucciso, facendo infuriare Billy insieme agli altri lavoratori del ranch. Venne quindi formato un gruppo chiamato i \"Regolatori\", guidato dallo stesso sovrintendente di Tunstall, Richard \"Dick\" Brewer, per dare la caccia a coloro i quali avevano partecipato all'uccisione di Tunstall.\nIl 6 marzo, vicino ad Agua Negra, catturarono due dei responsabili, Bill Morton e Frank Baker, i quali, il 9 marzo, mentre tornavano verso Lincoln, furono uccisi insieme a McCloskey, delegato federale e membro dello stesso gruppo che aveva dato la caccia ai due assassini. La versione ufficiale fu che i due, riusciti a impossessarsi delle armi di McCloskey, lo avevano ucciso per poi fuggire. Una diversa versione racconta che Billy the Kid e il suo gruppo giustiziarono la coppia dopo averla catturata e poi uccisero anche McCloskey, unico vero rappresentante della legge presente nel gruppo, perch\u00e9 probabilmente si era opposto all'uccisione dei due o aveva minacciato di denunciarli.\nIl 4 aprile, presso la segheria di Doc Blazer, il gruppo incontr\u00f2 un vecchio cacciatore di bisonti, Buckshot Roberts, che sospettavano fosse coinvolto nell'omicidio di Tunstall e, dopo una breve discussione, nacque un conflitto a fuoco dove Roberts, bench\u00e9 mortalmente ferito, riusc\u00ec a uccidere Dick Brewer, capo del gruppo fino a quel momento, e a ferirne altri due.\nIl giorno 11 aprile i Regolatori Jim French, Frank McNab, John Middleton, Fred Waite, Henry Newton Brown con Billy, fecero un'imboscata allo sceriffo William J. Brady e al suo vice, uccidendoli entrambi; Billy fu ferito mentre tentava di recuperare un fucile che gli apparteneva, e che era stato confiscato da Brady in un precedente arresto.\nA seguito della morte di Brewer, il comando del gruppo pass\u00f2 a Frank McNab, ex sovraintendente di Chisum. Sotto accusa per l'uccisione dello sceriffo Brady, e con l'opinione pubblica contraria per via dell'episodio, i rimanenti componenti della banda passarono i mesi seguenti come fuggitivi, scampando a ripetuti agguati da parte della fazione opposta. Stanco di vivere alla macchia, non essendo nemmeno un uomo di azione, ma un avvocato, e desideroso di rientrare nella legalit\u00e0 al fine di far condannare i mandanti dell'omicidio Tunstall, McSween, insieme al resto della banda, rientr\u00f2 nella propria casa di Lincoln il 15 luglio 1878, dove si asserragli\u00f2 con una dozzina di uomini e tutta la sua famiglia. Un'altra trentina di uomini circa, fedeli alla fazione di McSween, controllavano gli edifici attigui. Dopo un assedio durato cinque giorni, in quella che fu definita la battaglia di Lincoln, gli assedianti diedero fuoco alla casa di McSween, non riuscendo a espugnarla con le sole armi. Grazie a un espediente di Billy e altri del gruppo dei Regolatori, gli assediati riuscirono a fuggire. Infatti dapprima sventolarono le bandiere bianche in segno di resa ma una volta fuori dalla casa in fiamme si aprirono la strada a suon di proiettili. Nella sparatoria che ne segu\u00ec Billy uccise Bob Beckwith, colui che aveva appiccato il fuoco; venne ucciso anche McSween e almeno altri quattro del gruppo dei Regolatori. Con Tunstall gi\u00e0 assassinato, Chisum fuori gioco per motivi politici e senza grandi allevatori in grado di tenere testa all'opposta fazione, la morte di McSween segn\u00f2 di fatto la fine della guerra del bestiame della Contea di Lincoln.\nIl governatore Wallace e l'amnistia.\nNell'autunno del 1878 l'ex generale dell'Union Army Lew Wallace divenne il nuovo governatore territoriale del Nuovo Messico e, per cercare di pacificare la Contea di Lincoln, promulg\u00f2 un'amnistia per chiunque fosse rimasto coinvolto nella guerra della contea di Lincoln che non fosse gi\u00e0 sotto accusa scritta; Billy, che era scappato nel Texas dopo essere fuggito dalla casa di McSween, era sotto accusa, ma Wallace era colpito dalle voci che sostenevano che il ragazzo volesse arrendersi e testimoniare contro gli altri combattenti se l'amnistia fosse stata estesa anche a lui; nel marzo del 1879, Wallace e Billy si incontrarono nella Contea di Lincoln per discuterne e Billy accett\u00f2 di testimoniare in cambio dell'amnistia. Secondo l'accordo, avrebbe dovuto sottostare ad un arresto simbolico e stare brevemente in prigione fino alla conclusione della sua testimonianza; nonostante il fatto che la testimonianza contribu\u00ec a incriminare John Dolan, il procuratore distrettuale, uno dei potenti leader della fazione avversa, non esegu\u00ec l'ordine di Wallace di liberarlo dopo la testimonianza e Billy fu rimandato in prigione nel giugno del 1879 dalla quale per\u00f2 riusc\u00ec a fuggire.\nSopravvisse cos\u00ec per un anno e mezzo rubando bestiame, scommettendo e uccidendo; nel gennaio del 1880, durante un litigio, uccise un uomo chiamato Joe Grant nel saloon di Fort Sumner. Questi si stava vantando che avrebbe ucciso Billy se l'avesse visto, non rendendosi conto che l'uomo con cui stava giocando a poker fosse proprio lui. A quell'epoca, le persone caricavano i loro revolver solo con cinque colpi sui sei disponibili, dato che non c'erano sicure e capitavano spesso che un colpo partisse accidentalmente; Billy chiese a Grant di poter vedere la sua pistola con il manico d'avorio e, mentre guardava l'arma, fece ruotare il cilindro cos\u00ec che allo sparo successivo il cane sarebbe stato posizionato sulla camera vuota; quindi rivel\u00f2 la propria identit\u00e0 a Grant, che prov\u00f2 a sparargli: il colpo, con questo stratagemma, non part\u00ec e lui fu ucciso da Billy; quando gli fu chiesto cosa fosse successo, questi rispose: \"Era un gioco per due, e io sono arrivato per primo\".\nNel novembre del 1880, un gruppo di volontari a sostegno dello sceriffo, insegu\u00ec e intrappol\u00f2 la banda di Billy dentro una fattoria di propriet\u00e0 di un amico, James Greathouse, ad Anton Chico nell'area di White Oaks; un membro della squadra di nome James Carlysle si avventur\u00f2 nella casa con la bandiera bianca nel tentativo di negoziare la resa della banda, mentre Greathouse venne mandato come ostaggio; ad un certo punto della notte divenne chiaro a Carlysle che i fuorilegge stavano prendendo tempo, quando improvvisamente un colpo fu accidentalmente sparato da fuori. Carlysle, presumendo che i suoi compagni avessero sparato a Greathouse, decise di scappare per salvarsi, buttandosi da una finestra e cadendo sulla neve fuori. Appena fuori, i suoi compagni, scambiando Carlysle per uno della banda, spararono e lo uccisero. Comprendendo quello che avevano fatto si demoralizzarono, il gruppo di volontari fugg\u00ec, permettendo a Billy e alla sua banda di scappare; pi\u00f9 tardi Billy scrisse al governatore Wallace affermando la sua innocenza nell'omicidio di Carlysle e in qualunque episodio di furto di bestiame in generale.\nL'incontro con Pat Garrett.\nIn quel periodo, Billy fece amicizia con un ambizioso barista locale, che era stato cacciatore di bisonti, di nome Pat Garrett; impegnandosi a ripulire l'area dai rapinatori, Garrett era stato eletto sceriffo della Contea di Lincoln nel novembre del 1880, e ai primi di dicembre mise insieme un gruppo di volontari per arrestare Billy, ora conosciuto come \"Billy the Kid\", e mise una taglia di $500 sulla sua testa.\nIl 19 dicembre, Billy riusc\u00ec per poco ad evitare un'imboscata degli uomini di Garrett fatta a mezzanotte presso Fort Sumner; in quell'occasione un uomo della sua banda, Tom O'Folliard, fu colpito e ucciso. Il 23 dicembre fu inseguito fino a un edificio abbandonato a Stinking Springs nel quale, mentre dormiva con la sua banda, fu circondato dagli uomini di Garrett. All'alba, un ladro di bestiame di nome Charlie Bowdre usc\u00ec fuori per dare da mangiare al suo cavallo e, venendo scambiato per Billy, venne ucciso. Subito dopo qualcuno da dentro l'edificio cerc\u00f2 di raggiungere le briglie del cavallo, ma Garrett spar\u00f2 e uccise il cavallo (il corpo del cavallo blocc\u00f2 cos\u00ec l'unica uscita). Quando lo sceriffo cominci\u00f2 a cucinare la colazione su un fuoco da campo, Garrett e Billy si scambiarono delle amichevoli battute, nelle quali Garrett lo invitava a uscire fuori per mangiare insieme a lui, mentre lui invitava Garrett ad \"andare all'inferno\". Infine, comprendendo di non avere nessuna speranza di fuga, gli assediati e affamati fuorilegge si arresero e, pi\u00f9 tardi, fu permesso loro di unirsi al pasto.\nLa fuga da Lincoln e la morte.\nBilly fu imprigionato nella citt\u00e0 di Mesilla in attesa del processo fissato ad aprile 1881 e pass\u00f2 il suo tempo rilasciando interviste ai giornali e inviando al Governatore Wallace lettere in cui chiedeva clemenza ma questi rifiut\u00f2 di intervenire; il processo dur\u00f2 un giorno e venne ritenuto colpevole dell'omicidio dello sceriffo Brady, l'unica incriminazione mai confermata contro i combattenti della guerra del bestiame nella Contea di Lincoln e, il 13 aprile, fu condannato dal giudice Warren Bristol all'impiccagione da effettuarsi il 13 maggio, e fu trasferito a Lincoln in attesa dell'esecuzione, tenuto sotto controllo da due vice di Garrett, James Bell e Robert Ollinger, nel piano pi\u00f9 alto del palazzo di giustizia della citt\u00e0. Il 28 aprile, mentre Garrett era fuori citt\u00e0, Billy uccise entrambe le guardie e fugg\u00ec.\nI dettagli della fuga sono poco chiari; alcuni storici credono che un amico o un membro dei Regolatori simpatizzante lasci\u00f2 una pistola in una latrina che Billy era autorizzato ad usare sotto scorta, ogni giorno. Billy, quindi, raccolse quest'arma e, dopo che Bell lo aveva riportato al palazzo di giustizia, la us\u00f2 contro di lui non appena raggiunsero la cima di una rampa di scale all'interno. Un'altra teoria suppone che Billy sia riuscito a far scivolare le manette alla cima delle scale, abbia colpito con queste Bell alla testa, quindi abbia preso la pistola di Bell e gli abbia sparato con quella.\nBell barcoll\u00f2 verso la strada e croll\u00f2, ferito a morte, e Billy prese la doppietta calibro 775 di Ollinger e aspett\u00f2 alla finestra al piano di sopra che Ollinger, che era dall'altro lato della strada con alcuni altri prigionieri, venisse in aiuto di Bell. Non appena Ollinger venne correndo nella visuale, Billy punt\u00f2 il fucile contro di lui, grid\u00f2 \"Ciao Bob!\" e lo uccise. Gli abitanti, probabilmente, lo aiutarono a togliersi i ceppi dalle gambe come ringraziamento per il suo lavoro come \"Regolatore\". Dopo essersi tolto i ceppi alle gambe con un'ascia, il giovane fuorilegge prese in prestito (o rub\u00f2) un cavallo e cavalc\u00f2 senza fretta fuori dalla citt\u00e0, secondo quanto viene riferito, cantando. Il cavallo fu restituito due giorni dopo. Venne ucciso nel 1881, in circostanze mai del tutto chiarite.\nFu seppellito il giorno successivo al decesso nel vecchio cimitero militare di Fort Sumner (New Mexico), tra i suoi compagni caduti Tom O'Folliard (1858-1880) e Charlie Bowdre (1848-1880). Una sola lapide fu eretta pi\u00f9 tardi sulle tombe, dando un nome ai tre fuorilegge e incidendo la parola \"pals\" (compagni).&lt;ref name=\"https://it.findagrave.com/memorial/94/william-bonney\"&gt;Vedi: https://it.findagrave.com/memorial/94/william-bonney&lt;/ref&gt;\nAlla sua morte la missionaria italiana Blandina Segale, che aveva conosciuto e incontrato pi\u00f9 volte il bandito, scrisse a proposito di Billy nel suo diario:\nLa lapide posta sulla sua tomba, che recava i nomi di Henry McCarty, alias Henry Antrim, alias William H. Bonney, alias Billy the Kid, venne rubata e recuperata tre volte da quando venne posta nel 1940, e l'intero cimitero ora \u00e8 circondato da un recinto d'acciaio.\nIpotesi sulla morte.\n, McCarty si nascondeva ancora nei pressi di Fort Sumner quasi tre mesi dopo la sua fuga. Lo sceriffo Garrett e due vice uscirono il 14 luglio 1881 per interrogare uno dei cittadini, un amico di McCarty chiamato Pete Maxwell. Verso mezzanotte, mentre Garrett e Maxwell sedevano parlando nella camera da letto buia di Maxwell, McCarty inaspettatamente entr\u00f2 nella stanza. Ci sono almeno due versioni di quello che successe poi:\nSebbene la popolarit\u00e0 della prima storia persista, e metta Garrett in una luce migliore, molti storici affermano che la seconda versione sia probabilmente quella pi\u00f9 accurata.\nUna teoria sostanzialmente differente, in cui Garrett e il suo vice organizzarono una trappola per McCarty, \u00e8 stata anche analizzata in un documentario di Discovery Channel chiamato \"Billy the Kid: Senza maschera\". La teoria afferma che Garrett and\u00f2 nella stanza da letto della sorella di Pete Maxwell, Paulita, e la leg\u00f2 al letto. Paulita era una conoscenza di Billy the Kid e probabilmente avevano pensato di sposarsi. Quando McCarty arriv\u00f2, Garrett stava aspettando dietro al letto di Paulita e spar\u00f2 a Billy.\nIl 31 dicembre 2010 il governatore del Nuovo Messico Bill Richardson, dopo aver esaminato il caso, ha negato la concessione di una grazia postuma a Billy the Kid, 129 anni dopo la sua morte, confermando la decisione del governatore di allora, Lewis Wallace.\nControversie.\nOmicidi attribuiti.\nNonostante gli venga attribuita l'uccisione di 21 uomini nella sua vita, si crede che invece ne abbia uccisi tra quattro e nove. Cinque di loro morirono durante le sparatorie in cui molti dei Regolatori presero parte, rendendo quindi dubbio se fossero stati proprio i suoi proiettili a ucciderli. Delle restanti quattro vittime, due furono sparatorie per autodifesa e le altre due furono le uccisioni dei vicesceriffi Bell e Ollinger durante la sua fuga dalla prigione. Il suo primo omicidio risale al 1877, quando, secondo la sua data di nascita ufficiale ma ancora incerta, aveva 17 anni, anche se potrebbe essere stato anche solo quindicenne.\nMancinismo.\nPer la maggior parte del XX secolo si credeva che fosse mancino in quanto nell'unica sua fotografia conosciuta, un ferrotipo senza data, lo si vede con un fucile Winchester mod. 1873 nella sua mano destra e un cinturone con una fondina sul suo lato sinistro, dove normalmente un mancino terrebbe la pistola. Questa convinzione divenne cos\u00ec radicata che nel 1958 un film biografico fu intitolato \"The Left Handed Gun\". Si scopr\u00ec poi che il famoso ferrotipo era in verit\u00e0 un'immagine invertita in quanto il modello di fucile nella foto aveva l'apertura per caricare sulla sinistra, mentre in realt\u00e0 quel modello aveva l'apertura sul lato destro; di conseguenza l'immagine era invertita e la fondina della pistola era quindi sull'anca destra.\nSi diffuse quindi la credenza che fosse ambidestro. Diversi siti web danno questa ipotesi e la questione \u00e8 ancora molto discussa.\nIpotesi sulla vera identit\u00e0.\nBrushy Bill\nNel 1950, un avvocato, William Morrison, individu\u00f2 un uomo nel Texas dell'ovest che si chiamava Ollie P. Roberts, soprannominato Brushy Bill, che affermava di essere il vero Billy the Kid, e che in verit\u00e0 non era mai stato colpito e ucciso da Pat Garrett nel 1881. Quasi tutti gli storici rifiutarono questa ipotesi anche perch\u00e9 il vero Billy the Kid parlava spagnolo fluentemente e poteva leggere e scrivere, mentre Brushy Bill non sapeva farlo ed era analfabeta. Nonostante queste discrepanze nelle date di nascita e nell'apparenza fisica, la citt\u00e0 di Hico (Texas) (residenza di Brushy Bill) ha sfruttato la fama di Billy aprendo il Billy The Kid Museum.\nJohn Miller\nUn altro aspirante al titolo di Billy the Kid fu John Miller la cui famiglia afferm\u00f2 nel 1938, dopo la sua morte, che lui fosse Billy the Kid. Miller fu seppellito nel cimitero per Pionieri dello Stato a Prescott, Arizona. Tom Sullivan, ex sceriffo della Contea di Lincoln, e Steve Sederwall, ex maggiore di Capitan, dissotterrarono le ossa di John Miller nel maggio 2005. Campioni di DNA dai resti furono mandati in un laboratorio a Dallas, Texas, per essere comparati con le tracce di sangue prese da un tavolo su cui si crede fu posto il corpo di Billy dopo che fu colpito a morte. I due stavano cercando prove dei resti di Billy dal 2003, a cominciare da Fort Sumner nel Nuovo Messico, e finendo in Arizona. I risultati dei test del DNA non sono stati resi pubblici."}
{"id": "1155741", "revid": "75775", "url": "https://it.wikipedia.org/wiki?curid=1155741", "title": "Raggio Letale", "text": ""}
{"id": "1155742", "revid": "92723", "url": "https://it.wikipedia.org/wiki?curid=1155742", "title": "The Change", "text": "The Change \u00e8 un album della cantante svedese Marie Fredriksson, pubblicato nel 2004, dalla Capitol.\nIl disco.\nThe Change \u00e8 un album pop dalle sonorit\u00e0 pop rock e blues; \u00e8 stato prodotto da Mikael Bolyos ed \u00e8 il primo, ed unico finora, della Fredriksson cantato in inglese ed affiancato ad una propria etichetta discografica, \"Mary Jane\".\nLa maggior parte delle canzoni sono state scritte durante il periodo di malattia della cantante. Nell'album \u00e8 presente la cover \"The Good Life\" (La Belle Ville) ed un brano, \"Bad Moon\", scritto in origine per un ipotetico album con Roxette.\nSi ripete una versione orchestrale di \"The Change\", in chiusura dell'album.\nL'album \"The Change\" \u00e8 stato pubblicato nel 2004 anche in Sudafrica, Brasile, Cina e Giappone.\nSingoli.\nI singoli estratti dall'album sono 3. il brano \"2:nd Chance\", pubblicato il 10 ottobre 2004, esce in contemporanea con la prima pubblicazione dell'album, avvenuta in Svezia. Seguono i singoli \"All About You\", pubblicato il 1\u00ba dicembre 2004 e \"A Table in the Sun\", pubblicato nel 2005, il 18 maggio."}
{"id": "1155744", "revid": "38120", "url": "https://it.wikipedia.org/wiki?curid=1155744", "title": "Million dollar babies", "text": ""}
{"id": "1155749", "revid": "30610", "url": "https://it.wikipedia.org/wiki?curid=1155749", "title": "Quartiere Castello", "text": ""}
{"id": "1155750", "revid": "123201952", "url": "https://it.wikipedia.org/wiki?curid=1155750", "title": "Wutan Zazhi", "text": "Wutan Zazhi (\u6b66\u575b\u6742\u5fd7) \u00e8 il nome in Pinyin di una rivista periodica di Taiwan sulle arti marziali cinesi fondata dal maestro Liu Yunqiao nel giugno del 1971, e pubblicata fino al 1973.\n\"Wutan\" (\u6b66\u575b) significa \"Circoli di arti marziali\". \"Zazhi\" (\u6742\u5fd7) ha il significato di \"rivista\", \"periodico\". Quindi nell'insieme \u00e8 traducibile come \"Rivista sui circoli di arti marziali\". Un'altra possibile traduzione \u00e8 \"Tribuna di Arti Marziali\"\n\"Wutan Zazhi\" ha visto la collaborazione di importanti maestri di arti marziali, quali il maestro Chang Dsu Yao, autore di alcuni articoli."}
{"id": "1155754", "revid": "287204", "url": "https://it.wikipedia.org/wiki?curid=1155754", "title": "Procyon pygmaeus", "text": "Il procione di Cozumel (\"Procyon pygmaeus\"), detto anche procione pigmeo, \u00e8 una specie di procione in pericolo di estinzione, endemica dell'omonima isola al largo della penisola dello Yucat\u00e1n, in Messico.\nA differenza dei suoi congeneri dei Caraibi, questa specie presenta dei tratti morfologici distintivi rispetto al procione vero e proprio.\nNel 1901, Clinton Hart Merriam lo classific\u00f2 come specie a parte, ben distinta dal suo parente del continente, \"Procyon lotor shufeldti\": infatti, questi animali sono di taglia molto minore (pesano al massimo 3-4 kg), inoltre sono immediatamente distinguibili dai procioni comuni per la presenza di una banda golare nera e per la coda dorata, oltre che per caratteristiche anatomiche come la forma dei denti e del setto nasale.\nQuesti animali sono un esempio di nanismo insulare dovuto al lungo isolamento: un recente studio archeologico ha rivelato che gi\u00e0 i Maya sapevano dell'esistenza di procioni pi\u00f9 piccoli della norma su Cozumel. Questo dimostrerebbe che la riduzione di taglia di questa specie non sia stata un fenomeno recente."}
{"id": "1155755", "revid": "122315", "url": "https://it.wikipedia.org/wiki?curid=1155755", "title": "Procione di Cozumel", "text": ""}
{"id": "1155756", "revid": "287204", "url": "https://it.wikipedia.org/wiki?curid=1155756", "title": "Pret-a-porter", "text": ""}
{"id": "1155758", "revid": "73843", "url": "https://it.wikipedia.org/wiki?curid=1155758", "title": "Episodi di Una mamma per amica (sesta stagione)", "text": "\u00c8 la prima ed unica stagione della serie ad essere completamente andata in onda in prima serata; la stagione \u00e8 infatti stata trasmessa d'estate all'inizio con tripli episodi settimanali e poi con doppi dal 7 giugno al 31 luglio 2006 con ottimi risultati d'ascolto. L'esperimento \u00e8 stato in seguito ripetuto l'anno successivo con la settima stagione, ma senza successo.\nUna nuova Lorelai.\nTrama.\nLuke e Lorelai festeggiano per il fidanzamento. Rory viene condannata a 300 ore di lavoro civile per aver rubato uno yacht. Luke compra a Lorelai un anello di fidanzamento. Lorelai lascia che sua figlia capisca da sola lo sbaglio che sta commettendo e quindi soffre in silenzio e di nascosto da tutti. Porta tutta la roba di Rory da suoi genitori raccontandogli di una vecchia storia su una rana e uno scorpione e dicendogli che hanno vinto e che avranno la figlia che non hanno mai avuto.\nLavori in casa.\nTrama.\nRory ha qualche problema con una delle ragazze durante le ore di servizio civile. Luke e Lorelai decidono di non comprare la nuova casa, ma espandere quella di Lorelai. Lorelai prende un cane che chiamer\u00e0 Paul Anka anche se Luke non \u00e8 d'accordo. Rory viene a sapere del fidanzamento della madre con lui da Luke. Alla fine Lorelai andando in autostrada vede Rory che sta lavorando e si ferma a parlare con la figlia, ma le due hanno un confronto acceso dove entrambe dicono che sono ferite per il comportamento dell'altra.\nLontano da Yale.\nTrama.\nRory sembra aver trovato un equilibrio e completa le sue prime 125 ore di servizio civile, mentre Paris, che va a pranzo con Lorelai due volte a settimana al Dragonfly, terrorizza tutto il personale. Lane e la band terminano la loro prima tourn\u00e9e. La casa di Lorelai viene ristrutturata. Paul Anka affidato a Luke per una notte mangia della cioccolata e Luke \u00e8 costretto a portarlo da un veterinario. Lorelai dice a Luke che fisseranno la data delle nozze solo quando si sar\u00e0 sistemata la situazione con Rory, mentre quest'ultima diventa un membro de Le Figlie della Rivoluzione Americana.\nLa trappola.\nTrama.\nLa madre di Jackson costringe Sookie a battezzare i suoi due figli e, per l'occasione, la famiglia di Jackson alloggia al Dragonfly. Lorelai e Rory sono le due madrine e sono cos\u00ec costrette ad incontrarsi di nuovo. Lorelai si arrabbia con Rory che non le aveva dato nemmeno il suo numero di telefono. Alla fine della puntata, Rory e Logan decidono di fare un viaggio a New York.\nLe Figlie della Rivoluzione.\nTrama.\nRory diventa organizzatrice per un evento dell'associazione delle Figlie della Rivoluzione. La locanda di Lorelai subisce dei lievi danni a causa di un incendio, quindi Lorelai chiama il padre per un aiuto, ma i due litigano su Rory e gli Huntzberger. In un confronto tra Mitchum e Richard, quest'ultimo viene a sapere che Lorelai aveva ragione su come Rory era stata trattata quella sera. Lui ed Emily scoprono che gli Huntzberger vogliono ostacolare la relazione fra Rory e loro figlio e che la decisione di Rory di non andare pi\u00f9 all'universit\u00e0 \u00e8 stata causata dalle parole di Mitchum e si infuriano molto.\nLa casa delle bambole.\nTrama.\nTaylor vuole cambiare i nomi delle vie di Stars Hollow, ripristinando quelli dell'epoca della fondazione della comunit\u00e0 e Lorelai \u00e8 d'accordo, coinvolgendo tutti, ma se ne pente subito: il vecchio nome della strada dove sorge la locanda \u00e8 \"Via delle vesciche e dei brufoli\" che non solo \u00e8 orrendo ma potrebbe anche allontanare i clienti. Logan regala una borsa Birkin a Rory, con grande invidia ed entusiasmo di Emily. Rory dichiara apertamente a Logan di amarlo, mentre lui non lo fa perch\u00e9 la ritiene diversa rispetto alle altre ragazze a cui l'ha detto. Emily sistema casa e vuole che Lorelai vada a prendere la sua vecchia casa delle bambole ma nel finale sar\u00e0 lo stesso Richard a riportargliela a Stars Hollow per parlare di Rory.\nIl compleanno di Rory.\nTrama.\nRory e Lorelai non sono felici perch\u00e9 per il 21\u00ba compleanno di Rory dovevano festeggiare in modo particolare. Da sempre legate, avevano pianificato una settimana indimenticabile, ma a causa del litigio non lo possono festeggiare insieme. Emily e Richard scoprono che Rory e Logan fanno gi\u00e0 sesso, quindi per ovviare a questa situazione trasferiscono tutta la roba di Rory nella casa principale con una scusa, per poterla tenere d'occhio. Emily d\u00e0 una festa per Rory ed invita anche la madre.\nRagazze scatenate.\nTrama.\nLuke accetta di sponsorizzare la squadra di calcio delle bambine della scuola media di Stars Hollow, mentre Lorelai non riesce a scegliere il colore da usare per dipingere la casa ed \u00e8 anche preoccupata per il cane che non sta bene. Jess torna nel Connecticut per mostrare i suoi cambiamenti a Rory: adesso lavora in una casa editrice e ha scritto un libro; l'incontro far\u00e0 riflettere Rory sulla scelta di abbandonare l'universit\u00e0 e causer\u00e0 la rottura col fidanzato Logan.\nNiente segreti.\nTrama.\nRory con perseveranza ottiene di nuovo un lavoro al giornale di Mitchum senza il suo sostegno, in seguito riprende gli studi a Yale e torna a Stars Hollow e fa pace con la madre. Luke riceve la visita inaspettatata dell'undicenne April. La bambina dopo una frettolosa spiegazione su un compito scolastico, strappa un capello a Luke e scappa via. Luke scopre che la bambina potrebbe essere sua figlia, anche se ne ignorava l'esistenza.\nL'eredit\u00e0.\nTrama.\nChristopher offre di dividere una recente eredit\u00e0 con Lorelai e Rory. Rory allora chiede al padre di pagarle le rette a Yale per non dipendere pi\u00f9 dai nonni. Luke non riesce a dire a Lorelai di avere una figlia e non sa come comportarsi. Zach fa una sfuriata di gelosia durante un importante concerto della band con una casa discografica perch\u00e9 Brian ha scritto una canzone intitolata \u201cLane\u201d e dice a Lane che in una band non ci dovrebbero essere rapporti sentimentali.\nL'abito perfetto.\nTrama.\nLorelai non sa niente di un matrimonio n\u00e9 come lo vorrebbe. Allora va in giro per negozi insieme a Sookie quando casualmente capitano di fronte a uno che vende abiti da sposa, entrano e l\u00ec Lorelai scopre l'abito perfetto e innamorata di esso lo compra. Il resto dei preparativi riescono a terminarli in una sola giornata. Lorelai felice va da Luke e gli racconta tutto, lui per\u00f2 \u00e8 ancora gi\u00f9 di morale per aver appena scoperto di avere una figlia e incontra anche la madre e le dice che vuole conoscere di pi\u00f9 sua figlia. Rory va a vivere nell'appartamento di Paris e Doyle, un appartamento che per\u00f2 non \u00e8 esattamente nuovo. Rory si accontenta pur di non vivere pi\u00f9 dai nonni.\nLogan per\u00f2 che la pedina ovunque per cercare di riappacificarsi con lei e tornare insieme tanto che le dice di amarla ma la ragazza non ne vuole sapere. Quando Rory va dallo psicologo per la sua seduta prima di tornare ad essere definitivamente una ragazza normale del college, confessa all'uomo i suoi problemi sentimentali e scoppia a piangere. Luke vorrebbe dire a Lorelai della figlia ma non ci riesce quando la vede in abito da sposa.\nCarnevale in citt\u00e0.\nTrama.\nTaylor finge di non poter essere disponibile per il Carnevale d'Inverno a Stars Hallow e si accorge che pu\u00f2 essere organizzato benissimo senza il suo aiuto. Paris scopre di essere temuta dai suoi colleghi al giornale di Yale come una dittatrice. Logan cerca in tutti i modi di conquistare Rory senza alcun risultato, cos\u00ec si reca a Stars Hollow da Lorelai, la quale scrive una lettera a Rory dove parla di Logan e lei decide di uscire con lui. Lorelai incontra per caso April, scopre che \u00e8 la figlia di Luke e rimane sconvolta. Decidono infine di posticipare le nozze.\nDi nuovo a cena il venerd\u00ec.\nTrama.\nLorelai confessa ai suoi genitori che non pagheranno pi\u00f9 la retta di Yale di Rory pagata da Christopher e questo li fa arrabbiare. Dopo una serie di litigi, la famiglia Gilmore raggiunge un equilibrio e le cene del venerd\u00ec sera vengono ristabilite. Logan aiuta Rory al giornale, che era sul punto di non uscire a causa di Paris, e questo rinsalda il loro legame, ed alla fine Rory e Logan si baciano. Luke cerca di instaurare un rapporto con sua figlia April, causando un po' di turbamento in Lorelai che non si sente coinvolta.\nIl grande passo.\nTrama.\nLuke partecipa ad una cena del venerd\u00ec sera con Lorelai e i suoi genitori. Rory fa fare a Christopher una visita a Yale, dove conoscer\u00e0 anche Logan. Paris viene estromessa dal giornale e Rory viene eletta come nuovo caporedattore causando la rottura fra lei e Paris, che la caccia fuori di casa, cos\u00ec Rory \u00e8 costretta a trovare un alloggio; la scelta cade ovviamente sulla casa del suo ragazzo, Logan e iniziano dunque a convivere.\nSan Valentino in quattro.\nTrama.\nLorelai e Luke passano del tempo insieme a Rory e Logan durante il weekend di San Valentino. Il weekend per\u00f2 non si conclude allegramente quando il padre di Logan arriva e mette il ragazzo su un aereo per Londra. Lorelai si accorge da alcune telefonate di un articolo sul suo matrimonio su un giornale.\nCuriosit\u00e0.\nIn questa puntata, il personaggio di Rory torna ad essere doppiato da Myriam Catania.\nLa battaglia dell'oca.\nTrama.\nLorelai fa da baby-sitter alla bambina di Christopher e scopre quanto sia maleducata e disobbediente, litiga poi con lui sul ruolo di genitori e sul dover imporre le regole, ma poi anche Christopher capisce che ha ragione. Lane tiene ancora il muso a Zach, ma lui le chiede di sposarlo e si rimettono insieme. Rory partecipa al matrimonio della sorella di Logan e viene a sapere che durante la loro separazione lui l'aveva tradita con diverse ragazze; allora lo molla e va a stare da Paris che si \u00e8 lasciata con Doyle.\nUn continuo trasloco.\nTrama.\nRory \u00e8 tornata a stare da Paris, ma quando Logan si presenta supplicandola di perdonarlo, Rory decide di dargli una seconda possibilit\u00e0. Anche Paris perdona Doyle. Successivamente vuole passare del tempo da sola per riflettere e fa ritorno a Stars Hollow. Qui Luke si prepara a partire insieme ad April per una gita scolastica a Philadelphia e Lorelai non la prende molto bene. Rory, nonostante Lorelai la preghi di non impicciarsi, va a conoscere la madre di April al suo negozio. Zach e la signora Kim scrivono una hit per la band di Lane e sua madre approva il loro matrimonio.\nUna vacanza studio.\nTrama.\nLuke va a Philadelphia con April e la sua scuola. In tale occasione, va a trovare il nipote Jess mentre lavora nella sua casa editrice indipendente. Logan si sente ancora non perdonato da Rory per i suoi tradimenti, cos\u00ec decide di andare a fare un'ultima bravata delle sue con gli amici della \"Brigata della vita e della morte\". Rory riceve un invito da parte di Jess a Philadelphia per assistere all'apertura della casa editrice: l\u00ec incontrer\u00e0 April e Luke. Jess si riavvicina a Rory, e la bacia, credendola ormai separata da Logan, ma Rory si accorge di essere innamorata di Logan e si vede costretta a rifiutare le avance di Jess, che la saluta definitivamente. Lorelai \u00e8 afflitta dal mistero dei suoi genitori, che alla ricerca di una nuova casa, pare si vogliano stabilire a Stars Hollow.\nUn vestito da sposa per Lane.\nTrama.\nLane si sposa con due cerimonie, una Avventista e l'altra Buddhista per sua nonna venuta appositamente per lei dalla Corea. Christopher ritorna per fare da accompagnatore a Lorelai alla festa del matrimonio perch\u00e9 Luke \u00e8 ancora fuori con la figlia April. Lorelai si rende conto che lei potrebbe non trovarsi mai nei panni di Lane e durante un brindisi, da sbronza, rivela a tutti che lei non si sposer\u00e0 mai. Logan si \u00e8 ferito in Costa Rica con la \"Brigata della vita e della morte\" e a fine episodio Rory corre da lui.\nFesta di compleanno.\nTrama.\nLogan ha un grave incidente mentre fa parapendio con i ragazzi della Brigata. Rory corre subito in ospedale e prova immediatamente sensi di colpa per averlo lasciato andare. Nel frattempo Luke decide di organizzare una festa per il compleanno di April al locale; Lorelai, desiderosa di risolvere i loro problemi di coppia, si offre come aiuto, ma lui glielo impedisce. Quando per\u00f2 la festa si rivela un mortorio, Luke chiamera Lorelai, che interviene e trasforma la giornata in qualcosa di memorabile. Quando Anna, la madre di April, viene a sapere che una donna a lei sconosciuta si \u00e8 occupata della festa, va su tutte le furie e questo riallontana Lorelai e Luke. Lorelai decide dunque di parlare con la madre di April, la quale le dice che finch\u00e9 Lorelai e Luke non saranno sposati, non pu\u00f2 permetterle di frequentare sua figlia perch\u00e9 April potrebbe affezionarsi a una persona non stabile sentimentalmente con Luke.\nA spasso con Emily.\nTrama.\nLogan torna a casa dall'ospedale e Paris e Doyle si prendono cura di lui per conto di Rory che scopre l'intervista di Mitchum su un famoso giornale che si prende il merito dei suoi successi. Luke aiuta la sorella Liz e il cognato T.J. ad affrontare l'arrivo di un figlio. Lorelai cerca di evitare Luke. Emily si fa operare gli occhi e rimane temporaneamente cieca: questo obbligher\u00e0 Lorelai ad occuparsi di lei per una giornata. La figlia verr\u00e0 a scoprire che Emily e Richard hanno intenzione di comprare una casa come regalo di nozze per l'unione fra lei e Luke, ma Lorelai crolla e ammette a se stessa e a sua madre che questo matrimonio non accadr\u00e0 mai.\nSeparazioni.\nTrama.\nLogan si laurea e lascia Rory per andare a lavorare, secondo gli ordini del padre, a Londra. Il rapporto, seppur a distanza, continuer\u00e0. A finire definitivamente invece \u00e8 la relazione fra Luke e Lorelai: lei, non pi\u00f9 disposta ad aspettare, gli chiede di sposarla subito o mai pi\u00f9 e Luke si vede costretto a dirle di no perch\u00e9 deve occuparsi della figlia. Cos\u00ec Lorelai torna fra le braccia di Christopher, il padre di Rory, ci va a letto e cambia il destino della sua relazione con Luke."}
{"id": "1155760", "revid": "33689", "url": "https://it.wikipedia.org/wiki?curid=1155760", "title": "Aureliano (console 400)", "text": "Biografia.\n\"Praefectus urbi\" di Costantinopoli dal 393 al 394, Aureliano venne elevato alla prefettura del pretorio d'Oriente dal goto Gainas nell'agosto del 399, al posto del proprio fratello Eutichiano, che era stato scelto da Eutropio, un avversario di Gainas. Divenuto il pi\u00f9 potente funzionario civile della corte di Arcadio, Aureliano si occup\u00f2 del processo a Eutropio, che inizi\u00f2 a Calcedonia nel settembre di quell'anno.\nVenne nominato console per l'anno 400, ma il suo collega d'Occidente, il \"magister militum\" Stilicone non lo riconobbe, in un atto di aperto scontro con la corte orientale e in particolare con Gainas. All'inizio del 400 era ancora prefetto, quando ricevette l'ordine di confiscare le propriet\u00e0 di Eutropio e di distruggerne le statue.\nA met\u00e0 aprile 400, Gainas si rec\u00f2 a Costantinopoli, dove obblig\u00f2 Arcadio a consegnargli Aureliano e Saturnino: Aureliano fu deposto e condannato a morte, mandandolo in esilio (sebbene le sue propriet\u00e0 non venissero confiscate) e lasciando l'Oriente senza console. Dopo la sconfitta dei Goti a Costantinopoli 12 luglio 400, Aureliano fece un trionfale ritorno nella capitale, anche se non ebbe indietro il suo titolo consolare. Fu un personaggio importante all'interno del Senato fino a tarda et\u00e0, tanto che il Senato gli dedic\u00f2 una statua in oro; \u00e8 noto dalle leggi a lui inviate e conservate nel Codice teodosiano che fu prefetto del pretorio per l'Oriente una seconda volta tra il 414 e il 416.\nEra figlio del console del 361, Tauro, ed ebbe un figlio di nome Tauro, console nel 428. Aureliano era un cristiano: \u00e8 noto che eresse un tempio al protomartire Stefano.\nRappresentazioni di Aureliano.\nLa figura di Osiride nell'opera \"Aegyptus sive de providentia\" di Sinesio di Cirene \u00e8 stata identificata con Aureliano; in questa opera a Osiride si oppone Tifone, che rappresenta Eutichiano, e viene citato anche Horus, che raffigurerebbe Tauro. Sinesio era un aristocratico e un letterato africano, recatosi a Costantinopoli per una ambasciata, in occasione della quale conobbe Aureliano."}
{"id": "1155761", "revid": "307923", "url": "https://it.wikipedia.org/wiki?curid=1155761", "title": "Einar Perman", "text": "Biografia.\nEra figlio di Emil Samuel Perman e di Elin Tekla Maria S\u00e4llberg.\nEbbe tre fratelli e due sorelle; si spos\u00f2 con Gunhild Maria Durling (1901 - 1988).\nPerman si laure\u00f2 in Medicina presso il Istituto Karolinska nel 1920; nello stesso anno divenne professore associato di Anatomia e nel 1924 professore di Chirurgia.\nNel 1932 Perman divenne consulente presso il centro di cura della principessa Lovisa.\nAlla fine degli anni sessanta partecip\u00f2 alla presa di posizione dei medici e degli studenti di Medicina svedesi contro le riviste mediche americane a riguardo dell'abuso dei farmaci stimolanti del sistema nervoso centrale.\nLa collezione di Perman.\nPerman fu importante collezionista d'arte. Nel 1970 parecchie opere in suo possesso furono acquistate dal Metropolitan Museum of Art.\nTra le opere di maggior valore presenti nella sua collezione, ormai dispersa, figuravano 24 disegni di Francesco de' Rossi, detto il Salviati (1510-1563), illustranti oggetti di oreficeria e acquistati a Bologna nel periodo compreso tra le due guerre (1918-1939).\nAl Victoria and Albert Museum di Londra \u00e8 conservato dal 1867 un folto gruppo di disegni, classificati indiscutibilmente come \"copie dal Salviati\" e rappresentanti per lo pi\u00f9 oggetti di oreficeria, considerati da John F. Hayward di origine nordica, realizzati dall'orafo di Anversa Erasmo Hornick.\nSempre l'Hayward ritiene che alcuni dei fogli conservati al Victoria and Albert Museum siano delle copie di alcuni disegni autentici del Salviati che figuravano nella collezione del Dott. Einar Perman di Stoccolma.\nNumerosi disegni di artisti italiani del XVI secolo gi\u00e0 appartenuti al Dott. Perman si trovano oggi nei pi\u00f9 importanti musei del mondo."}
{"id": "1155762", "revid": "174695", "url": "https://it.wikipedia.org/wiki?curid=1155762", "title": "Neoplatonica", "text": ""}
{"id": "1155765", "revid": "287204", "url": "https://it.wikipedia.org/wiki?curid=1155765", "title": "Dossena (disambigua)", "text": ""}
{"id": "1155779", "revid": "339392", "url": "https://it.wikipedia.org/wiki?curid=1155779", "title": "Medvezhyegorsk", "text": ""}
{"id": "1155796", "revid": "3535", "url": "https://it.wikipedia.org/wiki?curid=1155796", "title": "Ubu Roi", "text": ""}
{"id": "1155797", "revid": "1305772", "url": "https://it.wikipedia.org/wiki?curid=1155797", "title": "Heta", "text": ""}
{"id": "1155805", "revid": "21079", "url": "https://it.wikipedia.org/wiki?curid=1155805", "title": "Ragionamento per assurdo", "text": ""}
{"id": "1155810", "revid": "122811820", "url": "https://it.wikipedia.org/wiki?curid=1155810", "title": "Campo ordinato", "text": "In matematica, e pi\u00f9 precisamente in algebra, un campo ordinato \u00e8 un campo dotato di un ordinamento totale \"compatibile\" con le operazioni del campo. Il concetto fu introdotto da Emil Artin nel 1927.\nDefinizione.\nUn campo \"K\" dotato di un ordine totale \u2264 \u00e8 un campo ordinato se sono verificate le propriet\u00e0 seguenti per ogni \"a\", \"b\", \"c\" nel campo:\nPropriet\u00e0.\nAltre relazioni.\nDagli assiomi seguono le propriet\u00e0 seguenti, valide per ogni \"a\", \"b\", \"c\", \"d\" in \"K\":\nUnit\u00e0.\nIl numero 1 \u00e8 positivo. Infatti se per assurdo 1 non \u00e8 positivo allora lo \u00e8 \u22121, che implica a sua volta che 1 = (\u22121)(\u22121) \u00e8 positivo.\nCaratteristica.\nUn campo ordinato ha caratteristica 0. Infatti 1 &gt; 0 implica 1 + 1 &gt; 0, quindi 1 + 1 + 1 &gt; 0, ecc. e quindi non \u00e8 possibile ottenere zero come 1 + 1... + 1.\nSottocampi.\nOgni sottocampo di un campo ordinato \u00e8 un campo ordinato (con lo stesso ordinamento). Il pi\u00f9 piccolo sottocampo \u00e8 isomorfo al campo dei numeri razionali (questa propriet\u00e0 \u00e8 valida in tutti i campi a caratteristica zero), con il loro ordinamento standard.\nCampo archimedeo.\nUn campo ordinato si dice \"archimedeo\" se dati comunque due elementi formula_1 e formula_2 con formula_3 esiste formula_4 tale che formula_5.\nSi dimostra che un campo \u00e8 archimedeo se e solo se ogni suo elemento sta tra due elementi del sottocampo razionale. Ad esempio, il campo dei numeri reali \u00e8 archimedeo, mentre quello dei numeri iperreali non lo \u00e8, cos\u00ec come quello dei numeri p-adici.\nSe un campo ordinato non \u00e8 archimedeo, esisteranno almeno due elementi (supponiamoli positivi, ma lo stesso discorso vale qualora fossero negativi, con le dovute modifiche) formula_1, formula_2, con formula_2&gt;formula_1&gt;0, tali che, scelto comunque un numero naturale formula_10, si abbia formula_11; formula_1 si dice allora un infinitesimo. I campi non archimedei sono un concetto forse controintuitivo ma importante nell'analisi non standard.\nEsempi.\nEsempi di campi ordinati sono i seguenti:\nEsempi di campi NON ordinati sono i seguenti:"}
{"id": "1155812", "revid": "38120", "url": "https://it.wikipedia.org/wiki?curid=1155812", "title": "Rigor Mortis", "text": ""}
{"id": "1155815", "revid": "124758", "url": "https://it.wikipedia.org/wiki?curid=1155815", "title": "Safety Car", "text": ""}
{"id": "1155820", "revid": "830939", "url": "https://it.wikipedia.org/wiki?curid=1155820", "title": "Patrick Robinson (scrittore)", "text": "Biografia.\nPatrick Robinson alla professione di giornalista ha spesso affiancato, con successo, quella di scrittore. Tra le sue opere ricordiamo \"Decade of Champions\" e \"One Hundred Days\", resoconto sulla guerra delle Falkland scritto con l'ammiraglio Sir Sandy Woodward. Con il suo primo romanzo, Classe Nimitz, si \u00e8 imposto tra i migliori autori di romanzi d'avventura e d'azione sui mari."}
{"id": "1155822", "revid": "124758", "url": "https://it.wikipedia.org/wiki?curid=1155822", "title": "Pace car", "text": ""}
{"id": "1155824", "revid": "124758", "url": "https://it.wikipedia.org/wiki?curid=1155824", "title": "Pace Car", "text": ""}
{"id": "1155826", "revid": "30610", "url": "https://it.wikipedia.org/wiki?curid=1155826", "title": "Struttura interna di Mercurio", "text": "I pianeti interni come Mercurio, Venere, Terra e Marte si sono formati dalla condensazione dei componenti della \"nube primordiale\" di gas e polveri che ha originato l'intero Sistema Solare, in una zona pi\u00f9 ricca di silicati e materiale ferroso, al contrario dei pianeti esterni la cui zona di formazione era ricca di acqua, idrogeno, metano ed ammoniaca.\nAttualmente l'attivit\u00e0 geologica di \"Mercurio\" \u00e8 cessata e ne \u00e8 la prova la presenza dei moltissimi crateri di impatto.\nNell'interno del pianeta esiste un nucleo di ferro e nichel che occupa sette parti su dieci del suo raggio (1800\u00a0km). Lo strato esterno \u00e8 simile a quello terrestre, cio\u00e8 composto di silicati, e si estende per poco pi\u00f9 di 500\u00a0km; ha una densit\u00e0 molto elevata, seconda solo a quella della Terra.\nSulla superficie sono presenti corrugamenti molto accentuati con altezze superiori ai 4000 m e lunghezze dell'ordine di centinaia di chilometri. La principale teoria sviluppata per fornire una spiegazione a tali osservazioni, nota come teoria della contrazione planetaria, prevede che il pianeta si starebbe comprimendo, contraendosi in se stesso man mano che il suo nucleo si raffredda lentamente.\nMercurio \u00e8 il pianeta pi\u00f9 ricco di ferro e possiede un campo magnetico dipolare (rilevato per la prima volta dal Mariner 10 e quantificato in un centesimo di quello terrestre). Ricerche pubblicate nel 2007 su \"Science\", condotte con radar di alta precisione negli Stati Uniti e in Russia, hanno confermato l'idea di una frazione liquida nel nucleo di ferro-nichel, che era stata proposta per spiegare l'esistenza del campo magnetico del pianeta. \u00c8 quindi possibile distinguere un nucleo interno solido ed un nucleo esterno liquido. Il mantenimento di un nucleo liquido per miliardi di anni richiede la presenza di un elemento pi\u00f9 leggero, come lo zolfo, che ne abbassi la temperatura di fusione dei materiali. Il campo magnetico rimane comunque difficilmente spiegabile, date le piccole dimensioni di Mercurio e la sua moderata velocit\u00e0 di rotazione."}
{"id": "1155827", "revid": "1687060", "url": "https://it.wikipedia.org/wiki?curid=1155827", "title": "Antonio Loddo", "text": "Biografia.\nLaureato in filosofia all'Universit\u00e0 di Cagliari, \u00e8 stato docente e preside negli istituti di Lanusei, diventando nel 2007 dirigente tecnico con funzioni ispettive all'Ufficio scolastico regionale della Sardegna, incarico lasciato nel 2009 per essere collocato in quiescenza.\nAttivit\u00e0 istituzionale e politica.\nNell'isola, dal 1975 al 1980 \u00e8 inizialmente consigliere comunale nel paese natale di Lanusei, per poi passare nel quinquennio successivo nel consiglio di Ilbono, dove assume la carica di vicesindaco. Nel 1994 viene eletto Consigliere Regionale in Sardegna per la \"XI legislatura\" nel collegio provinciale di Nuoro con 1795 voti di preferenza col Patto Segni; nel 1995 ne diventa coordinatore regionale, carica che conserver\u00e0 per due anni. Nel 1998-99 diventa \"Assessore agli Affari Generali\" della Giunta presieduta da Federico Palomba, dopo aver declinato il medesimo incarico nel 1996 in quanto il Patto Segni aveva dichiarato l'incompatibilit\u00e0 degli incarichi tra membri della Giunta e membri del Consiglio. Viene nuovamente eletto Consigliere Regionale nella \"XII legislatura\", sempre nello stesso collegio con 2.396 voti di preferenza, per I Democratici.\nNel 2000 lascia gli incarichi regionali essendo stato eletto alla Camera dei deputati nella XIII Legislatura per L'Ulivo, con 12.792 voti pari al 45,29%, nelle elezioni suppletive indette per la sostituzione del deputato Giovanni De Murtas, deceduto in un incidente stradale. Aderisce al gruppo de I Democratici e partecipa alle Commissioni Lavoro e Cultura. Nel 2001 viene nuovamente eletto deputato nel collegio uninominale dell'Ogliastra nella \"XIV legislatura\", per L'Ulivo, con 29.560 voti pari al 49,1%. Partecipa alle Delegazione dell'Iniziativa Centro Europea ed alle Commissioni Difesa e Politiche Comunitarie. Aderisce al gruppo de La Margherita, della quale \u00e8 stato anche Coordinatore Regionale provvisorio nel 2002-03.\nNel 2005 viene eletto sindaco del neo-capoluogo di provincia Lanusei, alla guida di una coalizione di centrosinistra composta da DS, Margherita, PRC, SDI e UDEUR; si dimette dall'incarico il 18 ottobre 2006.\nAttivit\u00e0 pubblicistica.\nIscritto all'Ordine professionale dei giornalisti come pubblicista dal 1989, nel 1973 \u00e8 stato fondatore e direttore del periodico \"Ogliastracome\", collaboratore di \"Tuttoquotidiano\" (1974-75), dal 1998 direttore del periodico \"Studi ogliastrini. Cultura e societ\u00e0\", gi\u00e0 della Zonza Editori ed attualmente della Grafica del Parteolla, e dal 1982 vicedirettore e poi direttore (2015-2018) del mensile \"L'Ogliastra\". Studioso di storia sarda ed in particolare della storia d'Ogliastra, \u00e8 autore di diverse opere di storia locale, delle presentazioni a diversi volumi di Tonino Serra, Giulio Mameli, Tonio Dei ed ai cataloghi delle mostre di pittura di Anna Usai, Antonio Aregoni e Franco Ferrai.\nOpere.\ncome curatore\ncome traduttore\ncome saggista"}
{"id": "1155830", "revid": "1226", "url": "https://it.wikipedia.org/wiki?curid=1155830", "title": "Principe di Sansevero", "text": ""}
{"id": "1155831", "revid": "4252", "url": "https://it.wikipedia.org/wiki?curid=1155831", "title": "Corona ciliare", "text": ""}
{"id": "1155832", "revid": "98353443", "url": "https://it.wikipedia.org/wiki?curid=1155832", "title": "Alberto Basso", "text": "Biografia.\nInizi\u00f2 l'attivit\u00e0 musicologica nel 1952 con una monografia su Stravinskij. Laureatosi in giurisprudenza nel 1956 presso l'Universit\u00e0 di Torino, in seguito si dedic\u00f2 interamente alla musica. Docente di Storia della musica, dal 1961 al 1974, e poi bibliotecario, dal 1974 al 1993, del Conservatorio di Torino, negli anni 1973-79 e 1994-97 \u00e8 stato presidente della Societ\u00e0 italiana di musicologia. Nel 1986 ha fondato l'Istituto per i Beni Musicali in Piemonte. Dal 1982 \u00e8 membro dell'Accademia Nazionale di Santa Cecilia; \u00e8 inoltre Accademico Filarmonico Romano (dal 1986), Accademico Filarmonico di Bologna (dal 1996) e Acad\u00e9mico Corrispondiente della Real Acad\u00e8mia Catalana de Belles Artes de Sant Jordi di Barcellona (dal 2000). Nel 2004 ha ricevuto la laurea \"honoris causa\" dall'Universit\u00e0 Autonoma di Barcellona.\nNel 1984 \u00e8 stato nominato Cavaliere dell'Ordine al merito della Repubblica italiana.\nDal 1961 si \u00e8 occupato dell'attivit\u00e0 musicologica della Casa editrice UTET di Torino, per la quale ha curato fra l'altro la pubblicazione di alcune monumentali opere collettive: \"La Musica\" (1966-71), \"Storia dell'opera\" (1977), DEUMM (\"Dizionario Enciclopedico Universale della Musica e dei Musicisti\", 1983-2005), \"Musica in scena. Storia dello spettacolo musicale\" (1995-6).\nHa inoltre ideato la collana discografica \"Tesori del Piemonte\" (Opus 111, Parigi, dal 1995), nell'ambito della quale \u00e8 inserita la \"Vivaldi Edition\", edizione integrale in cd di tutte le composizioni di Antonio Vivaldi conservate presso la Biblioteca Nazionale di Torino (circa 450 autografi).\nOpere.\nHa curato la pubblicazione di:"}
{"id": "1155833", "revid": "287204", "url": "https://it.wikipedia.org/wiki?curid=1155833", "title": "Plano", "text": ""}
{"id": "1155834", "revid": "287204", "url": "https://it.wikipedia.org/wiki?curid=1155834", "title": "Rigor mortis (album)", "text": ""}
{"id": "1155840", "revid": "287204", "url": "https://it.wikipedia.org/wiki?curid=1155840", "title": "Rigor Mortis (album)", "text": ""}
{"id": "1155841", "revid": "827882", "url": "https://it.wikipedia.org/wiki?curid=1155841", "title": "Rigor mortis (disambigua)", "text": ""}
{"id": "1155852", "revid": "124795979", "url": "https://it.wikipedia.org/wiki?curid=1155852", "title": "Episodi di Una mamma per amica (settima stagione)", "text": "La settima stagione della serie televisiva Una mamma per amica, composta da 22 episodi, \u00e8 stata trasmessa su The CW (canale nato in seguito alla fusione tra The WB e UPN) dal 26 settembre 2006 al 15 maggio 2007.\nIn Italia la stagione \u00e8 andata in onda su Italia 1 dal 2 ottobre 2007 al 23 marzo 2008. La trasmissione \u00e8 cominciata il 2 ottobre 2007 interrompendosi col settimo episodio il 16 ottobre 2007 a causa dei bassi ascolti. La stagione \u00e8 stata riproposta integralmente (compresi gli episodi gi\u00e0 andati in onda) a partire dal 5 gennaio 2008, ogni sabato a partire dalle 19:25. Gli ultimi due episodi, trasmessi il 23 marzo 2008, sono andati in onda eccezionalmente dalle 18:15 sempre su Italia 1.\nIl terzo stadio dello sconforto.\nTrama.\nIl primo episodio della settima serie riprende la storia dove l'avevamo lasciata alla fine della sesta, ovvero con Lorelai che, dopo aver chiuso la storia con Luke, si sveglia nel letto di Christopher. Lorelai \u00e8 pentita e confusa e, confidandosi solo con Sookie, deduce che \u00e8 meglio non farne parola con Luke. Sempre di separazioni si tratta per quanto riguarda Rory, che ha lasciato andare Logan a Londra per lavoro e deve fare i conti con una relazione a distanza. Logan le regala un razzo; lei ne capisce il significato e decide di partire per passare l'estate a Londra con lui. Durante il giro di prova per testare i nuovi autovelox della citt\u00e0 Kirk distrugge il locale di Luke con l'auto di Taylor. Luke capisce che deve seguire il consiglio di Lorelai di comportarsi spontaneamente, cos\u00ec si presenta a casa sua pronto per fuggire con lei e sposarsi. Ma Lorelai ormai ha preso una posizione e si vede costretta a dirgli di essere andata a letto con Chris. Luke se ne va arrabbiato.\nI risultati dell'amore.\nTrama.\nLuke va a casa di Christopher appositamente per dargli un pugno in faccia. Lane e Zach tornano dalla luna di miele e Rory scopre dall'amica che la sua 'prima volta' non \u00e8 andata bene. T.J. aiuta Luke a riparare il locale. Lorelai trasforma la casa con un mix di culture asiatiche per riparare al mancato viaggio di Rory assieme a Logan in Asia. Rory scopre che la madre \u00e8 stata a letto con il padre e scappa da Lane, dove scopre che l'amica \u00e8 incinta. Luke e Lorelai non si possono vedere, ma il mondo \u00e8 piccolo. Al primo incontro, Luke afferma orgoglioso di avere dato un cazzotto a Christopher; durante il secondo si rassegna all'idea di non stare pi\u00f9 assieme a Lorelai e le propone di tornare amici come una volta e dimenticare tutto. Lorelai torna a casa delusa e affranta, ma c'\u00e8 pur sempre Rory a consolarla. \nIl primo ballo di societ\u00e0.\nTrama.\nLorelai mette al corrente i genitori della rottura con Luke e si rende conto che la sua vita e i suoi sentimenti sono sempre stati un tentativo di opporsi a sua madre Emily. Rory, sotto consiglio di Paris, trova un modo particolare di esprimere il proprio amore al lontano Logan; in seguito va a cena con il padre per riconciliarsi. Michel, affascinato dalla grazia degli aristocratici, costringe Lorelai a portarlo al ballo delle piccole debuttanti organizzato da Emily e sorprendentemente Lorelai si diverte insieme all'amico. Al suo ritorno a casa, Christopher le dichiara il proprio amore. Pi\u00f9 tardi lei lo richiamer\u00e0.\nUna sorpresa per Lorelai.\nTrama.\nLorelai e Christopher ricominciano ad uscire insieme e Sookie le dice di andarci piano finch\u00e9 non potr\u00e0 fidarsi totalmente. Chris tenter\u00e0 comunque di tutto pur di riconquistarla e con una serata a sorpresa a base di drive-in in campagna sembra riuscire nei suoi intenti. Rory va a una mostra d'arte per scrivere un articolo e conoscer\u00e0 due ragazze molto simpatiche, Lucy e Olivia che invita a casa sua. April va a stare da Luke mentre la madre assiste la nonna per un'operazione. Emily viene arrestata perch\u00e9 parla al telefono mentre guida. Lorelai e Christopher la vanno a prendere in prigione e la cosa li divertir\u00e0 molto. A fine serata sar\u00e0 Lorelai a chiedere a Chris di passare la notte insieme. \nEmergenza cipolline.\nTrama.\nQuando un improbabile treno merci pieno di cipolline deraglia vicino a Stars Hollow, l'intera comunit\u00e0 viene assalita da un odore pestilenziale che crea molto scompiglio. Logan torna temporaneamente in America per comprare una compagnia d'internet e cos\u00ec fa una sorpresa a Rory andandola a trovare, ma quando la porta fuori a cena coi colleghi Rory si sente un'estranea e inoltre minacciata dalla possibilit\u00e0 che Logan possa essere attratto da una sua avvenente collega; ma lui la tranquillizza. Lorelai va insieme a Christopher alla consueta cena del venerd\u00ec sera a casa di Emily e Richard. Christopher mostra a Lorelai una lettera di Sherry in cui la donna chiede di portare la figlia Gigi a Parigi per poterla incontrare. I due discutono dell'argomento e finiscono per fare paragoni sui cambiamenti avvenuti nelle loro rispettive esperienze genitoriali. Alla fine, Chis le chiede di andare a Parigi con lui e Gigi e Lorelai accetta. \nIl weekend dei genitori.\nTrama.\nChristopher e Lorelai vanno a trovare Rory a Yale durante il weekend dei genitori, a cui partecipano anche Emily e Richard. Christopher quando vede gli altri genitori dei collegiali parlare delle tante cose fatte con i figli, si sente in colpa per non essere stato presente nella vita di Rory e tenta di riparare con un invito, aperto anche a tutti i suoi colleghi del giornale universitario, in un costosissimo ristorante francese. Rory per\u00f2 avrebbe voluto pranzare da sola con loro e li incastra ad andare a cena con i nonni allo stesso ristorante. Luke intanto conosce l'istruttrice di nuoto di April e ci va fuori per un appuntamento, ma dopo se ne pente. Lane fa da baby-sitter all'ormai cresciutella April mentre Luke \u00e8 fuori a cena. \nNulla \u00e8 cambiato.\nTrama.\nLorelai e Christopher vanno a Parigi per portare Gigi da Sherry. Nonostante gli effetti del fuso orario, riusciranno ad avere un romantico weekend a lume di candela e con vista sulla Senna, in nome del ricordo della loro giovent\u00f9 insieme come coppia, la quale voleva viaggiare senza soldi e meta per l'Europa. A Stars Hollow intanto Zach e Lane sono terrorizzati dal dover comunicare alla signora Kim dell'imminente arrivo di due pargoletti gemelli, invece la donna \u00e8 entusiasta e vorrebbe che i due sposini si trasferissero immediatamente a casa sua ma dopo aver capito che come futuri genitori devono prendere loro le decisioni, rifiutano la sua offerta . Cos\u00ec la signora Kim organizza il suo trasferimento da loro,non prima di aver sistemato Brian da una famiglia coreana, dove il ragazzo si trova subito a suo agio. Rory termina di essere direttrice dello Yale Daily News e si trova a dover affrontare i problemi che riguardano il proprio futuro. Successivamente scopre che il ragazzo della sua nuova amica Lucy \u00e8 Marty, il quale per\u00f2 finge di non conoscere Rory, mettendola in una situazione scomoda. Quando Christopher e Lorelai fanno ritorno a casa, Lorelai porta un anello nuziale.\nLorelai si sposa.\nTrama.\nRory viene invitata a cena dalla madre, la quale insieme a Christopher le dice di essersi sposata durante il loro viaggio in Francia. Arrabbiata per non essere stata messa al corrente, Rory litiga con Lorelai e decide di passare un po' di tempo con Logan, il quale \u00e8 tornato a vivere a New York per portare avanti la propria impresa. Durante una festa d'inaugurazione, Rory conosce il direttore di una rivista online che le chiede di scrivere un articolo sull'evento. Rory scrive un articolo che critica aspramente il sistema elitario che caratterizza l'alta societ\u00e0 presente alla festa e quando Logan lo legge si sente naturalmente chiamato in causa: i due litigano; Logan accusa Rory d'ipocrisia, dato che, anche lei fa parte di quell'ambiente altolocato e per di pi\u00f9 vive nell'appartamento pagato da lui. Tuttavia i due fanno pace. Pi\u00f9 tardi Lorelai va da Rory e si spiega sulla decisione improvvisa di sposare Christopher. Il forte legame affettivo fra madre e figlia ancora una volta avr\u00e0 la meglio. Luke intanto passa il weekend con la figlia April e il loro legame si fortifica, ma scopre poi che la figlia deve essere operata urgentemente per un'appendicite. Luke chiamer\u00e0 Lorelai per avere supporto morale e lei si precipita in ospedale; sembrano riavvicinarsi, ma poi Luke vede l'anello nuziale e le cose si complicano ulteriormente.\nIl maglia-thon.\nTrama.\nLorelai ha paura che gli amici a Stars Hollow possano non accettare Christopher, ma lui insiste per farsi vedere in giro, cos\u00ec i due partecipano all'annuale maratona di lavoro a maglia per una raccolta fondi. Christopher fa una donazione molto generosa per l'obiettivo dell'anno, cio\u00e8 la ricostruzione del ponte di legno di Stars Hollow. La donazione di Christopher per\u00f2 fa terminare la maratona con troppo anticipo, con grande disappunto delle partecipanti. Ci\u00f2 invece di innalzarlo a idolo della citt\u00e0 lo mette sotto una luce ulteriormente negativa. Durante un'uscita con Jackson, Christopher sembra trovare la voce di un amico, il quale gli confida che una volta conquistata Lorelai deve sapere anche dimostrare di essere un degno marito. Ad un party del college, Rory e Marty si confrontano pacificamente sul comportamento di quest'ultimo. Tuttavia, lui le fa delle avance e Rory viene messa ancora pi\u00f9 a disagio. Anna comunica a Luke di volersi trasferire nel New Mexico insieme alla figlia April per assistere la madre convalescente. Contemporaneamente, Luke assiste commosso alla nascita della nipote: in questa occasione comprende l'importanza del suo ruolo nella vita di April, cos\u00ec decide di dirne quattro ad Anna a proposito dei suoi diritti legali come padre.\nMarte e Venere.\nTrama.\nLorelai incontra Luke con la nuova nipotina e fra i due si ristabilisce una certa armonia. Christopher assiste alla scena e non ne rimarr\u00e0 molto contento. Pi\u00f9 tardi i due discutono della possibilit\u00e0 di avere un altro bambino, ma Lorelai si dice non pronta. Christopher capisce che Lorelai non \u00e8 sufficientemente coinvolta nel loro matrimonio, cos\u00ec durante i preparativi per la festa di matrimonio voluta a tutti costi da Emily, Christopher far\u00e0 una scenata davanti a tutti e lascer\u00e0 Lorelai interdetta. Luke contatta un avvocato per avere l'affidamento congiunto di April, ma gli viene detto a priori che ha poche speranze di vincere la causa in quanto di norma l'affidamento va sempre alla madre. Il rapporto fra Logan e Rory prende una piega spiacevole quando, frustrata dalla situazione imbarazzante con Marty, Rory gli confida di avere problemi a fingere con Lucy di non aver mai frequentato il suo ragazzo. Logan, ingelosito si vendicher\u00e0 durante la cena a quattro con Lucy e Marty e mander\u00e0 all'aria l'amicizia delle due amiche. Luke e Chris si incontrano per strada e fanno a botte violentemente distruggendo la citt\u00e0. Emily si reca a casa di Lorelai per darle un monito a proposito del suo fragile rapporto coniugale spiegandole che non deve continuare con il suo comportamento. La regia dell'episodio \u00e8 stata curata dall'attore che interpreta Jackson, il marito di Sookie.\nLa posta in gioco.\nTrama.\nDopo un viaggio pacificatorio in Europa con Logan per Natale, Rory torna a casa per festeggiare, sebbene in ritardo, con la madre, Christopher e Gigi. Luke chiede a Lorelai di scrivere una lettera di raccomandazione da mandare al suo avvocato in vista del processo per l'affidamento congiunto di April. Lorelai accetta volentieri, ma poi si trova in difficolt\u00e0. Fino a quando non ripensa a quanto Luke sia stato una figura paterna per Rory. Ispirata dalla madre, Rory scrive una lettera di scuse a Lucy dopo quello che era successo con il suo fidanzato.\nUn padre responsabile.\nTrama.\nSookie si comporta in modo strano e Lorelai obbliga Jackson a dire alla moglie la verit\u00e0, ossia che \u00e8 di nuovo incinta perch\u00e9 lui non ha fatto la vasectomia. Intanto Richard sta per iniziare il suo corso straordinario di economia a Yale, dove naturalmente va anche Rory. I due, durante un ricevimento del nonno come professore, si confidano affettuosamente. Poco dopo Rory, anche grazie all'amica Paris, riuscir\u00e0 a riconciliarsi con Lucy, la quale confesser\u00e0 di aver preferito chiudere la storia con Marty. Luke e Anna iniziano l'udienza per la custodia di April. Intanto, a casa Gilmore, Christopher trova una brutta copia della lettera che Lorelai ha scritto per il processo di Luke, rimanendo ferito dal contenuto che gli dimostra ancora una volta il legame profondo tra i due e gli ricorda quanto Luke sia stato una figura paterna per Rory . Al ritorno di Lorelai, Chris discute con lei dell'impossibilit\u00e0 di continuare il matrimonio e se ne va di casa. La causa viene vinta da Luke, che entusiasta pensa immediatamente a Lorelai come prima persona a cui dirlo... Durante la lezione d'inizio corso di Richard, l'uomo ha un terribile collasso davanti all'intera classe e alla nipote Rory.\nCuriosit\u00e0 \nIn questa stagione Melissa McCharty era veramente incinta quindi hanno dovuto per forza cambiare la trama del suo personaggio.\nIntervento a cuore aperto.\nTrama.\nAll'ospedale Emily, Lorelai e Rory attendono con ansia l'esito dell'operazione al cuore di Richard, che fortunatamente andr\u00e0 a buon fine. Logan arriva per stare accanto a Rory, mentre Lorelai non riesce a rintracciare Christopher dopo il loro litigio. Emily porta avanti le faccende legali del marito, trascurando per\u00f2 il lato emotivo. Ci\u00f2 stizzisce inizialmente Lorelai, la quale vedendo poi il reale impegno di sua madre nei confronti del marito capir\u00e0 di avere bisogno di suo marito Christopher. Luke tuttavia passa in ospedale due volte per esserle di supporto morale e per portarle del cibo. Alla fine arriva Chris che, vedendoli insieme, diventer\u00e0 consapevole dell'impossibilit\u00e0 di rimettere insieme le cose con Lorelai.\nL'uomo che vorrei voler amare.\nTrama.\nQuando il nonno inizia a riprendersi dall'operazione, Rory fa ritorno all'universit\u00e0. L\u00ec, a far da supplente al nonno ci sar\u00e0 un giovane professore che lei trover\u00e0 attraente. Decide cos\u00ec di parlarne apertamente con Logan, il quale si riveler\u00e0 molto mansueto e per niente geloso. Lorelai intanto cerca di non pensare ai propri problemi matrimoniali organizzando assieme a Sookie il funerale di uno dei cani di Michel. Infine Lorelai e Christopher parlano della situazione e capiscono che i sentimenti della donna per Luke sono troppo forti per continuare, anche se non \u00e8 l'unico motivo per cui decideranno di porre fine al loro matrimonio.\nTutta colpa dei buchi neri.\nTrama.\nLiz, T.J. e la nipotina di Luke invadono l'appartamento e il suo locale perch\u00e9 hanno la casa infestata. Insieme parlano di Lorelai e del fatto che a Luke sembra mancare molto. Lorelai intanto non riesce a dire ai genitori della separazione. Con l'aiuto di Sookie, Lorelai si prende cura dell'alimentazione del padre, e d\u00e0 una mano ad Emily nelle operazioni finanziarie di Richard. In tale occasione, mette la madre al corrente della propria rottura con Christopher. Emily esprime i suoi sentimenti di invidia e ammirazione nei confronti di Lorelai, che a differenza di lei si \u00e8 sempre rivelata una donna forte e capace di andare avanti nella vita senza bisogno di un marito. Rory intanto prepara un festeggiamento particolare in occasione del venticinquesimo compleanno di Logan, ma a rovinare in parte i suoi piani sar\u00e0 l'entrata in scena di Mitchum, padre del ragazzo coinvolto nel suo attuale lavoro, che tutto d'un colpo sembra voler andare d'accordo con lei e decidere insieme a tavolino del futuro di Logan. Per finire, Logan viene avvisato da uno dei suoi colleghi che la sua compagnia \u00e8 affondata. I 'buchi neri' menzionati nel titolo della versione italiana fanno riferimento alla frase pronunciata da Liz, la sorella di Luke, che parlando con suo marito TJ,sostiene che Luke e Lorelai sono universi paralleli che entrano in comunicazione solo attraverso dei buchi neri.\nFesta premaman.\nTrama.\nRory deve dividersi tra un colloquio di lavoro offertole dal New York Times e la preparazione di una festa pre-maman per Lane e i suoi futuri figli gemelli. In questo viene aiutata da Lorelai, che pensa anche a riappacificare i rapporti fra Lane e sua madre riguardo all'educazione dei figli. Logan dice a Rory del suo recente disastro finanziario e quando le comunica che ha intenzione di andare a Las Vegas per distrarsi insieme agli amici, Rory se la prende e comincia a preoccuparsi per la loro relazione. Luke viene spronato dalla sorella Liz a vendere la vecchia barca del padre come simbolo di un cambiamento generale nella sua vita. Pi\u00f9 tardi, la vender\u00e0 a Kirk e ne comprer\u00e0 una nuova che ha intenzione di inaugurare durante l'estate con un viaggio insieme alla figlia April. Lane \u00e8 costretta a stare a letto per complicazioni di gravidanza, cos\u00ec tutti la festeggeranno alla scuola di ballo di Miss Patty mentre lei viene trasportata da casa a l\u00ec su un letto a ruote. Rory promette all'amica che far\u00e0 da madrina ai due beb\u00e8. Luke e Lorelai in quest'occasione ricordano Lane e Rory da piccole e viene loro la nostalgia dello stare insieme.\nIl mestiere di padre.\nTrama.\nLorelai va nel Nord Carolina per partecipare al matrimonio di Mia, la sua vecchia amica mentore e proprietaria dell'Independence Inn. A lei si uniscono Rory, che si vuole distrarre dai problemi con Logan, ed Emily, che non ne pu\u00f2 pi\u00f9 di fare da infermiera a Richard. Logan, nonostante la fuga di Rory, riesce a trovarla e la riconquista, specie quando le dice che non \u00e8 pi\u00f9 in societ\u00e0 col padre. Lane e Zach chiedono a Luke di fare da padrino ai gemelli, che nasceranno il giorno dopo.\nIl giocatore d'azzardo.\nTrama.\nRory si \u00e8 riconciliata con Logan e lo porta a Stars Hollow. Lorelai, vedendo quanto la relazione di sua figlia con lui si stia facendo seria, si preoccupa della sua immaturit\u00e0 e disprezza il suo stile di vita. Alla fine per\u00f2 Logan si spiega con lei che lo capir\u00e0. Taylor usa tutto il budget per l'annuale festa di primavera per un labirinto fatto di fieno nel centro della cittadina. Proprio nel labirinto Lorelai e Luke si incontrano e si scambiano le scuse per il loro comportamento. Nel frattempo, Rory si trova a dover scegliere fra varie possibilit\u00e0 per il lavoro da giornalista che dovr\u00e0 affrontare dopo la laurea. Cos\u00ec dice a Logan di voler considerare anche lui in base alle sue scelte, ma lui le dice che non si deve preoccupare e di mettere davanti a tutto la carriera perch\u00e9 lui la seguir\u00e0.\n\u00c8 come andare in bicicletta.\nTrama.\nLorelai torna a frequentare il locale di Luke, ma i loro incontri sono ancora molto imbarazzanti. Quando la jeep di Lorelai si rompe, la donna chiede una mano a Luke per comprare una nuova macchina: quando i due ricominciano a litigare, come una volta, per delle stupidaggini, Lorelai intuisce che le cose fra di loro d'ora in avanti andranno molto meglio. Paris viene accettata da tutte le universit\u00e0 a cui ha fatto domanda e va nel panico, perch\u00e9 ha troppe opzioni tra cui scegliere, in ogni caso decide di mollare Doyle per non farsi influenzare, ma pi\u00f9 tardi se ne pente. Parlandone insieme durante un'uscita serale con Lucy e Olivia, Paris e Rory capiscono di trovarsi nella stessa situazione poich\u00e9 molto indecise sulle proprie relazioni amorose e il futuro professionale. Rory riceve finalmente una lettera da quelli del New York Times, che per\u00f2 hanno deciso di non prenderla per lo stage che le avevano promesso. Jackson distrugge per sbaglio la casa delle bambole di Lorelai.\nSerenata.\nTrama.\nUna volta detto alla madre e ai nonni che non \u00e8 stata accettata dal New York Times, Rory entra in agitazione in vista degli esami finali prima della laurea. Lorelai cerca di tirarla su di morale e la tranquillizza sul fatto che non potr\u00e0 mai deluderla in niente. Zach far\u00e0 un tour con una band. Durante una sera al karaoke bar, alcuni personaggi di Stars Hollow si cimentano in esecuzioni canore comiche e fra questi c'\u00e8 anche una Lorelai un po' brilla. Ma la sua \u00e8 una serenata romantica chiaramente diretta a Luke, che \u00e8 fra le persone del pubblico. Logan arriva improvvisamente a casa Gilmore per dare a Lorelai delle notizie importanti: in occasione del suo nuovo lavoro a San Francisco, vuole chiederle il permesso di sposare Rory e portarla via con s\u00e9.\nTutto o niente.\nTrama.\nLuke e Lorelai cercano di convincere loro stessi e gli altri che la canzone al karaoke non era una serenata, ma quando Luke lo sente esplicitamente dire da Lorelai se ne risente. Richard ed Emily indicono un party per la laurea di Rory, durante il quale Logan avanza la sua proposta di matrimonio. Rory \u00e8 sorpresa e non sa rispondere subito, finendo per chiedere aiuto alla madre, la quale per\u00f2 le dir\u00e0 che \u00e8 una decisione che spetta a lei. Lorelai e Christopher si incontrano di nuovo e rimangono soddisfatti di come sono stati capaci di riunirsi pacificamente come genitori separati di Rory in occasione della sua laurea. Il giorno della consegna dei diplomi a Yale, i nonni, Lorelai e Christopher la applaudono commossi per la realizzazione di un sogno coltivato diligentemente sin dai tempi pi\u00f9 lontani. Ma bisogna guardare avanti, dunque Rory prende la decisione di affrontare la proposta di matrimonio fatta da Logan e gli dice che non si sente ancora pronta per un passo simile viste le incertezze professionali. Logan tuttavia rifiuta di ritirare la sua proposta, a quel punto Rory gli restituisce l'anello, ed i due si separano con un addio. \nMi piace vederti felice.\nTrama.\nAlla locanda di Lorelai e di Sookie, Rory incontra Christiane Amanpour, una autorit\u00e0 in campo giornalistico. L'incontro \u00e8 per lei illuminante e le chiarisce un po' le idee riguardo ai suoi progetti. \nDecise a prendersi una meritata estate di svago e riposo, Lorelai e Rory pianificano di fare un viaggio insieme per gli stati della East coast alla ricerca delle montagne russe pi\u00f9 spericolate. Ma la fortuna bussa alla porta di Rory in anticipo; infatti ottiene un lavoro estivo come reporter politica per una rivista online durante la campagna elettorale di Barack Obama. Ci\u00f2 mette in subbuglio l'intera cittadina, che aveva intenzione di festeggiare la laurea di Rory in modo grandioso.\nLorelai e Rory spiegano che non sar\u00e0 possibile perch\u00e9 la partenza \u00e8 prevista per tre giorni dopo, ma Luke stavolta ha deciso di non stare passivamente a guardare le cose andare storte. Infatti va da Sookie e le dice di anticipare la festa organizzandola segretamente per fare una sorpresa alle ragazze Gilmore. \nTutta Stars Hollow si mette in azione e tramite mille sotterfugi riusciranno a festeggiare Rory e Lorelai come si deve, nonostante un tremendo acquazzone e un discorso imbarazzante ma esilarante di Taylor. Quando Sookie rivela a Lorelai che la festa si \u00e8 fatta principalmente grazie agli sforzi di Luke, Lorelai va davanti al suo locale per ringraziarlo. Luke le dice che vuole semplicemente vederla felice e i due finalmente si riuniscono in un bacio appassionato. \nIl mattino seguente, Lorelai e Luke, di nuovo fidanzati e con uno splendido futuro davanti a loro, decidono di dare uno speciale arrivederci a Rory facendo colazione alle 5 di mattina insieme a lei, dentro il locale ancora chiuso.\nL'episodio \u00e8 finito con la stessa scena della fine del primo episodio della prima serie. \nNote di produzione: questo episodio finale \u00e8 stato in parte riscritto sotto richiesta dell'attrice Lauren Graham (Lorelai Gilmore). "}
{"id": "1155855", "revid": "1543377", "url": "https://it.wikipedia.org/wiki?curid=1155855", "title": "Federazione calcistica di Saint Lucia", "text": "La Federazione calcistica di Saint Lucia, fondata nel 1979, lo stesso anno in cui l'isola ha ottenuto l'indipendenza, \u00e8 il massimo organo amministrativo del calcio a Saint Lucia. Affiliata alla FIFA dal 1988, essa \u00e8 responsabile della gestione della nazionale di calcio di Saint Lucia ed ha sede nella capitale Castries."}
{"id": "1155857", "revid": "1566286", "url": "https://it.wikipedia.org/wiki?curid=1155857", "title": "Emmanuelle Riva", "text": "Il suo nome \u00e8 indissolubilmente legato al capolavoro cinematografico \"Hiroshima mon amour\" del 1959, diretto dal celebre regista Alain Resnais, film che la fece diventare in breve tempo una \"star\" internazionale.\nBiografia.\nNacque da Jeanne Fernande Nourdin, una sarta, e Ren\u00e9 Alfred Riva, un decoratore di insegne di origini italiane. Tra le pi\u00f9 famose e importanti attrici cinematografiche francesi, dopo gli esordi nel mondo del teatro la Riva si distinse in pellicole dirette da Georges Franju, Marco Bellocchio, Krzysztof Kie\u015blowski, Michael Haneke, aggiudicandosi anche diversi premi internazionali. Nel 1962 vinse la Coppa Volpi per la miglior interpretazione femminile alla 23\u00aa Mostra internazionale d'arte cinematografica di Venezia grazie al film \"Il delitto di Th\u00e9r\u00e8se Desqueyroux\", mentre nel 2013 fu candidata al premio Oscar alla miglior attrice per \"Amour\" di Michael Haneke. Per lo stesso film vinse il Premio BAFTA alla miglior attrice, l'European Film Award e il Premio C\u00e9sar."}
{"id": "1155858", "revid": "83531", "url": "https://it.wikipedia.org/wiki?curid=1155858", "title": "Conciergerie", "text": "La Conciergerie \u00e8 un palazzo storico di Parigi inglobato nel grande complesso del Palazzo di Giustizia, situato nella parte settentrionale dell'\u00cele de la Cit\u00e9, nei pressi della Sainte-Chapelle, nel I \"arrondissement\".\n\u00c8 ci\u00f2 che attualmente rimane dell'antico Palais de la Cit\u00e9, la residenza dei re di Francia dal X al XIV secolo. Un'altra parte \u00e8 attualmente il Palazzo di Giustizia di Parigi.\nStoria e descrizione.\nLa Conciergerie faceva originariamente parte del palazzo di Re Filippo IV. Era una sezione delimitata del palazzo, controllata da una persona di alto rango, il \"concierge\" o custode del palazzo reale. Il pian terreno, costruito durante il regno di Filippo, \u00e8 dominato dalla \"Salle des Gardes\" e dalla \"Salle des Gens d'Armes\", le quali sono un eccezionale esempio di architettura medievale. La seconda, particolarmente impressionante, misura ben 69 metri di lunghezza, 27 di larghezza e 8 d'altezza, divisa in quattro navate, era utilizzata come sala da pranzo per le 2.000 persone che lavoravano a palazzo; essa era riscaldata con quattro grossi camini e illuminata da numerose finestre e vi si tenevano anche i banchetti reali e i procedimenti giudiziari. La vicina sala delle guardie, divisa in due navate da tre massicci pilastri, era usata come anticamera per la \"Sala Grande\", dove il Re partecipava al \"lit de justice\" (una sessione del parlamento in presenza del Re). Al piano superiore vi erano gli \"Appartamenti reali\", andati distrutti da un incendio nel 1618.\nIn seguito alla \"Grande Jacquerie\" del 22 febbraio 1358 guidata da \u00c9tienne Marcel, nel corso della quale i borghesi di Parigi in armi invasero la reggia, Carlo V decise di abbandonarla per trasferirsi sulla \"rive droite\" nel Palazzo Saint-Pol. Al Palais de la Cit\u00e9 mantenne il Parlamento, la Camera dei Conti e la Cancelleria, nominandovi un \"concierge\" (cio\u00e8 un custode, o, come pure si pu\u00f2 tradurre in italiano, un \"consergio\"). Nel 1391 la \"Conciergerie\" fu convertita in prigione, dove erano rinchiusi sia detenuti comuni che detenuti politici. Cos\u00ec come nelle altre prigioni dell'epoca il trattamento dei prigionieri dipendeva dalla loro ricchezza, dal loro status sociale e dalle loro conoscenze: i pi\u00f9 abbienti o influenti avevano una loro cella con un letto, una scrivania e materiale per leggere e scrivere; i prigionieri meno agiati, ma che potevano permettersi una spesa, avevano a disposizione delle celle arredate chiamate \"pistoles\", dotate di un letto rozzo e, a volte, di un tavolo; i pi\u00f9 poveri, conosciuti come \"pailleux\" - dal fieno (\"paille\") sul quale dormivano, erano confinati al buio, all'umido, in celle infestate dai vermi chiamate \"oubliettes\" (letteralmente \"luoghi dimenticati\").\nDurante la rivoluzione francese centinaia di prigionieri furono imprigionati presso la Conciergerie, per essere successivamente ghigliottinati nelle varie piazze cittadine. Fra loro si ricordano Danton, Robespierre, Andr\u00e9 Ch\u00e9nier. L'ospite pi\u00f9 illustre fu senza alcun dubbio la regina Maria Antonietta.\nDella Conciergerie medievale sopravvivono ancora oggi quattro torri: la \"Tour Bonbec\", che deve il suo nome alla camera delle torture che ospitava, nella quale le vittime erano incoraggiate a \"cantare\", le vicine \"Tour de C\u00e9sar\" (Torre di Cesare), in onore del dittatore romano, e \"Tour d'Argent\" Torre d'Argento, cos\u00ec chiamata per il presunto utilizzo come magazzino del tesoro reale; e la \"Tour de l'Horloge\", alta 47 metri, eretta all'angolo nel 1350-53 come torre di guardia del palazzo e in seguito divenuta torre civica. Nel 1370 Carlo V dot\u00f2 la torre del primo orologio pubblico di Parigi, e uno dei primi orologi meccanici al mondo, costruito dal lorenese Henri de Vic. Un primo quadrante venne aggiunto nel 1418 e nel 1585 il re Enrico III fece realizzare l'attuale, prezioso quadrante dallo scultore Germain Pilon. Le grandi figure allegoriche rappresentano la \"Legge\" e la \"Giustizia\", rovinate dalla rivoluzione francese, vennero restaurate nel 1852. L'orologio venne di nuovo restaurato nel 1909 e l'ultima doratura venne eseguita nell'estate 2012.\nLa Conciergerie e la Rivoluzione Francese.\nLa sinistra reputazione che la Conciergerie aveva acquistato nel medioevo si accrebbe quando divenne famosa come \"anticamera della ghigliottina\" durante il Terrore, fase pi\u00f9 sanguinosa della rivoluzione francese. Nell'edificio venne dislocata la sede del Tribunale dei Rivoluzionari, nonch\u00e9 quella della prigione dov'erano imprigionati i condannati di esso (ed in cui sarebbero stati rinchiusi all'incirca 1.200 prigionieri contemporaneamente).\nIl tribunale si riun\u00ec in seduta nella Sala Grande tra il 2 aprile 1793 e il 31 maggio 1795 e condann\u00f2 alla ghigliottina circa 2.600 prigionieri. Le sue regole erano molto semplici. Erano possibili solo due tipi di sentenze: una dichiarazione di innocenza o una sentenza di morte; nella maggior parte dei casi era la seconda ad essere scelta. Tra i prigionieri (e vittime) pi\u00f9 famosi troviamo la regina Maria Antonietta, il poeta Andrea Ch\u00e9nier, Charlotte Corday, Madame Elisabetta sorella del re Luigi XVI, la contessa du Barry e i Girondini, i quali furono condannati da Georges Danton, che successivamente fu condannato da Robespierre, a sua volta condannato e giustiziato.\nLe vittime ascoltavano questi processi farsa e le sentenze nell'attiguo palazzo di giustizia, dopodich\u00e9 attraversavano la \"Salle Saint-Louis\", che per questo assunse il soprannome di \"Salle des Pas Perdus\" (letteralmente \"Sala dei passi perduti\"), il cui nome allude alle vane speranze di coloro che attendevano il processo. Le esecuzioni avvenivano nell'attuale \"Place de la Concorde\", l'antica \"Place Louis XV\", ribattezzata durante gli anni della rivoluzione \"Place de la Revolution\".\nDopo la Restaurazione nel XIX secolo, la Conciergerie continu\u00f2 ad essere utilizzata come prigione per prigionieri importanti: il pi\u00f9 noto fu Napoleone III. La cella di Maria Antonietta \u00e8 stata convertita in una cappella dedicata alla sua memoria, e possiamo osservare una ricostruzione della stessa con arredi d'epoca e manichini. A met\u00e0 del XIX secolo La Conciergerie e il \"Palais de Justice\" subirono notevoli cambiamenti, i quali alterarono completamente l'aspetto degli edifici. Se prima apparivano come una fortezza medievale, attualmente hanno l'aspetto di un edificio del 1858.\nDal 1914 \u00e8 stata aperta al pubblico come monumento storico nazionale. Attualmente \u00e8 un'attrazione turistica popolare, nonostante l'accesso al pubblico sia consentito solo in una parte relativamente piccola dell'edificio; la restante parte \u00e8 utilizzata dal palazzo di giustizia di Parigi, in cui hanno sede la Corte d'Appello e la Corte di Cassazione."}
{"id": "1155860", "revid": "765341", "url": "https://it.wikipedia.org/wiki?curid=1155860", "title": "L'uomo dal fiore in bocca", "text": "L'uomo dal fiore in bocca \u00e8 un atto unico di Luigi Pirandello, esempio di dramma borghese nel quale convergono i temi dell'incomunicabilit\u00e0 e della relativit\u00e0 della realt\u00e0. Fu rappresentato per la prima volta il 24 febbraio del 1922 al Teatro Manzoni di Milano. \u00c8 un colloquio fra un uomo che si sa condannato a morire fra breve, e per questo medita sulla vita con urgenza appassionata, e uno come tanti, che vive un'esistenza convenzionale, senza porsi il problema della morte.\nPirandello, anche in questo caso, trasse il testo teatrale da una novella scritta anni prima e intitolata \"La morte addosso\".\nTrama.\nIl protagonista \u00e8 un uomo malato di un epitelioma, un tumore (il fiore in bocca): sicch\u00e9 egli \u00e8 prossimo alla morte e questa sua situazione lo spinge a indagare sul mistero della vita e a tentare di penetrarne l'essenza. Per chi, come lui, sa che la morte \u00e8 vicina, tutti i particolari e le cose, insignificanti agli occhi altrui, assumono un valore e una collocazione diversa. L'altro personaggio \u00e8 un avventore del caff\u00e8 della stazione, dove si svolge tutta la scena; un uomo qualsiasi, che la monotonia e la banalit\u00e0 della vita quotidiana hanno reso scialbo, piatto e vuoto a tal punto che il dialogo tra lui e il protagonista finisce col diventare un monologo, quando quest'ultimo gli rivela il suo terribile segreto.\nTemi trattati.\nL'opera \u00e8 incentrata sulla morte prevista e quella imprevista. La vita non ha nessun valore in s\u00e9, ma quando l'individuo - sulla strada della morte - la osserva, anche i gesti quotidiani insignificanti acquistano un valore vitale. Immaginarsi simili alla stoffa significa affidarsi a cose che sembrano eterne. La vita non si conosce, per\u00f2 si sente il bisogno di viverla e disprezzarla quando la morte \u00e8 prevista, in modo da potersene andare con meno dolore."}
{"id": "1155864", "revid": "78273", "url": "https://it.wikipedia.org/wiki?curid=1155864", "title": "Lavochkin", "text": ""}
{"id": "1155868", "revid": "124551796", "url": "https://it.wikipedia.org/wiki?curid=1155868", "title": "Mindon Min", "text": "Sotto il regno del fratellastro Pagan Min (1848-1853), la seconda guerra anglo-birmana fin\u00ec nel 1852 con l'annessione della Bassa Birmania da parte del Regno Unito. Mindon, con il fratello minore Ka Naung, depose il fratellastro e sal\u00ec al trono. Pass\u00f2 gran parte del tempo a difendere i suoi territori dalle invasioni britanniche e diede un grande contributo alla modernizzazione del paese."}
{"id": "1155893", "revid": "106908", "url": "https://it.wikipedia.org/wiki?curid=1155893", "title": "Kyuubi", "text": ""}
{"id": "1155895", "revid": "599013", "url": "https://it.wikipedia.org/wiki?curid=1155895", "title": "Dante do Amaral", "text": "Giocava nel ruolo di schiacciatore.\nCarriera.\nDante Amaral comincia a giocare a pallavolo all'et\u00e0 di 14 anni nella scuola che frequentava, dopo aver praticato nuoto nella sua citt\u00e0 natale. La sua carriera sportiva ha inizio tra le file del club Unincor Tr\u00eas Cora\u00e7\u00f5es, con cui resta legato per due anni.\nAll'et\u00e0 di 19 anni fa il suo debutto in nazionale, prendendo parte e vincendo il campionato sudamericano 1999 e partecipando alle Olimpiadi di Sydney 2000, dove viene pesantemente criticato in seguito alla brutta prestazione offerta nei quarti di finale contro l'Argentina che era costata l'eliminazione del Brasile dalla competizione.\nNella stagione 2000-01 passa all'Esporte Clube Uni\u00e3o Suzano, con cui arriva in finale nel campionato paulista. Convocato in nazionale dal neo-allenatore Bernardo de Rezende, Dante migliora in breve tempo la propria tecnica, entrando in confidenza anche con i fondamenti di seconda linea, e il suo ruolo cambia da opposto a schiacciatore-ricevitore. Durante l'estate conquista la medaglia d'oro alla World League e al campionato sudamericano, oltre al secondo posto nella Grand Champions Cup.\nLa stagione successiva \u00e8 al Minas T\u00eanis Clube, con cui vince il campionato mineiro e la sua prima superliga. Dopo aver conquistato l'argento nella World League di Belo Horizonte, vince il campionato mondiale in Argentina.\nNella stagione 2002-03 fa la sua prima esperienza all'estero, nel club italiano della Pallavolo Modena, con cui conquista, nei tre anni di permanenza, la Coppa CEV 2003-04. In questi anni, con la nazionale, vince due campionati sudamericani, tre World League, la Coppa del Mondo 2003 e, soprattutto, la medaglia d'oro alle Olimpiadi di Atene, dove viene anche premiato come miglior schiacciatore.\nConclusa l'esperienza in Italia, gioca in Grecia, al Panathinaikos Athlitikos Omilos, con cui si aggiudica, in tre stagioni, una Supercoppa, due Coppe di Grecia e il campionato 2005-06. Nell'estate del 2006 vince la medaglia d'oro alla World League di Mosca e il suo secondo campionato mondiale; l'anno successivo vince ancora la World League, il campionato sudamericano e la sua seconda Coppa del Mondo. Tuttavia, l'estate 2008 si rivela deludente: il Brasile chiude al quarto posto la World League organizzata in casa e viene battuto nella finale olimpica di Pechino dagli Stati Uniti.\nNella stagione 2008-09 continua la sua permanenza in Europa, alla Volejbol'nyj klub Dinamo Moskva, con cui rimane legato per tre anni, tranne per una breve parentesi al Brasil V\u00f4lei Clube nel 2009. Con il club russo si aggiudica due Supercoppe e la Coppa di Russia 2008, oltre a giocare la finale della Champions League 2009-10, persa contro la Trentino Volley, e la finale del campionato 2010-11, persa contro il Volejbol'nyj klub Zenit-Kazan'. Nel 2010, come quattro anni prima, vince l'oro alla World League e si laurea tricampione del mondo, battendo in finale Cuba al mondiale in Italia; nel settembre del 2011 si aggiudica il sesto campionato sudamericano consecutivo.\nNel 2011 torna in Brasile, ingaggiato dall'Associa\u00e7\u00e3o Desportiva RJX, club in cui milita per due stagioni e con cui vince due edizioni del campionato carioca e la Superliga 2012-13. Nel 2012 chiude al sesto posto la final six di Sofia e viene nuovamente sconfitto nella finale olimpica, stavolta dalla Russia. Nel 2013 chiude al secondo posto la World League, battuto di nuovo in finale dalla nazionale russa, mentre vince il campionato sudamericano.\nNella stagione 2013-14 si trasferisce nella V.Premier League giapponese, ingaggiato dai Panasonic Panthers, con cui vince lo scudetto ed il Torneo Kurowashiki. Nella stagione seguente torna in Brasile, vestendo la maglia della , aggiudicandosi il Campionato Paulista e la Coppa del Brasile.\nNel campionato 2015-16 ritorna ai Panasonic Panthers, mentre nel campionato seguente \u00e8 nuovamente in Grecia, questa volta ingaggiato dal PAOK Salonicco, in Volley League. Dopo un'ultima stagione in patria con la maglia della , nel 2018 si ritira dall'attivit\u00e0 agonistica."}
{"id": "1155905", "revid": "1729295", "url": "https://it.wikipedia.org/wiki?curid=1155905", "title": "Mario Natalucci", "text": "Laureato in lettere all'Universit\u00e0 degli Studi di Roma \"La Sapienza\" nel 1932, torn\u00f2 in Ancona per svolgere la professione di insegnante, fino a diventare preside del liceo classico Carlo Rinaldini e poi del liceo scientifico Luigi di Savoia. \nPrese l'ordine sacerdotale e fu nominato priore del Duomo di Ancona. \nDal 1937 entr\u00f2 nella Deputazione di Storia Patria per le Marche, di cui in seguito fu anche presidente. \nEffettu\u00f2 studi molto approfonditi sull'intera storia della regione marchigiana e del suo capoluogo, dagli inizi fino agli anni settanta del XX secolo."}
{"id": "1155908", "revid": "121154805", "url": "https://it.wikipedia.org/wiki?curid=1155908", "title": "Vacca Burlina", "text": " \nLa vacca Burlina \u00e8 l'unica razza bovina autoctona del Veneto, precisamente dell'Altopiano dei Sette Comuni. \u00c8 tutelata da un presidio Slow Food che riguarda la vacca Burlina e il Morlacco del Grappa.\nLa vacca Burlina \u00e8 inserita nel \"Registro Anagrafico delle popolazioni bovine autoctone e gruppi etnici a limitata diffusione\" istituito nel 1985 per salvaguardare le razze bovine italiane a rischio di estinzione. \nSin dall'epoca del fascismo, periodo in cui fu incentivato l'allevamento di razze che producessero pi\u00f9 latte, solo pochi esemplari di questa razza sono allevati nelle province di Vicenza e Treviso, ma attualmente la vacca Burlina \u00e8 stata salvata dall'estinzione grazie alla produzione di formaggi tipici. Le Burline sono rustiche e frugali tanto da sopravvivere bene nei pascoli del Grappa ove vivono libere alimentandosi persino di ortiche.\nAttualmente a Montecchio Precalcino l'Azienda Agricola Sperimentale \"La Decima\" (di propriet\u00e0 della Provincia di Vicenza) ne alleva alcuni esemplari allo scopo di incentivarne il reimpiego come vacca lattifera in virt\u00f9 delle caratteristiche nutritive del suo latte, migliori di quelle, ad esempio, della Frisona. Attualmente rimangono all'incirca 300 capi iscritti al registro anagrafico, e sono allevati soprattutto nella zona pedemontana del Grappa (Borso, Crespano, Paderno, Fietta) e addirittura si pensa che sia gi\u00e0 estinta in quanto secondo recenti studi dell'universit\u00e0 di Padova il DNA di queste vacche \u00e8 molto simile a quello della burlina di 100 anni fa ma non \u00e8 uguale, e soprattutto non ci sono abbastanza riproduttori per mandare avanti questa razza che perci\u00f2 risulta estremamente consanguinea tra capi della stessa specie. Rimane comunque una razza estremamente forte soprattutto in termini di ossatura, ed \u00e8 per questo infatti che tale razza viene nel periodo estivo allevata negli irti pascoli del Grappa, in cui le pesanti frisone correrebbero gravi rischi. \nStoria.\nFino al 1930 circa, costituiva la razza da latte pi\u00f9 diffusa negli allevamenti dell'Altopiano di Asiago, dei Colli Berici, dei Monti Lessini, del Monte Grappa, sia versante vicentino sia trevigiano (nel censimento del 1931 la consistenza raggiungeva i 15\u00a0000 capi in Veneto).\nLa Burlina ha un'origine comune alle altre razze pezzate del Nord Europa e sarebbe giunta nelle nostre terre portata dai Cimbri, popolazione originaria dell'attuale penisola dello Jutland (Danimarca). Questa ipotesi \u00e8 del tutto inverosimile in quanto i cosiddetti cimbri dell'Altopiano di Asiago sono discendenti da coloni tedeschi, provenienti soprattutto dalla Baviera, che a partire dal secolo XI furono chiamati da vescovi a \"svegrare\" le terre incolte della montagna vicentina, veronese e trentina. Il nome \"cimbro\" non sarebbe altro che la italianizzazione della parola \"czimber\" (= carpentiere) con la quale venivano talvolta denominati gli abitanti della montagna. Il fatto che le vacche Burline siano simili alle razze della Frisia Orientale dei Paesi Bassi e della Danimarca, ad esempio per il grande sviluppo del bacino, la lunghezza della testa, la sottigliezza del collo, i caratteri della cute, significa che probabilmente esse (le vacche) sono originarie da quei posti, certamente non gli allevatori delle stesse. \nA suffragare tale ipotesi sono stati compiuti dagli zoologi studi genetici che dimostrano la vicinanza di tale razza ad altre vacche del Nord Europa. Inoltre, come suggerisce l'illustre studioso Johu Zimmermann, una leggenda danese parla della regina Burhlina, secondo la quale la regina viveva nel palazzo reale di B\u00f8rglum kloster presso Hj\u00f8rring, proprio nella penisola dello Jutland settentrionale, in Danimarca.\nAspetto.\nL'aspetto \u00e8 caratterizzato dal mantello pezzato nero e bianco, le dimensioni sono piccole rispetto alle pi\u00f9 diffuse vacche frisone, l'altezza al garrese \u00e8 di 120\u2013125\u00a0cm e il peso non supera i 4 quintali.\nIl Ministero dell'Agricoltura e delle Foreste ha definito ufficialmente le caratteristiche morfologiche della razza Burlina con D.M. 24 aprile 1940.\nNel D.M. venivano riconosciute come aree di allevamento i Comuni di Vallonara (oggi frazione del Comune di Marostica) e la frazione di S. Floriano di Marostica, Lusiana, Salcedo, Fara Vicentino, Lugo di Vicenza, Recoaro Terme e le zone a fondo valle dei Comuni di Valdagno, Cornedo Vicentino e Castelgomberto, tutti nella provincia di Vicenza."}
{"id": "1155909", "revid": "767487", "url": "https://it.wikipedia.org/wiki?curid=1155909", "title": "Sebastian Mila", "text": "Carriera.\nClub.\nHa firmato per i norvegesi il 9 febbraio 2007, dopo una permanenza un po' turbolenta all'.\nNel 2003, and\u00f2 alla ribalta come un giocatore divertente da vedere, quando giocava per i polacchi del Dyskobolia Grodzisk Wielkopolski, con un gol che elimin\u00f2 il , squadra di Premiership, nella Coppa UEFA 2003-2004. Nel luglio 2006 fu sul punto di accettare l'offerta dei Chicago Fire (Major League Soccer) e trasferirsi in USA. Nel 2007 and\u00f2 al V\u00e5lerenga e il Dyskobolia Grodzisk present\u00f2 lamentele alla FIFA, in quanto ritiene che l' non aveva il diritto di vendere Mila al V\u00e5lerenga, dato che all'epoca il polacco era soltanto in prestito alla squadra viennese.\nNazionale.\nSebastian \u00e8 stato tra i 23 convocati in nazionale per la Coppa del Mondo 2006 in Germania, ma non ha giocato neanche un minuto in tre match.\nConta 38 presenze e 8 reti per la nazionale polacca."}
{"id": "1155914", "revid": "131358", "url": "https://it.wikipedia.org/wiki?curid=1155914", "title": "Groclin Dyskobolia Wielkopolski", "text": ""}
{"id": "1155920", "revid": "112140572", "url": "https://it.wikipedia.org/wiki?curid=1155920", "title": "Caraismo", "text": "Il caraismo (in ebraico: \u05d9\u05d4\u05d3\u05d5\u05ea \u05e7\u05e8\u05d0\u05d9\u05ea, \"Yahadut Qara'it\", che significa \"Lettori\"), anche detto caraitismo, karaismo o ebraismo caraita, \u00e8 una variante religiosa dell'ebraismo.\nIl caraismo si form\u00f2, tra l'VIII e il IX secolo, in Mesopotamia, allora conquistata dagli Arabi musulmani. La nuova religione fu fortemente influenzata dall'Islam e accolse una delle fondamentali critiche mosse dal Corano all'ebraismo: l'aver abbandonato cio\u00e8 il rigoroso monoteismo delle origini, che era stato ripreso anche dallo stesso Maometto, per \"degenerare\" nella pluralit\u00e0 delle interpretazioni rabbiniche.\nGli aderenti al caraismo considerano il Tanakh l'unica e suprema autorit\u00e0 legale riguardante l'Halakhah e la teologia ebraica, perci\u00f2 rifiutano ogni scrittura ebraica successiva alla Torah - quindi il Talmud, la kabbalah, le raccolte di mitzv\u00f2t - e avviarono una vasta opera missionaria, che si estese dall'Africa mediterranea alle coste del Mar Nero. Qui venne accolta soprattutto dai popoli di lingua turca (i caraiti). Attualmente nel mondo si contano circa caraiti; la maggior parte vive in Israele (venti-venticinquemila tra Ramla, Ashdod e Be'er Sheva), ma piccole comunit\u00e0 sono presenti anche ad Anversa, New York e Boston. Un caso a s\u00e9 \u00e8 rappresentato dai caraiti di Trakai, etnicamente e linguisticamente turchi, insediati in Lituania fin dal XIV secolo.\nCredo e principi.\nIl caraismo rifiuta la tradizione orale dell'ebraismo, la cosiddetta \"Torah orale\", cristallizzatasi prima nella Mishnah redatta verso l'anno 200 (quindi prima ancora della redazione dei due Talmud), poich\u00e9 si contesta proprio il fatto che ci\u00f2 che doveva essere soltanto orale sia stato messo per iscritto, per di pi\u00f9 in formulazioni diverse e a volte contraddittorie l'una con l'altra. Oltre al totale rifiuto della tradizione orale e della pubblicazione di commentari biblici come appunto il Talmud o la Mishnah, entrambe portate avanti dai Farisei, i caraiti ripudiano anche le decisioni legali assunte dal Sinedrio e codificate nel Talmud. Il rifiuto, ispirato ad antiche tradizioni sadducee e alle dottrine degli Esseni di Qumran, dei quali forse i caraiti avevano rinvenuto alcuni manoscritti, si estende anche all'aggiunta della Ghemarah palestinese e babilonese.\nI caraiti affermano che tutti i divini comandamenti che il Signore ha conferito a Mos\u00e8 sono stati registrati nella Torah scritta, senza nessuna aggiunta di leggi orali o spiegazioni di alcun genere.\nI caraiti accolsero anche gli insegnamenti del loro fondatore, Anan ben David, sulla trasmigrazione delle anime, alcune pratiche ascetiche, come evitare la carne e il vino in segno di lutto per Sion e l'opposizione ai medici, dal momento che solo Dio pu\u00f2 guarire gli infermi. Il caraismo costituisce una specie di \"ritorno\" all'Antico Testamento, sulla base della ripresa di idee attestate nel giudaismo fin dal periodo precedente alla distruzione del Santuario nel 70 d.C., e ha elaborato una propria precettistica, basata sull'interpretazione rigorosamente letterale dei comandamenti, attenendosi esclusivamente alla loro formulazione biblica.\nIl caraismo ha elaborato anche un proprio calendario, strutturato su base lunare nella ripartizione dei mesi; l'inizio degli anni, invece, \u00e8 calcolato sul ciclo dell'orzo (\"Aviv\").\nLiturgia.\nCome le altre correnti dell'ebraismo, anche il caraismo rispetta lo Shabbat, durante il quale i fedeli si recano nei loro templi (\"kenessa\") per attendere agli uffici divini. Colui che presiede il culto, che \u00e8 chiamato \"hazzan\" come i cantori ebraici, si limita a guidare i cori e i canti rivolti verso l'aron, generalmente decorato con incisioni che riproducono versetti dei Salmi e i Dieci comandamenti (gli stessi elementi che compongono i libri di preghiere). I fedeli assistono ai riti dopo un'abluzione delle mani e spesso, durante la preghiera, si prostrano completamente a terra, secondo un uso proprio pi\u00f9 dei musulmani che degli ebrei, che limitano la prostrazione a solenni festivit\u00e0 come lo Yom Kippur. Uomini e donne pregano separatamente: i primi nella stanza centrale insieme al \"hazzan\", le seconde in un matroneo aperto sulla sala. Il caraismo esclude anche la rituale accensione delle candele all'inizio dello Shabbat.\nConflitti col giudaismo rabbinico.\nI caraiti affermano che la loro dottrina risale a Mos\u00e8 e al pentateuco e che essa fu conservata nel regno di Giuda di Roboamo, mentre l'ebraismo rabbinico sarebbe secondo loro basato sulla Tor\u00e0h orale, sviluppatasi nel regno apostata di Geroboamo. I principali testi del caraismo confutano aspramente le opinioni rabbiniche della Mishnah e del Talmud. I pi\u00f9 noti di questi testi sono:\nMentre i caraiti accusavano i rabbini di aver falsificato il Pentateuco e di avergli sostituito le loro proprie tradizioni, gli ebrei rabbinici accusarono i caraiti di aver creato a scopo polemico versioni falsificate del Talmud. Il caraismo, inoltre, proibisce ogni rapporto con gli ebrei rabbinici, e ancor pi\u00f9 il matrimonio inter-confessionale o la collaborazione commerciale.\nLa tensione fra i fedeli delle due religioni sorelle \u00e8 stata nei secoli cos\u00ec intensa che agli inizi del XX secolo (in tempi cio\u00e8 relativamente recenti anche se anteriori alla Shoah), Michael Levi Rodkinson giunse ad affermare che \"questo odio dei caraiti (per gli israeliti) non ha uguali in altre nazioni in nessuna epoca\".\nStoria.\nIl movimento sorse verso la met\u00e0 dell'VIII secolo in area mesopotamica, all'interno del giudaismo orientale, come reazione al predominante talmudismo: le tradizioni della \"Ghemarah\" talmudica avevano preso, in maniera crescente, il predominio assoluto nel Giudaismo tradizionale. Il caraismo (dall'ebraico \"karaim\", ossia uomini della scrittura) furono fondati da Anan ben David, il quale raccolse tutti i gruppi di opposizione alle tradizioni rabbiniche e, tra questi, anche coloro che si richiamavano \"ad pompam\", alla corrente spirituale e politica dei Sadducei, scomparsi nel I secolo d.C. La loro polemica port\u00f2 a un rinnovato interesse per l'ebraico biblico e per il lavoro testuale dei masoreti. Anan ben David compose in aramaico a Baghdad un \"Sefer mitzvot\" (Libro dei precetti), di cui ci sono pervenuti solo alcuni frammenti, codificando un genere letterario che nei secoli successivi avrebbe avuto una larghissima diffusione nell'ebraismo occidentale.\nL'et\u00e0 dell'oro del caraismo fu quella compresa tra il X e l'XI secolo, quando un gran numero di opere caraite venne redatto nelle regioni centro-orientali del mondo islamico. I caraiti riuscirono cos\u00ec a differenziarsi dall'ebraismo rabbinico e a ottenere, all'interno dei domini musulmani, istituzioni proprie; le varie comunit\u00e0 si distinsero anche socialmente, ottenendo spesso posizioni di prestigio nell'ambito delle professioni liberali. In seguito, il caraismo si espanse, anche grazie a vere e proprie opere missionarie, in un'ampia area, estesa dal bacino del Mediterraneo all'Europa centro-orientale.\nIn Russia, dopo secoli di difficolt\u00e0, Abraham Firkovich, uno dei caraiti pi\u00f9 rilevanti del XIX secolo, riusc\u00ec a far accettare l'idea che il suo popolo fosse un gruppo etnico distinto dagli ebrei, che non aveva avuto alcun ruolo nell'uccisione di Ges\u00f9. Questo port\u00f2 all'emancipazione dei caraiti russi nel 1863 e, durante la seconda guerra mondiale, alla loro esclusione dai progetti di sterminio nazisti: quando invasero l'Unione Sovietica, i tedeschi fecero propria la classificazione razziale russa e non coinvolsero i caraiti nella Shoah.\nAl caraismo aderirono anche alcuni gruppi di etnia turca, stanziati in Crimea e lungo la costa settentrionale del Mar Nero (\"Qaraylar\"). Da qui, alla fine del XIV secolo un gruppo di guerrieri con le loro famiglie si trasfer\u00ec in Lituania, a Trakai, al seguito del granduca di Lituania Vitoldo. Oggi in Lituania la comunit\u00e0 conta circa 250 persone.\nSempre durante l'et\u00e0 d'oro del caraismo (X-XI secolo), una comunit\u00e0 si stabil\u00ec anche in Spagna.\nNel corso del XX secolo inizi\u00f2 un flusso di immigrazione caraita verso Israele, inizialmente contrastato dalle autorit\u00e0 rabbiniche. Oggi i caraiti in Israele sono tra i e i , concentrati nelle citt\u00e0 di Ramla, Ashdod e Be'er Sheva. Circa caraiti vivono negli Stati Uniti, mentre la comunit\u00e0 di Istanbul conta appena una cinquantina di aderenti."}
{"id": "1155922", "revid": "106817640", "url": "https://it.wikipedia.org/wiki?curid=1155922", "title": "Boy in da Corner", "text": "Boy in da Corner \u00e8 l'album di debutto del rapper britannico Dizzee Rascal, uscito il 21 luglio 2003.\nNel 2005 Chris Rock inser\u00ec \"Boy in da Corner\" nella sua classifica per Rolling Stone dei 25 album Hip Hop pi\u00f9 belli di tutti i tempi."}
{"id": "1155923", "revid": "104458", "url": "https://it.wikipedia.org/wiki?curid=1155923", "title": "Karaismo", "text": ""}
{"id": "1155924", "revid": "152416", "url": "https://it.wikipedia.org/wiki?curid=1155924", "title": "Joseph Pane", "text": ""}
{"id": "1155928", "revid": "287204", "url": "https://it.wikipedia.org/wiki?curid=1155928", "title": "Cleombroto", "text": ""}
{"id": "1155929", "revid": "599013", "url": "https://it.wikipedia.org/wiki?curid=1155929", "title": "Luca Bechi", "text": "Carriera.\nCresce professionalmente a Biella, sotto l'ala del suo maestro, anch'egli labronico, Alessandro Ramagli (\u00e8 suo vice per cinque stagioni consecutive dal 2001-02 al 2005-06).\nNella stagione sportiva 2006-07 viene invece promosso al ruolo di head coach nella \"sua\" Pallacanestro Biella centrando subito un sesto posto finale che gli vale l'accesso ai play-off, persi contro la Virtus Bologna ai quarti di finale (2-3 nella serie). L'annata successiva, quella 2007-08, si conclude invece con un dodicesimo posto al termine della stagione biellese, arrivando comunque alla semifinale di Coppa Italia poi persa contro Avellino.\nDal 31 dicembre 2010 viene ingaggiato sempre in Serie A, questa volta dall'Enel Brindisi rilevando coach Perdichizzi. Nel febbraio 2012 firma un contratto fino al termine della stagione successiva con gli ucraini dell'Azovmash Mariupol'.\nIl 5 marzo 2013, in seguito dell'esonero di Alessandro Finelli, firma con la Virtus Bologna. Il 27 gennaio 2014 viene ufficializzata la risoluzione del contratto.\nIl 2 luglio dello stesso anno viene ingaggiato dalla PMS Torino in A2 Gold che guida in seria A nel campionato 2014-2015 sconfiggendo nella finale Agrigento.\nNel campionato 2015-16 la PMS Torino si scioglie con la rifondazione della Auxilium Pallacanestro Torino che esonera Luca Bechi a dicembre del 2015.\nNel gennaio 2019 viene scelto dalla Benedetto XIV Cento per raggiungere la salvezza nel campionato di A2."}
{"id": "1155930", "revid": "1442080", "url": "https://it.wikipedia.org/wiki?curid=1155930", "title": "Robert Burton (saggista)", "text": "Biografia.\nRobert Burton \u00e8 conosciuto per essere l'autore de L'anatomia della malinconia (titolo originale completo: \"The Anatomy of Melancholy, What it is: With all the Kinds, Causes, Symptomes, Prognostickes, and Several Cures of it. In Three Maine Partitions with their several Sections, Members, and Subsections. Philosophically, Historically, Opened and Cut up.\"), pubblicata nel 1621 con lo pseudonimo di \"Democritus junior\".\nBurton consegu\u00ec un dottorato all'Universit\u00e0 di Oxford e rimase a Oxford come pastore protestante. Era un uomo molto erudito, di profonda cultura umanistica, e di queste sue doti ha lasciato tracce ne L'anatomia della malinconia, un'opera interessante e ricca di \"humor\", di cui fra il 1621 e il 1651 apparvero ben sei edizioni, ciascuna accresciuta rispetto alla precedente. La sua prosa, costellata di citazioni in latino e in greco, ha un carattere bizzarro. Nonostante il suo senso dell'umorismo, Burton non riesce a nascondere l'inquietudine che suscita in lui la patologia depressiva. La prima edizione inglese aveva 900 pagine, e conteneva 350\u00a0000 parole; l'ultima era lunga 1500 pagine e conteneva pi\u00f9 di 500\u00a0000 parole. Nel testo sono state contate 13333 citazioni di 1598 autori differenti.\nBurton \u00e8 inoltre l'autore di \"Philosophaster\", una commedia di carattere satirico in lingua lat\u00edna."}
{"id": "1155931", "revid": "2091899", "url": "https://it.wikipedia.org/wiki?curid=1155931", "title": "Chimay", "text": "Chimay \u00e8 la citt\u00e0 natale del Principe di Chimay.\nGeografia fisica.\nLa citt\u00e0 \u00e8 situata sulla striscia calcarea della Calestienne, su un terreno adatto alla coltivazione iniziata molto prima dell'insediazione monastica. Chimay si trova in una grande radura nelle foreste delle Ardenne.\nPi\u00f9 a Sud, verso l'altopiano di Rocroi, con l'avvento dei monaci, \u00e8 stata ampliata la coltivazione sui terreni assegnati al pascolo di bestiame e alle coltivazioni pi\u00f9 povere, come la segale. A partire dai secoli XVIII e XIX gli agricoltori hanno occupato queste radure incoraggiati dallo Stato.\nAmministrazione.\nSituata nel distretto amministrativo di Thuin, \u00e8 nata dalla fusione di 14 comuni, il 1\u00ba gennaio 1977.\nIl 1\u00ba gennaio 2012, Chimay contava 9.896 abitanti (Chimaciens).\nGemellaggi.\nChimay \u00e8 gemellata con:"}
{"id": "1155932", "revid": "92843", "url": "https://it.wikipedia.org/wiki?curid=1155932", "title": "Cibiana", "text": ""}
{"id": "1155935", "revid": "287204", "url": "https://it.wikipedia.org/wiki?curid=1155935", "title": "Borrell", "text": ""}
{"id": "1155937", "revid": "152416", "url": "https://it.wikipedia.org/wiki?curid=1155937", "title": "Borrel", "text": ""}
{"id": "1155940", "revid": "5245", "url": "https://it.wikipedia.org/wiki?curid=1155940", "title": "Marsigliese", "text": ""}
{"id": "1155946", "revid": "1543377", "url": "https://it.wikipedia.org/wiki?curid=1155946", "title": "Showtime (Dizzee Rascal)", "text": "Showtime \u00e8 il secondo album del rapper britannico Dizzee Rascal.\nNel Regno Unito il disco riusc\u00ec a vincere il disco di platino, mentre negli Stati Uniti vendette appena 17.000 copie (ancora meno del debutto \"Boy in Da Corner\")."}
{"id": "1155947", "revid": "2078958", "url": "https://it.wikipedia.org/wiki?curid=1155947", "title": "Corte costituzionale dell'Ucraina", "text": " \nLa Corte costituzionale dell'Ucraina (in ucraino: \u041a\u043e\u043d\u0441\u0442\u0438\u0442\u0443\u0446\u0456\u0439\u043d\u0438\u0439 \u0421\u0443\u0434 \u0423\u043a\u0440\u0430\u0457\u043d\u0438, \"Konstytucijnyj Sud Ukra\u00efny\") \u00e8 l'unico corpo a giurisdizione costituzionale in Ucraina. Il suo principale compito consiste nel garantire la supremazia della Costituzione dell'Ucraina come legge fondamentale dello Stato.\nLa Corte ha inaugurato la sua attivit\u00e0 il 18 ottobre 1996, e il suo primo pronunciamento \u00e8 avvenuto il 13 maggio 1997.\nCompiti ed autorit\u00e0.\nLa Corte:\nLe sentenze della Corte devono essere obbligatoriamente eseguite in Ucraina, sono definitive e non ci si pu\u00f2 appellare. Le leggi e gli altri atti legali che sono giudicati incostituzionali, decadono immediatamente.\nStruttura.\nLa Corte \u00e8 composta da 18 giudici, nominati un terzo dal Parlamento, un terzo dal presidente e un terzo dal Congresso dei giudici.\nOgni giudice eletto deve essere cittadino ucraino e inoltre deve:\nI giudici sono nominati ogni 9 anni senza diritto di rinomina. Il presidente e il Parlamento devono colmare ogni posizione vacante entro un mese, mentre il Congresso dei giudici ha tre mesi per sopperire alla mancanza di un giudice.\nIl presidente della Corte \u00e8 eletto a scrutinio segreto ogni tre anni all'interno della Corte stessa. L'attuale presidente \u00e8 Oleksandr Tupytskyi.\nContatti con la Corte.\nI cittadini ucraini, i non cittadini, le persone senza cittadinanza e le entit\u00e0 legali possono rivolgersi alla Corte solo per fare interpretare la Costituzione e le leggi dell'Ucraina. Bisogna inviare una richiesta scritta alla sede di Kiev, vyl. Zhylyanska, 14, telefono (+380-44)238-1317."}
{"id": "1155954", "revid": "1934238", "url": "https://it.wikipedia.org/wiki?curid=1155954", "title": "Myotragus balearicus", "text": "La capra delle caverne balearica (\"Myotragus balearicus\", \"capra topo delle Baleari\") \u00e8 un membro estinto della sottofamiglia Caprinae, vissuto sulle isole di Maiorca e Minorca fino a 5.000 anni fa. Fu inizialmente creduto una specie di capra, ma recenti studi hanno dimostrato una parentela pi\u00f9 stretta con gli ovidi.\nDescrizione.\nLa prima cosa che attira l'attenzione, in questo animale, \u00e8 la sua testa: le orbite oculari non sono rivolte ai lati, come nella maggior parte dei mammiferi erbivori, bens\u00ec frontalmente, il che consentiva a questi animali una visione stereoscopica. La mandibola ospitava due incisivi a crescita continua, tipici dei roditori e dei lagomorfi, ma assenti negli ungulati, mentre la mascella mancava totalmente di incisivi; gli altri denti erano molari e premolari. il muso, rispetto al resto del cranio era piuttosto corto e simile a quello dei lagomorfi; sulla testa, infine, erano presenti in entrambi i sessi due corte corna.\nSi \u00e8 ipotizzato che le corte e tozze corna sui crani degli scheletri ritrovati altro non fossero che basi ossee per corna pi\u00f9 lunghe, ma non sono stati scoperti reperti che confermassero le supposizioni.\nIl \"Myotragus balearicus\" era alto al massimo mezzo metro al garrese e pesava fra i 50 ed i 70 kg.\nLe zampe erano munite di quattro dita, delle quali solo due erano utilizzate per camminare; rispetto alla mole dell'animale, le zampe erano piuttosto corte, il che ne faceva un animale piuttosto lento. La sua lentezza non costituiva un problema serio, poich\u00e9 sulle isole a quei tempi non vi erano grandi predatori terrestri.\nSul quarto posteriore del dorso presentavano una pronunciata gibbosit\u00e0, mentre il quarto posteriore tendeva a declinare verso il basso.\nLa coda era piuttosto lunga rispetto agli altri caprini.\nOrigini.\nI caratteri unici sviluppati da \"Myotragus balearicus\" erano una conseguenza di un processo evolutivo cominciato dopo l'arrivo dei progenitori di questi animali sulle isole; in un isolamento simile, le specie di ungulati tendono a diminuire di dimensioni, mentre al contrario roditori e lagomorfi aumentano la loro taglia (come \"Hypnomys\", una specie di ghiro gigante che viveva nello stesso habitat di \"Myotragus\").\nInoltre, in caso di assenza di predatori nel territorio, gli animali perdono gli adattamenti alla predazione che contraddistinguono i loro progenitori della terraferma; la diffidenza, la capacit\u00e0 cranica (come accaduto anche in \"Homo floresiensis\", una specie pigmea di ominide), o (nel caso di \"Myotragus\") la capacit\u00e0 di correre velocemente e l'acquisizione della visione stereoscopica, utile per calcolare le distanze, ma non per individuare i predatori.\nRecenti analisi del DNA ed osservazioni di antichi fossili (\"Myotragus pepgonellae\", vissuto su Maiorca nel Pliocene) indicano che il \"Myotragus\", pur non essendo un brucatore, discendeva proprio da animali che brucavano.\nI parenti pi\u00f9 prossimi di questo animale sono infatti risultati essere gli ovini, come il \"Nesogoral\" sardo di Pliocene e Pleistocene, od il \"Gallogoral\" francese (possibile antenato terrestre di \"Nesogoral\" e \"Myotragus\").\nIl progenitore comune di \"Nesogoral\" e \"Myotragus\" colonizz\u00f2 la Sardegna e Maiorca circa 6 milioni di anni fa, quando il Mediterraneo era una grande distesa di sale a causa della chiusura dello Stretto di Gibilterra. Con l'apertura dello stretto ed il riempimento del bacino, molte popolazioni animali rimasero isolate sulle neonate isole mediterranee, sulle quali cominciarono ad evolversi separatamente.\nInoltre, il passaggio da un clima temperato a uno di carattere mediterraneo costrinse gli animali erbivori come il \"Myotragus\" a cambiare drasticamente le loro abitudini di vita per sopravvivere.\nInizialmente, i \"Myotragus\" colonizzarono solamente l'isola di Maiorca; infatti, su Ibiza cominci\u00f2 ad evolversi uno strano ecosistema privo di mammiferi terrestri, mentre su Minorca si evolse una specie di coniglio gigante che occup\u00f2 la medesima nicchia. Quando il livello del mare scese nuovamente durante l'era glaciale, Maiorca e Minorca si unirono ed i \"Myotragus\" rimpiazzarono i grandi lagomorfi di Minorca.\nLe due isole tornarono a separarsi, infine, nell'Olocene.\nAlimentazione.\nIn base a quanto dedotto dai resti fossili di questi animali, \u00e8 risultato che i \"Myotragus balearicus\" erano erbivori che brucavano il fogliame, come le odierne capre.\nDa recenti studi di paleoclimatologia e paleobotanica \u00e8 emerso che, ai tempi in cui questo animale viveva, le Baleari erano praticamente ricoperte per intero da una fitta vegetazione boschiva, e le zone prative erano praticamente assenti; in questi boschi, quindi, il \"Myotragus\" si muoveva solitario od in piccoli gruppi.\nRiproduzione.\nNon si conosce molto sulle abitudini riproduttive di questa specie: nel 1999, nella zona nordoccidentale di Maiorca, fu rinvenuto uno scheletro completo di un cucciolo nato da poco.\nDagli studi condotti su questo scheletro si \u00e8 notato che i cuccioli nascevano gi\u00e0 ben formati ed abbastanza grossi rispetto alla madre, e probabilmente potevano camminare gi\u00e0 poco dopo la nascita.\nSembra che la maturit\u00e0 sessuale giungesse abbastanza presto, all'incirca ad un anno o due d'et\u00e0.\nEssendo quello mediterraneo un clima stagionale, \u00e8 probabile che la riproduzione seguisse dei cicli, con un periodo degli amori ed uno delle nascite; tuttavia, \u00e8 probabile che a quei tempi tali differenze stagionali non fossero cos\u00ec marcate, ed \u00e8 quindi molto arduo tracciare un profilo preciso del periodo riproduttivo di questa specie.\nLa presenza delle corna lascia presupporre che i maschi le usassero per combattere fra loro nel periodo riproduttivo; d'altro canto, l'assenza di dimorfismo sessuale indicherebbe che i maschi non formavano harem da difendere.\nPiuttosto che combattere \"testa contro testa\" (come molti ungulati), i \"Myotragus\" probabilmente tendevano a mirare ai fianchi dell'avversario, come fanno molte piccole antilopi.\nEstinzione.\nIn base agli studi condotti si \u00e8 concluso che i tre mammiferi terrestri nativi di Maiorca (\"Myotragus\", \"Hypnomys\" ed il toporagno gigante \"Nesiotites\") scomparvero tutti in un corto periodo di tempo molto breve, durante il terzo millennio a.C.\nQuesta estinzione improvvisa \u00e8 stata attribuita ai cambiamenti climatici ed all'arrivo dei primi uomini alle Baleari.\nI primi colonizzatori avevano una cultura neolitica, anche se continuarono a vivere nelle caverne, abbondantissime sull'isola. In queste caverne sono state rinvenute numerosissime ossa animali, in particolare quelle di \"Myotragus\", con evidenti segni di masticazione e spolpamento. Il fatto eclatante \u00e8 che gli animali non arrivavano morti nelle caverne, ma sembra che in qualche modo venissero tenuti vivi per qualche tempo nella caverna: lo si capisce dal fatto che le corna di alcuni di loro vennero segate, e presentavano segni di ricrescita.\nQuesto \u00e8 un chiaro segno che i loro carcerieri avevano intenzione di addomesticare questi animali, cosa che per\u00f2 non avvenne probabilmente a causa dei lenti ritmi riproduttivi di questa specie od alla mancata riproduzione in cattivit\u00e0; infatti nelle caverne sono stati ritrovati unicamente resti di individui adulti.\nIl colpo finale al fragile equilibrio delle Baleari fu dato dall'introduzione di specie alloctone come cane, capra, mucca, maiale, che competevano con i \"Myotragus\" per il cibo, ed a volte predavano direttamente questi animali."}
{"id": "1155956", "revid": "1644722", "url": "https://it.wikipedia.org/wiki?curid=1155956", "title": "Ryan Hansen", "text": "Biografia.\nNato e cresciuto a San Diego (California), si \u00e8 trasferito appena sposatosi a Los Angeles con sua moglie Amy Russel.\nHa cominciato la sua carriera da attore interpretando ruoli in serie televisive come \"I Finnerty\" (\"Grounded for Life\"), \"Raven\" (\"That's So Raven\") e \"Las Vegas\".\nNel 2004, Ryan fece un'audizione per il ruolo di Duncan Kane in \"Veronica Mars\" ma la parte venne assegnata a Teddy Dunn. Gli fu comunque chiesto dall'ideatore della serie Rob Thomas di interpretare il ruolo di Dick Casablancas. Per questo ruolo ha in seguito pi\u00f9 volte ricevuto l'ammirazione ed i complimenti dello stesso Rob Thomas.\nRyan \u00e8 inoltre coinvolto nell'associazione \"Invisible Children\", che si occupa dei bambini dell'Uganda.\nDoppiatori italiani.\nNelle versioni in italiano dei suoi film, Ryan Hansen \u00e8 stato doppiato da:"}
{"id": "1155961", "revid": "767487", "url": "https://it.wikipedia.org/wiki?curid=1155961", "title": "Communion (film)", "text": "Communion \u00e8 un film di fantascienza del 1989, diretto da Philippe Mora, con Christopher Walken. Esso \u00e8 basato sul romanzo omonimo di Whitley Strieber - che l'autore ha dichiarato descrivere fatti realmente accadutigli - e cerca di interpretare sotto il punto di vista dello scrittore il tema dei rapimenti alieni.\nTrama.\nWhitley Strieber (Christopher Walken) \u00e8 uno scrittore horror di successo, ma la stesura del suo ultimo libro su commissione lo annoia tremendamente. Svogliato dal voler scrivere il libro, trova svago nella sua famiglia, composta da sua moglie Anne (Lindsay Crouse) e suo figlio Andrew (Joel Carlson). Il figlio gli chiede di andare per il week-end nella loro casa di campagna, insieme a due amici della famiglia, Alex (Andreas Katsulas) e Sarah (Terri Hanauer). Senza pensarci due volte, Whitley parte diretto verso la casa di campagna insieme alla famiglia. Sin dall'arrivo, iniziano ad accadere strani eventi: le luci esterne si accendono e si spengono senza che nessuno tocchi gli interruttori. La famiglia e gli amici attribuiscono la colpa alla presenza di un campo elettromagnetico e dunque fanno addormentare il piccolo Andrew e si intrattengono dopo cena a bere e scherzare. Durante il sonno, tutti eccetto la moglie Anne, vedono una luce fortissima. Il piccolo Andrew viene rapito da strane creature che lui definisce \"piccoli dottori blu\". Whitley intravede invece dietro la porta della sua stanza da letto una strana figura con il viso allungato e grandi occhi, che attraverso l'imposizione di un dito lo fa cadere in un sonno profondo.\nQuando si risveglia, Whitley - avvertendo il pericolo - si precipita da suo figlio Andrew, spaventato quanto il padre - se non di pi\u00f9. Il padre cerca di tranquillizzarlo, poi torna a dormire. La mattina dopo, Whitley, Andrew, Alex e Sarah riferiscono di aver visto una potente luce fuori delle finestre la sera prima. Anne cerca di dare una soluzione razionale alla cosa, dicendo che potrebbero essere state le luci esterne accese per il campo elettromagnetico oppure un fenomeno legato all'ubriacatura di Whitley. Alex insiste per andare via e quando ha uno scatto d'ira si decide di abbandonare la casa in campagna.\nMesi dopo, durante una festa di Halloween, Whitley e suo figlio vengono sfidati in un gioco e restano spaventati quando una ragazzina travestita da mostro spaziale si fa avanti contro di loro. Anne, preoccupata per la reazione del marito, decide di farlo tenere sotto osservazione da un dottore, ma Whitley si oppone: sta bene, eppure non sa cosa gli stia accadendo.\nGiunto Natale, Whitley si reca con la sua famiglia, per trascorrere le vacanze, alla loro casa di campagna dove erano stati pochi mesi prima. Al loro arrivo, tutto sembra normale; la notte dopo Natale, il 26 dicembre, Whitley inizia a rivedere la forte luce in casa e dopo una strana creatura robotica che corre contro di lui per afferrarlo. Quando si risveglia, Whitley non ricorda nulla, ma avverte un forte dolore alla nuca.\nQuando finisce il periodo natalizio, Whitley torna a New York con la famiglia e decide di farsi visitare dall'amico medico per scoprire a cosa fosse dovuto il dolore avvertito qualche giorno prima. Il medico tuttavia non gli diagnostica nessun tipo di malattia e, ascoltato il suo incredibile racconto, gli consiglia di far visita ad una sua amica psicologa, Janet Duffy (Frances Sternhagen). Whitley acconsente e dunque si reca dalla dottoressa: questa lo sottopone ad ipnosi regressiva. Tramite questa tecnica, Whitley fa riaffiorare le situazioni vissute in precedenza.\nNei ricordi, Whitley \u00e8 seduto in una strana stanza circolare, cupa e piena di gas, attorniato da strane creature basse e tozze, comandate da altre creature esili e basse, con grandi occhi e crani sproporzionati: queste lo sottopongono ad esperimenti medici, tra cui una sorta di trapanazione del cranio (per la quale egli aveva avvertito il forte dolore alla nuca) e una sonda rettale. Whitley si risveglia dall'ipnosi e, visti i ricordi, la dottoressa gli consiglia di visitare un gruppo di riunione in cui persone nella sua stessa condizione si ritrovano e discutono tra loro.\nWhitley si reca in questo \"circle time\": vi sono alcune persone che hanno avuto esperienze simili (abduction e anche prelievo di feti) e sentendo le loro testimonianze si rende conto che ha bisogno di avere la certezza che non ha sognato. Felice, Whitley si reca allora da solo nella sua casa in campagna, dove ancora una volta verr\u00e0 rapito dagli alieni. Whitley cerca di capire se questi sono solo frutto della sua immaginazione o esistono sul serio, con esito positivo: gli alieni, questa volta, iniziano a danzare tra di loro insieme all'umano, che li trova quasi buffi. Cercano di entrargli nella mente ma senza successo, quindi gli rivelano la loro storia. Quando viene rilasciato, Whitley si sente cambiato: sa di essere stato rapito, ma \u00e8 felice.\nTorna a casa dal figlio e dalla moglie, com'era una volta. Abbandona il libro che stava scrivendo e inizia a scriverne uno sulle sue esperienze con gli extraterrestri. Non riuscendo a trovare un titolo esatto per la sua opera, decide di \"contattare\" gli alieni; uno di loro gli giunge una mattina, mentre \u00e8 in casa, dicendogli che il libro potrebbe intitolarsi \"Communion\". Dunque l'essere scappa, ma viene a trovarlo quella notte, per un ultimo incontro.\nCuriosit\u00e0.\nPare che sul set del film, lo sceneggiatore Whitley Strieber abbia assistito insieme al resto della troupe, ad un incontro con strane creature basse ed esili, i \"grigi\" che lui stesso aveva visto anni prima.\nSembra che Tiziano Sclavi abbia preso spunto dalla storia di Whitley Strieber (e dal film) per il fumetto Dylan Dog numero 61 \"Terrore dall'infinito\", la storia racconta di Whitley Davies che ha un incontro ravvicinato molto simile a quello descritto dallo stesso Strieber."}
{"id": "1155963", "revid": "1305772", "url": "https://it.wikipedia.org/wiki?curid=1155963", "title": "The Brown Album", "text": ""}
{"id": "1155966", "revid": "297031", "url": "https://it.wikipedia.org/wiki?curid=1155966", "title": "Caraimi", "text": ""}
{"id": "1155973", "revid": "152416", "url": "https://it.wikipedia.org/wiki?curid=1155973", "title": "Giuseppe Pane", "text": ""}
{"id": "1155974", "revid": "729019", "url": "https://it.wikipedia.org/wiki?curid=1155974", "title": "Corpo cavernoso", "text": "Il corpo cavernoso \u00e8 una regione interna del pene di tessuto erettile con una struttura spugnosa che contiene il sangue durante l'erezione.\nNel clitoride femminile si trovano delle strutture analoghe.\nDescrizione.\nI corpi cavernosi e il corpo spugnoso (conosciuto anche come corpo cavernoso dell'uretra) sono tre regioni di tessuto spugnoso erettile che si estendono nella lunghezza del pene e si riempiono di sangue durante l'erezione. I due corpi cavernosi si trovano ai lati dell'asse del pene e si estendono dalle ossa del pube fino alla testa del pene, dove si uniscono. Queste formazioni sono fatte di un tessuto spugnoso contenente spazi riempiti di sangue rivestiti di endotelio e separati da setti di tessuto connettivo. Il corpo spugnoso \u00e8 una regione pi\u00f9 piccola nella parte apicale del pene che contiene l'uretra e forma il glande.\nIn alcune circostanze il rilascio di ossido nitrico precede il rilassamento dei muscoli nei corpi cavernosi e nel corpo spugnoso. Il tessuto spugnoso si riempie di sangue, dalle arterie che scorrono nella lunghezza del pene. Un po' di sangue entra anche nel corpo spugnoso, mentre il rimanente riempie i corpi cavernosi che si espandono e trattengono al loro interno il 90% del sangue coinvolto nell'erezione, aumentando sia in lunghezza sia in diametro. La funzione del corpo spugnoso \u00e8 di prevenire la compressione dell'uretra durante l'erezione.\nIl sangue pu\u00f2 lasciare il tessuto erettile solo attraverso un sistema di drenaggio di vene attorno al muro esterno dei corpi cavernosi. L'espansione del tessuto spugnoso comprime queste vene contro la tunica albuginea, un tessuto denso, impedendo al sangue di defluire e facendo irrigidire il pene. Il glande, cio\u00e8 la parte apicale del corpo spugnoso, rimane pi\u00f9 malleabile durante l'erezione perch\u00e9 la sua tunica albuginea \u00e8 molto pi\u00f9 sottile."}
{"id": "1155976", "revid": "373458", "url": "https://it.wikipedia.org/wiki?curid=1155976", "title": "Dottor Slump &amp; Arale", "text": ""}
{"id": "1155980", "revid": "110157", "url": "https://it.wikipedia.org/wiki?curid=1155980", "title": "Mister Heartbreak", "text": "Mister Heartbreak \u00e8 un album registrato in studio di Laurie Anderson pubblicato nel 1984.\nIl disco \u00e8 immediatamente successivo a \"Big Science\" che contiene il famoso singolo \"O Superman\". Alcune tracce riprendono ed estendono lavori precedenti inclusi nello spettacolo \"United States Live\". In tutti i brani si fa uso del synclavier.\nAll'album collabora anche Peter Gabriel che scrive ed interpreta con la Anderson \"Excellent Birds\". Gabriel includer\u00e0 una versione riarrangiata dello stesso pezzo nel suo album \"So\" col titolo \"This Is The Picture\"."}
{"id": "1155981", "revid": "373458", "url": "https://it.wikipedia.org/wiki?curid=1155981", "title": "What a mess Slump &amp; Arale", "text": ""}
{"id": "1155983", "revid": "1782831", "url": "https://it.wikipedia.org/wiki?curid=1155983", "title": "The Replacements - Agenzia sostituzioni", "text": "The Replacements - Agenzia sostituzioni \u00e8 una serie animata di Disney Channel che ha visto la sua entrata in programmazione negli USA l'8 settembre 2006, mentre in Italia il 16 febbraio 2007 sempre su Disney Channel.\nTrama.\nLa serie segue le avventure di due fratelli orfani chiamati Todd e Riley che vivono a Washington. Un giorno mentre stavano pulendo la loro casa in affidamento (come definito nella sigla), i ragazzi scoprono un giornaletto comico su cui \u00e8 riportato il nome di una compagnia chiamato Fleemco. L'inserto dice che per soli $1.98 qualunque persona pu\u00f2 avere libero accesso all'Agenzia Sostituzioni, ovvero persone che rimpiazziano altrettante persone nella propria vita. Cos\u00ec Todd e Riley chiedono due nuovi genitori dalla Fleemco. Suo padre \u00e8 Dick Daring, un famoso stuntman, mentre la loro madre \u00e8 l'Agente K, una spia britannica."}
{"id": "1155990", "revid": "767487", "url": "https://it.wikipedia.org/wiki?curid=1155990", "title": "Tabinshwehti", "text": "Unific\u00f2 la Birmania nel 1539 ed \u00e8 quindi conosciuto come il fondatore del secondo Impero Birmano.\nDopo la caduta di Ava e le invasioni degli shan del 1527, Tabinshwehti succedette nel 1530 al padre Mingyinyo, sovrano della dinastia di Toungoo. Con una campagna cominciata nel 1534, riunific\u00f2 gran parte della Birmania, mantenendo la capitale a Toungoo. Nel 1539 spost\u00f2 la capitale a Pegu, importante centro commerciale di quel tempo. La sua lunga serie di conquiste militari fin\u00ec nel 1550, quando fu assassinato. Il cognato Kyaw Htin Nawrata govern\u00f2 il regno dopo la sua morte, mentre il nuovo Re Bayinnaung era impegnato nelle campagne militari che espansero il territorio dello Stato."}
{"id": "1155992", "revid": "1543377", "url": "https://it.wikipedia.org/wiki?curid=1155992", "title": "Peugeot Type 62 e 72", "text": "Le Type 62 e 72 erano due autovetture di fascia alta prodotte tra il 1904 ed il 1905 dalla Casa automobilistica francese Peugeot.\nProfilo.\nErano due vetture classificate come familiari, ma che di fatto rivestivano un ruolo da vetture di fascia alta in attesa del lancio delle vere ammiraglie, le Type 80 e 85 del 1906.\nLa prima ad essere immessa in produzione fu la Type 62, una torpedo lunga 3.45 m (misure che all'epoca appartenevano a vetture di fascia alta e medio-alta) e larga 1.62.\nLa Type 62 and\u00f2 a sostituire le tre precedenti ammiraglie, vale a dire le Type 42, 43 e 44, dalle quali eredit\u00f2 il propulsore, un 4 cilindri da 3635 cm\u00b3 in grado di spingere la vettura ad una velocit\u00e0 massima di 60\u00a0km/h. La Type 62 fu prodotta solo nel 1904 in 96 esemplari.\nLe subentr\u00f2 nel 1905 la Type 72, pi\u00f9 grande e spaziosa (4 metri di lunghezza), ma leggermente pi\u00f9 stretta (1.58 metri). Montava lo stesso propulsore da 3.6 litri, ma leggermente rivisto in modo da poter spingere la vettura a 75\u00a0km/h di velocit\u00e0 massima. Fu prodotta solo nel 1905 in 138 esemplari."}
{"id": "1155998", "revid": "138353", "url": "https://it.wikipedia.org/wiki?curid=1155998", "title": "Absirto", "text": "Prese parte sotto l'imperatore Costantino alla campagna contro i Sarmati, tra il 332 e il 334 d.C.\nScrisse due libri di veterinaria poi molto usati e in parte tradotti nel nono libro della \"Mulomedicina\" di Claudio Ermerote."}
{"id": "1156002", "revid": "599013", "url": "https://it.wikipedia.org/wiki?curid=1156002", "title": "Missionari del Preziosissimo Sangue", "text": "I Missionari del Preziosissimo Sangue (in latino \"Congregatio Missionariorum Pretiosissimi Sanguinis\") sono una societ\u00e0 clericale di vita apostolica di diritto pontificio: i membri della societ\u00e0, detti anche bufalini, pospongono al loro nome la sigla C.PP.S.\nStoria.\nGaspare del Bufalo (1786-1837), giovane sacerdote romano, fu tra i principali promotori dell'arciconfraternita del Preziosissimo Sangue, fondata da Francesco Albertini (1770-1819), poi vescovo di Terracina, nel 1808 presso la chiesa di San Nicola in Carcere con il fine di promuovere la devozione al sangue di Cristo.\nAl termine della stagione napoleonica, nel corso della quale venne confinato in Corsica, Albertini pens\u00f2 all'istituzione di una compagnia di sacerdoti missionari dedita alla predicazione al popolo per promuovere la riforma religiosa e morale della Chiesa: tale congregazione, per volont\u00e0 di papa Pio VII, ebbe inizio presso l'abbazia di San Felice di Giano dell'Umbria il 15 agosto 1815 a opera di Gaspare del Bufalo.\nParticolarit\u00e0 dell'abito Missionario \u00e8 il vistoso crocifisso, che Gaspare prese dai padri passionisti e redentoristi; tutti i missionari (dal momento dell'incorporazione) lo indossano sull'abito talare. Svariate volte nelle sue lettere Gaspare ribadisce che: \"L'abito del Missionario del Preziosissimo Sangue consiste in talare, fascia (tipica dell'abito del clero romano) e crocifisso\".\nI sacerdoti del Preziosissimo Sangue ebbero rapido sviluppo e svolsero intensa opera di apostolato soprattutto nelle zone rurali degli Stati Pontifici, anche presso le bande briganti. La regola della congregazione, composta di 71 articoli, venne approvata da papa Gregorio XVI il 17 dicembre 1841.\nNel 1841 i missionari del Preziosissimo Sangue aprirono le prime filiali nei paesi di lingua tedesca e nel 1844 venne fondata la prima comunit\u00e0 nelle Americhe, in Ohio.\nGaspare del Bufalo mor\u00ec nel 1837 assistito da Vincenzo Pallotti: le sue spoglie riposano nella chiesa di Santa Maria in Trivio. Beatificato nel 1904 da papa Pio X, \u00e8 stato proclamato santo il 12 giugno 1954 da papa Pio XII.\nAttivit\u00e0 e diffusione.\nI Missionari del Preziosissimo Sangue si dedicano alla propagazione del culto al Preziosissimo Sangue di Ges\u00f9, alla predicazione di missioni e ritiri, all'opera di evangelizzazione, al ministero parrocchiale e all'istruzione della giovent\u00f9.\nSono presenti in Europa (Austria, Croazia, Germania, Italia, Liechtenstein, Polonia, Portogallo, Spagna), nelle Americhe (Brasile, Canada, Cile, Colombia, Guatemala, Messico, Per\u00f9, Stati Uniti d'America), in Africa (Guinea-Bissau, Tanzania),in Asia (India, Vietnam); il moderatore supremo della societ\u00e0, che porta il titolo di \"Moderatore generale\", risiede a Roma.\nNel giugno 2020 la congregazione era presente in 24 nazioni, contava 522 membri, 489 dei quali sacerdoti."}
{"id": "1156003", "revid": "1543377", "url": "https://it.wikipedia.org/wiki?curid=1156003", "title": "Contea di Sweet Grass", "text": "La contea di Sweet Grass (in inglese Sweet Grass County) \u00e8 una contea del Montana, negli Stati Uniti. Il suo capoluogo amministrativo \u00e8 Big Timber.\nStoria.\nAttraverso la contea passarono molti personaggi noti del passato tra i quali l'esploratore William Clark nel 1806 seguendo il corso del fiume Yellowstone per raggiungere Meriwether Lewis per proseguire la loro scoperta dell'ovest. Parte della contea era inclusa nella riserva indiana dei Crow fino al 1880. La linea ferroviaria della \"Northern Pacific\" attravers\u00f2 la contea negli anni ottanta del XIX secolo e una decina di anni dopo alcuni immigrati norvegesi iniziarono a stabilirsi nell'area dell'attuale Melville. Bovini, ovini e miniere hanno giocato un ruolo fondamentale per lo sviluppo economico della contea.\nLa Contea di Sweet Grass venne istituita nel 1895 da parti delle contee di Park, Meagher e di Yellowstone. Tra il 1910 ed il 1920 alcune parti della contea vennero dedotte per creare le contee di Stillwater, Wheatland e di Golden Valley. La forma dei suoi confini attuali risalgono al 1920.\nGeografia fisica.\nLa contea ha un'area di 4.823 km\u00b2 di cui lo 0,37% \u00e8 coperto d'acqua. Confina con le seguenti contee:"}
{"id": "1156005", "revid": "1924342", "url": "https://it.wikipedia.org/wiki?curid=1156005", "title": "Papercut", "text": "Papercut \u00e8 un singolo del gruppo musicale statunitense Linkin Park, pubblicato il 18 giugno 2001 come terzo estratto dal primo album in studio \"Hybrid Theory\".\nDescrizione.\nTraccia d'apertura dell'album, \"Papercut\" parla della paranoia dell'uomo comune e della sua abitudine di attribuirla agli altri. Una prima versione di questo brano \u00e8 presente nel demo \"Hybrid Theory - 6 Tracks\".\nPromozione.\n\"Papercut\" \u00e8 stato commercializzato esclusivamente in Europa su volere della Warner Bros. Records, che chiese ai Linkin Park di scegliere un terzo singolo per tale territorio a causa delle differenti dinamiche di mercato tra quest'ultimo e quello statunitense: \nNel 2002 il brano \u00e8 stato remixato da DJ Cheapshot e da Vin Skully degli Styles of Beyond con il titolo di \"Ppr:Kut\" ed inserito nell'album di remix \"Reanimation\". Nell'EP \"Collision Course\" (realizzato con il rapper Jay-Z e pubblicato nel 2004) \u00e8 presente un mash-up di \"Papercut\" con il brano di Jay-Z \"Big Pimpin\"'. Infine, alcune parti di \"Papercut\" e di \"Points of Authority\" sono state campionate dal DJ Joe Hahn per la realizzazione del brano strumentale \"Sold My Soul to Yo Mama\", presente nell'EP \"Underground 4.0\".\nVideo musicale.\nIl videoclip, diretto dal DJ del gruppo Joe Hahn e da Nathan \"Karma\" Cox, mostra il gruppo eseguire il brano in un salone elegante vicino a una stanza buia, sulle pareti della quale sono scritte le parole della canzone. Nel video sono presenti anche elementi soprannaturali e inquietanti realizzati mediante particolari effetti speciali, come ad esempio l'allungamento delle dita di Mike Shinoda e lo scioglimento della faccia di Rob Bourdon.\nTracce.\nTesti e musiche dei Linkin Park."}
{"id": "1156006", "revid": "287204", "url": "https://it.wikipedia.org/wiki?curid=1156006", "title": "Primera Divisi\u00f3n 1929 (Spagna)", "text": "La Primera Divisi\u00f3n 1929 \u00e8 stata la 1\u00aa edizione della massima serie del campionato spagnolo di calcio, disputato tra il 10 febbraio 1929 e il 23 giugno 1929 e concluso con la vittoria del , al suo primo titolo.\nCapocannoniere del torneo \u00e8 stato Paco Bienzobas () con 14 reti.\nStagione.\nFormula.\nPer decidere promozioni e retrocessioni fu previsto uno spareggio tra l'ultima classificata del campionato e la vincitrice della Segunda Divisi\u00f3n.\nAvvenimenti.\nLa selezione dei club della prima edizione della Liga fu dibattuta per lunghissimo tempo, arrivando all'accordo di ammettere tutti i club ex campioni ed ex vicecampioni della Coppa del Re, competizione che fino ad allora aveva assunto l'arcaico nome di \"Campionato spagnolo\". Essendo tuttavia tali squadre nel numero di nove, e concordando sull'ovvia opportunit\u00e0 di pervenire ad un lotto pari anzich\u00e9 dispari, si organizz\u00f2 un torneo preliminare aperto a chiunque volesse pagare la tassa d'iscrizione. Tali qualificazioni, cui aderirono 10 squadre, iniziarono il giorno di natale e videro vincere in finale il sul .\nIl campionato si decise all'ultima giornata quando il approfitt\u00f2 di una sconfitta all'ultima giornata del per prendere il comando solitario della classifica.\nClassifica finale.\nLegenda:\nRegolamento:"}
{"id": "1156012", "revid": "287204", "url": "https://it.wikipedia.org/wiki?curid=1156012", "title": "Primera Divisi\u00f3n 1929-1930 (Spagna)", "text": "La Primera Divisi\u00f3n 1929-1930 \u00e8 stata la 2\u00aa edizione della massima serie del campionato spagnolo di calcio, disputato tra il 1\u00ba dicembre 1929 e il 30 marzo 1930 e concluso con la vittoria dell', al suo primo titolo.\nCapocannoniere del torneo \u00e8 stato Guillermo Gorostiza (Athletic Bilbao) con 19 reti.\nStagione.\nFormula.\nRispetto all'anno precedente, l'ultima classificata del campionato retrocede direttamente in Segunda Divisi\u00f3n.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nAd aggiudicarsi il Trofeo Pichichi fu Guillermo Gorostiza."}
{"id": "1156013", "revid": "1924342", "url": "https://it.wikipedia.org/wiki?curid=1156013", "title": "King (T.I.)", "text": "King \u00e8 il quarto album in studio del rapper statunitense T.I., pubblicato il 28 marzo 2006 dalla Atlantic Records.\nIl disco.\n\u00c8 risultato vendere oltre le 522000 copie solo durante la prima settimana di debutto e poi 2 milioni in tutto il mondo. \u00c8 stato dichiarato disco di platino.\nInclude la partecipazione di Young Buck, Pharrell, Common, B.G., UGK, Jamie Foxx, Young Jeezy, P$C, Governor e Young Dro, mentre \u00e8 stato prodotto da Just Blaze, Pharrell Williams, Mannie Fresh, Swizz Beatz, DJ Toomp, Travis Barker, Caviar, Jaz Pha, Stanley Jones e Khao.\nI fortunati singoli sono \"What You Know\" prodotto da Dj Toomp (la canzone \u00e8 uscita in corrispondenza del nuovo film di T.I. ATL); \"Why You Wanna\" (che \u00e8 stato il singolo hip hop pi\u00f9 suonato dalle radio italiane); \"Live in the Sky\" con l'attore e artista R&amp;B Jamie Foxx; \"Front Back\", prodotto da Mannie Fresh e realizzato assieme al duo UGK a cui appartengono i rapper Bun B e Pimp C. Quest'ultimo singolo \u00e8 uscito al fine di promuovere l'album, riscuotendo per\u00f2 meno attenzione degli altri.\nHanno collaborato al disco altri rapper importanti come B.G. e Young Jeezy (al pezzo \"I'm Straight\"), Young Buck e Young Dro (in \"Undertaker\") e Pharrell e Common (in \"Goodlife\"). Pharrell compare anche tra gli stessi produttori del disco, assieme a Swizz Beatz e ad altri esponenti importanti come Just Blaze e DJ Toomp.\nAi Grammy Awards 2007 \"King\" \u00e8 stato nominato come miglior album hip hop dell'anno, ma \u00e8 stato superato da \"Release Therapy\" di Ludacris (rapper con il quale T.I. aveva avuto nei tempi passati pi\u00f9 di una faida).\nIl brano \"Get It\" contiene un sample tratto dalla sigla italiana \"Molla tutto\", interpretata da Loretta Goggi."}
{"id": "1156016", "revid": "1543377", "url": "https://it.wikipedia.org/wiki?curid=1156016", "title": "Peugeot Type 66 e 76", "text": "Le Type 66 e 76 erano due autovetture di fascia molto alta prodotte tra il 1904 ed il 1905 dalla Casa automobilistica francese Renault.\nProfilo.\nErano due vetture che costituivano la declinazione extra-lusso delle meno costose Type 61 e 71. Di fatto, le Type 66 e 76 offrivano maggior spazio, pi\u00f9 comfort e motorizzazioni molto pi\u00f9 grosse e potenti.\nCome le \"sorelle minori\", erano disponibili in configurazione torpedo.\nLa prima in ordine cronologico fu la Type 66, prodotta solo nel 1904 in appena 20 esemplari, destinati a clienti assai facoltosi. Lunga 4 m, era caratterizzata da un passo di 2.7 m, molto adatto per una vettura dalla quale si ricercava a quei tempi il meglio in fatto di comodit\u00e0. Montava un 4 cilindri da 4974 cm\u00b3.\nFu sostituita nel 1905 dalla Type 76, una super-ammiraglia ancor pi\u00f9 esclusiva, lunga 4.35 metri e dotata di un passo di 3.08 metri. Anche meccanicamente vi erano delle novit\u00e0: il motore era stavolta un poderoso 4 cilindri da ben 6371\u00a0cm\u00b3. La Type 76 fu prodotta solo nel 1905 in 32 esemplari."}
{"id": "1156023", "revid": "92719", "url": "https://it.wikipedia.org/wiki?curid=1156023", "title": "Ichon-Qala", "text": ""}
{"id": "1156024", "revid": "19580", "url": "https://it.wikipedia.org/wiki?curid=1156024", "title": "Lago di Lappaj\u00e4rvi", "text": ""}
{"id": "1156025", "revid": "237256", "url": "https://it.wikipedia.org/wiki?curid=1156025", "title": "Mikhail Frunze", "text": ""}
{"id": "1156029", "revid": "641453", "url": "https://it.wikipedia.org/wiki?curid=1156029", "title": "Stadio Mario Rigamonti", "text": "Lo stadio Mario Rigamonti \u00e8 un impianto sportivo situato nella citt\u00e0 di Brescia. Attualmente viene utilizzato prettamente come sede di eventi calcistici. Dal 1959 ospita le partite casalinghe del Brescia Calcio. Dal 2014 al 2017 ha ospitato anche alcune gare di Champions League del Femminile.\nStoria.\nNegli anni cinquanta l'amministrazione comunale deliber\u00f2 di costruire un nuovo stadio in sostituzione di quello all'epoca esistente, lo Stadium di viale Piave.\nIl 30 aprile del 1956 iniziarono dei lavori di ampliamento di un impianto preesistente costruito nel 1928, sito nel quartiere cittadino di Mompiano. Tali lavori si conclusero tre anni pi\u00f9 tardi e l'inaugurazione avvenne il 19 settembre 1959 alla presenza del sindaco Bruno Boni, dando cos\u00ec la possibilit\u00e0 alla compagine locale di giocare nel nuovo impianto il campionato di Serie B. I posti a sedere erano inizialmente 28.270 e il terreno di gioco era contornato da una pista di atletica leggera larga 7 metri e lunga 400; L'impianto era inoltre corredato da due piste per il salto in alto, due per il salto in lungo, quattro pedane per i lanci, e due pedane di caduta per il salto in lungo ed il salto con l'asta.\nFu cos\u00ec chiamato in memoria del giocatore bresciano Mario Rigamonti, militante nel Grande Torino e morto nella tragedia di Superga del 1949.\nIl 26 maggio 1990 l'impianto \u00e8 stato sede della finalissima del campionato di Serie A1 di Rugby a 15, che ha visto assegnare lo scudetto a Rovigo.\nNel 2009 fu uno degli impianti designati ad ospitare la Coppa del mondo VIVA, competizione calcistica mondiale riservata alle nazionali non riconosciute dalla FIFA, organizzata dalla NF-Board.\nLa sua capienza, nel 2010, fu portata a 22.944 posti, grazie all'effettuazione delle opere di adeguamento dello stadio ai requisiti previsti dalla normativa vigente per gli incontri del campionato di Serie A 2010-2011. La capienza massima \u00e8 stata inizialmente ridotta a 16.308 (per i primi tre incontri casalinghi del Brescia Calcio), in deroga rispetto alle norme della Serie A (minimo di 20.000 posti), in attesa della verifica di tali opere. Il 2 maggio 2012 il Rigamonti ospit\u00f2 il match di Serie A tra Genoa e Cagliari per la squalifica dello stadio Luigi Ferraris, a causa degli incidenti avvenuti sugli spalti durante Genoa-.\nNell'autunno del 2012 viene edificata la nuova curva Nord, mediante struttura tubolare; la struttura \u00e8 stata posizionata a pochi metri dalla riga di fondo campo e le reti di protezione antistanti ad essa sono state tolte. Ha una capienza di 3.702 posti a sedere ed \u00e8 stata inaugurata il 27 ottobre 2012, nella partita con la Pro Vercelli.\nIl 10 novembre 2012 ha ospitato l'incontro amichevole di rugby a 15 tra la nazionale italiana e la nazionale tongana.\nL'11 agosto 2013, prima della partita di Coppa Italia con il Teramo, la curva Nord viene ufficialmente intitolata ad Andrea Toninelli, giovane tifoso delle rondinelle scomparso per un incidente avvenuto durante il rientro dalla trasferta di Livorno per assistere alla semifinale play-off di Serie B.\nNel maggio del 2019, il presidente del Brescia Massimo Cellino ottiene la concessione dell'impianto fino all'agosto del 2028. Dal mese successivo, lo stadio \u00e8 stato assoggettato ad opere di ristrutturazione, tra le quali: l'ampliamento della curva nord e la costruzione della curva sud (entrambe in tubolari), l'adeguamento della gradinata e la realizzazione di nuovi skybox (per una capienza complessiva di 19.500 posti).\nStruttura.\nL'impianto \u00e8 a pianta ovale, avente attualmente una capienza di 19550 posti a sedere. I posti a sedere coperti sono 3300. \u00c8 dotato di un settore riservato alla stampa, ubicato in tribuna centrale. Il settore \"Curva nord-Andrea Toninelli\" \u00e8 assemblato mediante struttura tubolare. Adiacente allo stadio, di fronte alla tribuna, \u00e8 presente un campo da calcio in terra battuta chiamato \"Antistadio\". Il terreno di gioco \u00e8 in erba naturale.\nSettori.\nCon i lavori del 2010 sono stati riaperti la Gradinata Bassa e il Parterre Basso, mentre la Curva Sud \u00e8 stata chiusa (anche se successivamente riaperta nel corso del campionato).\nCon i lavori del 2013 \u00e8 stato nuovamente chiuso il Parterre.\nCon i lavori del 2018 sono stati sostituiti i seggiolini della Tribuna Vip e di quella Centrale, creando posti pi\u00f9 comodi e larghi, perdendo per\u00f2 cos\u00ec 500 posti. \u00c8 stato inoltre rifatto completamente il terreno di gioco, con un tipo speciale di erba arrivata direttamente da Miami. Sono stati poi rimodernati gli spogliatoi e introdotti 20 sky box.\nCon i lavori del 2019, adeguamento per la Serie A, sono stati apportati ulteriori miglioramenti alla Tribuna Centrale, con sistemazione della struttura e posa dei nuovi seggiolini pi\u00f9 comodi dei precedenti. Al posto del vecchio Parterre (la parte bassa della Tribuna) sono sorte 23 suites. La Gradinata Alta \u00e8 stata completata con posa dei seggiolini nei settori laterali (utilizzati quelli precedentemente installati nella Tribuna Centrale), mentre la gradinata bassa in gradoni di cemento \u00e8 stata ristrutturata con l'installazione in tutto il settore di seggiolini. Per quanto riguarda la Curva Sud e il Settore Ospiti, si \u00e8 proceduto alla costruzione di una nuova Curva in tubolari vicina al campo (circa 4.500 posti, 3.500 per i tifosi locali e 1.000 per i tifosi ospiti). Nuova costruzione anche per la storica Curva Nord \"Andrea Toninelli\" (sede del tifo pi\u00f9 caldo), anch'essa in tubolari, vicina al campo e dalla capienza allargata a 5.000 posti. Il totale degli spettatori che potranno assistere alle partite casalinghe del Brescia Calcio allo Stadio Mario Rigamonti \u00e8 salito quindi a circa 20.000 spettatori.\nAttivit\u00e0 extrasportive.\nConcerti.\nL'11 luglio 1980 lo stadio ha ospitato una data del tour estivo di Renato Zero. Il 1\u00ba luglio 1989 l'impianto ha ospitato un concerto di Vasco Rossi. L'8 luglio del 1997 vi si \u00e8 esibito David Bowie. Nel 2000 ha ospitato i concerti di Elton John (20 giugno), dei Cranberries (16 luglio) e di Ligabue (6 settembre).\nCerimonie religiose.\nDomenica 20 settembre 1998 lo stadio ospit\u00f2 Papa Giovanni Paolo II, il quale vi celebr\u00f2 il rito di beatificazione di Giuseppe Tovini."}
{"id": "1156030", "revid": "682976", "url": "https://it.wikipedia.org/wiki?curid=1156030", "title": "Acalante", "text": "Acalante (in greco , in latino \"\u0102c\u0103lanthis, -\u012ddis\") \u00e8 un personaggio della mitologia greca. Era una delle figlie di Pierio (re della Tessaglia), ossia le Pieridi.\nInsieme alle sorelle tent\u00f2 di sfidare le Muse al canto: nominate le Ninfe giudici della gara, elessero vincitrici le figlie di Apollo. Le Pieridi, adirate contro le Muse, le attaccarono: dovette intervenire Atena, che le tramut\u00f2 in gazze (\"Piche\"). La tradizione vuole che Acalante sia stata trasformata in cardellino. L'episodio viene descritto nelle \"Metamorfosi\" di Ovidio."}
{"id": "1156033", "revid": "729019", "url": "https://it.wikipedia.org/wiki?curid=1156033", "title": "Metodo di H\u00fcckel esteso", "text": "Il metodo di H\u00fcckel esteso \u00e8 un metodo di calcolo semiempirico di chimica quantistica, sviluppato da Roald Hoffmann nel 1963. Sostanzialmente si basa sul metodo elaborato da Erich H\u00fcckel ma, mentre questo considera solamente gli orbitali \u03c0, il metodo esteso include anche gli orbitali \u03c3.\nIl metodo di H\u00fcckel esteso pu\u00f2 essere utilizzato per il calcolo degli orbitali molecolari, ma non \u00e8 molto utile nella determinazione della geometria molecolare di un composto organico. Per\u00f2 permette di determinare l'energia relativamente a differenti configurazioni geometriche. Con questo metodo il calcolo delle interazioni elettroniche viene effettuato in modo piuttosto semplice e le repulsioni fra gli elettroni non sono esplicitamente incluse, con l'energia totale rappresentata solamente da una somma di termini per ogni elettrone della molecola. Gli elementi non diagonali della matrice hamiltoniana si possono ottenere grazie a una approssimazione introdotta da M. Wolfsberg e L.J. Helmholz che li mette in relazione con gli elementi diagonali e gli elementi della matrice di sovrapposizione:\nComunemente in molti studi teorici si ricorre al metodo di H\u00fcckel esteso come metodo preliminare per la determinazione degli orbitali molecolari per mezzo di metodiche pi\u00f9 sofisticate quali il CNDO/2 e i metodi ab initio. Questi ultimi permettono una determinazione pi\u00f9 accurata delle strutture e delle propriet\u00e0 elettroniche.\nIl metodo fu applicato la prima volta dal Roald Hoffmann che insieme con Robert Burns Woodward enunci\u00f2 una serie di regole sulla stereochimica delle reazioni pericicliche (le regole di Woodward-Hoffmann). I due scienziati utilizzarono immagini degli orbitali molecolari ottenute dalla teoria di H\u00fcckel estesa per ricavare le interazioni tra orbitali in questo genere di reazioni.\nUn metodo strettamente simile fu usato in precedenza dallo stesso Hoffmann e da William Lipscomb per lo studio degli idruri di boro. Gli elementi non diagonali della matrice hamiltoniana erano considerati proporzionali all'integrale di sovrapposizione in base alla relazione\nL'approssimazione introdotta da Wolfsberg e Helmholz funziona bene quando la differenza di elettronegativit\u00e0 fra gli atomi che compongono una molecola \u00e8 piccola, come ad esempio il caso del boro e dell'idrogeno o del carbonio e idrogeno. Per superare questo punto di debolezza, diversi gruppi di studiosi hanno elaborato degli approcci iterativi che dipendono dalla carica atomica."}
{"id": "1156039", "revid": "15756", "url": "https://it.wikipedia.org/wiki?curid=1156039", "title": "Bedford OXA", "text": "Il Bedford OXA era un veicolo corazzato prodotto in Gran Bretagna durante la Seconda guerra mondiale. Questo mezzo era una risposta di emergenza prodotta nel biennio 1940-1941 montando sul telaio dell'autocarro Bedford OXD da 1,5 ton uno scafo corazzato. Ne verranno realizzati un totale di 948 esemplari che verranno utilizzati dalla \"Home Guard\" fino alla fine del 1942."}
