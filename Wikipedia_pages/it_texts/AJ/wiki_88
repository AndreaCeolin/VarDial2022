{"id": "1215997", "revid": "287204", "url": "https://it.wikipedia.org/wiki?curid=1215997", "title": "Confessione della donna resuscitata", "text": "La Confessione della donna resuscitata, talvolta indicata come Confessione della donna di Benevento, \u00e8 la ventisettesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (Mir. II,1) di San Francesco e tratta di un miracolo postumo. Una donna di Montemarano (attualmente in provincia di Avellino) morta senza poter essere confessata, viene fatta resuscitare da Francesco intercedendo presso Cristo. Tra lo stupore dei familiari la donna si risveglia e confessa i suoi peccati a un religioso, mentre un angelo nella stanza scaccia via un diavolo con ali di pipistrello, simbolo della redenzione della donna. \nL'esecuzione degli ultimi tre affreschi \u00e8 attribuita a un allievo, forse il cosiddetto Maestro della Santa Cecilia. Le figure sono infatti molto pi\u00f9 statiche e dipinte in una maniera che fa risaltare meno il volume e pi\u00f9 la linea, le architetture appaiono gracili, con sostegni filiformi.\nNotevole \u00e8 comunque, nell'angolo in alto a sinistra, la figura di Francesco che, voltato e di scorcio, prega verso il Cristo."}
{"id": "1216001", "revid": "599013", "url": "https://it.wikipedia.org/wiki?curid=1216001", "title": "Apostoli di Ges\u00f9", "text": "Gli Apostoli di Ges\u00f9 (in inglese \"Apostles of Jesus\") sono un istituto religioso maschile di diritto diocesano, originario della diocesi di Moroto (Uganda): i membri di questa congregazione clericale pospongono al loro nome la sigla A.J.\nStoria.\nLa congregazione venne fondata dal missionario italiano Giovanni Marengoni (1922-2007), comboniano, per la formazione del clero missionario in Africa.\nOttenuto il nihil obstat della Congregazione di Propaganda Fide (3 maggio 1968), il vescovo di Moroto, il comboniano Sisto Mazzoldi, eman\u00f2 il decreto di erezione canonica dell'istituto il 23 maggio 1968. Le costituzioni della congregazione vennero approvate dal vescovo Mazzoldi il 25 marzo 1970.\nAttivit\u00e0 e diffusione.\nGli Apostoli di Ges\u00f9 gestiscono seminari, scuole, orfanotrofi e centri medici; prestano servizio pastorale come parroci, vicari parrocchiali e cappellani negli ospedali e nei college.\nIn onore di Mazzoldi, Abel Beinomugisha (Kijubwe, 1958) ha realizzato la \"Bishop Mazzoldi Primary School\" di Rushebeya nel distretto di Kanungu (Uganda), che accoglie circa 400 studenti; tra le altre opere di Beinomugisha, la creazione (sempre a Kanungu) di un orfanotrofio per bimbi in et\u00e0 pre-scolare, la costruzione di una scuola secondaria a Kamwezi per un centinaio di studenti, e la creazione di un circuito di microcredito per le famiglie nel distretto di Kabale.\nContano circa 60 comunit\u00e0 presenti in Botswana, Etiopia, Kenya, Sudan, Sudafrica, Tanzania e Uganda: sono presenti anche in Italia, Regno Unito e Stati Uniti d'America. Nel 2008 gli Apostoli di Ges\u00f9 erano 377 (367 sacerdoti e 10 fratelli laici)."}
{"id": "1216002", "revid": "287204", "url": "https://it.wikipedia.org/wiki?curid=1216002", "title": "San Francesco libera l'eretico Pietro di Alife", "text": "San Francesco libera l'eretico Pietro di Alife \u00e8 la ventottesima e ultima delle scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (Mir. V,4) di san Francesco e tratta di un miracolo postumo. Pietro di Alife, accusato di eresia era stato arrestato a Roma e preso in custodia dal vescovo di Tivoli; nel carcere, per intercessione del santo, Pietro \u00e8 liberato dai ceppi ed al vescovo non resta che riconoscere il prodigio.\nL'esecuzione degli ultimi tre affreschi \u00e8 attribuita a un allievo, forse il cosiddetto Maestro della Santa Cecilia. Infatti, se le architetture sono ancora fantasticheggianti e ben definite, le figure umane hanno perso quel volume tipico di Giotto, anzi sono allungate e la loro figura \u00e8 pi\u00f9 impostata a un linearismo statico, i gesti sono forzati. Interessante \u00e8 la colonna coclide a destra, con bassorilievi che si avvolgono a spirale ispirati alla colonna Traiana. La figura di Pietro ricorda gi\u00e0 alcuni tipi presenti nella Cappella degli Scrovegni.\nSu questo affresco e su quello sul lato opposto (l'\"Omaggio dell'uomo semplice\") si trova una mensola lignea che sporge al centro, dove anticamente si appoggiava la trave dell'iconostasi: tale ingombro fu all'origine della pittura della scena tra le ultime, quando si decise di decorare comunque il riquadro facendo per\u00f2 s\u00ec che la trave finisse in una zona neutra del cielo."}
{"id": "1216003", "revid": "122490671", "url": "https://it.wikipedia.org/wiki?curid=1216003", "title": "Draft NBA 2007", "text": "Il Draft NBA 2007 si \u00e8 svolto il 28 giugno 2007 al Madison Square Garden di New York. In questa occasione, viene scelto col n\u00ba 18 il cestista italiano Marco Belinelli, primo europeo del Draft 2007, dopo l'exploit del connazionale Andrea Bargnani col n\u00ba 1 dell'anno precedente. Da segnalare anche la scelta di un all timer quale Kevin Durant da parte dei Seattle SuperSonics.\nGiocatori scelti al 2\u00ba giro.\n\"* Nota: PG = Playmaker; SG = Guardia; SF = Ala piccola; PF = Ala grande; C = Centro\""}
{"id": "1216005", "revid": "1573940", "url": "https://it.wikipedia.org/wiki?curid=1216005", "title": "Archebio", "text": ""}
{"id": "1216010", "revid": "36426", "url": "https://it.wikipedia.org/wiki?curid=1216010", "title": "Il presepe di Greccio", "text": ""}
{"id": "1216011", "revid": "124990135", "url": "https://it.wikipedia.org/wiki?curid=1216011", "title": "Kayden Kross", "text": "Biografia.\nLa Kross \u00e8 nata e cresciuta a Sacramento, in California. Si \u00e8 diplomata al Ponderosa High School e ha descritto se stessa alle superiori come una ragazza studiosa e ha studiato e conseguito una laurea in Scienze Politiche alla California State University di Sacramento. Ha iniziato a fare spettacoli di spogliarello a diciotto anni, al locale Rick's Showgirls di Rancho Cordova (California) per guadagnare il denaro sufficiente a comprare un pony che stava per essere macellato. La Kross \u00e8 apparsa sulla copertina del numero di aprile 2006 dell'edizione americana di Hustler e ha lavorato per altre riviste come Swank, Club, Penthouse e Rockstar.\nNel novembre 2006 ha firmato un contratto con la Vivid Entertainment. Il primo film per la Vivid \u00e8 stato \"Kayden's First Time\". Nel successivo film per la Vivid, \"Be Here Now\", la Kross ha interpretato per la prima volta scene di sesso lesbico e anale. Scontenta del lavoro con la Vivid, un anno dopo non ha rinnovato il contratto e il 18 dicembre 2007 ha siglato un contratto di esclusiva con la Adam &amp; Eve, con l'impegno di realizzare 18 film nel 2008. La Kross scrive regolarmente per MikeSouth.com, un blog relativo all'industria pornografica.\nNominata Penthouse Pet of the Month di settembre 2008, nello stesso mese \u00e8 stata arrestata per alcune violazioni delle leggi civili e penali della California, relativi alla frode nell'acquisto di alcuni immobili ipotecati. Un'udienza sul suo caso si \u00e8 tenuta nel dicembre 2008. "}
{"id": "1216016", "revid": "1745361", "url": "https://it.wikipedia.org/wiki?curid=1216016", "title": "Palemone (argonauta)", "text": "Palemone \u00e8 un personaggio della mitologia greca. Fu uno degli Argonauti di Giasone.\nProveniente dall'Etolia, era, a seconda delle versioni, figlio del dio Efesto, figlio di Etolo, o ancora figlio di Lerno."}
{"id": "1216021", "revid": "36426", "url": "https://it.wikipedia.org/wiki?curid=1216021", "title": "Il sogno di Papa Innocenzo III", "text": ""}
{"id": "1216022", "revid": "36426", "url": "https://it.wikipedia.org/wiki?curid=1216022", "title": "Il Natale di Greccio", "text": ""}
{"id": "1216023", "revid": "36426", "url": "https://it.wikipedia.org/wiki?curid=1216023", "title": "Il miracolo della sorgente", "text": ""}
{"id": "1216024", "revid": "36426", "url": "https://it.wikipedia.org/wiki?curid=1216024", "title": "Il sogno delle armi", "text": ""}
{"id": "1216025", "revid": "36426", "url": "https://it.wikipedia.org/wiki?curid=1216025", "title": "La predica agli uccelli", "text": ""}
{"id": "1216026", "revid": "339392", "url": "https://it.wikipedia.org/wiki?curid=1216026", "title": "Apparizione di Francesco su un carro di fuoco", "text": ""}
{"id": "1216028", "revid": "36426", "url": "https://it.wikipedia.org/wiki?curid=1216028", "title": "Francesco appare a Gregorio IX", "text": ""}
{"id": "1216030", "revid": "36426", "url": "https://it.wikipedia.org/wiki?curid=1216030", "title": "Francesco davanti al Sultano", "text": ""}
{"id": "1216033", "revid": "36426", "url": "https://it.wikipedia.org/wiki?curid=1216033", "title": "Francesco in estasi", "text": ""}
{"id": "1216034", "revid": "114283", "url": "https://it.wikipedia.org/wiki?curid=1216034", "title": "Agente autocrino", "text": ""}
{"id": "1216036", "revid": "114283", "url": "https://it.wikipedia.org/wiki?curid=1216036", "title": "Segnalazione autocrina", "text": ""}
{"id": "1216038", "revid": "36426", "url": "https://it.wikipedia.org/wiki?curid=1216038", "title": "Francesco libera l'eretico Pietro di Alife", "text": ""}
{"id": "1216039", "revid": "36426", "url": "https://it.wikipedia.org/wiki?curid=1216039", "title": "Francesco riceve le stimmate", "text": ""}
{"id": "1216042", "revid": "114283", "url": "https://it.wikipedia.org/wiki?curid=1216042", "title": "Segnale autocrino", "text": ""}
{"id": "1216043", "revid": "36426", "url": "https://it.wikipedia.org/wiki?curid=1216043", "title": "Francesco rinuncia ai beni terreni", "text": ""}
{"id": "1216046", "revid": "36426", "url": "https://it.wikipedia.org/wiki?curid=1216046", "title": "Francesco dona il mantello a un povero", "text": ""}
{"id": "1216049", "revid": "339392", "url": "https://it.wikipedia.org/wiki?curid=1216049", "title": "Saluto di Chiara e delle sue compagne a Francesco", "text": ""}
{"id": "1216051", "revid": "339392", "url": "https://it.wikipedia.org/wiki?curid=1216051", "title": "Saluto di Chiara e delle sue compagne a San Francesco", "text": ""}
{"id": "1216059", "revid": "36426", "url": "https://it.wikipedia.org/wiki?curid=1216059", "title": "Visioni di frate Agostino e del Vescovo di Assisi", "text": ""}
{"id": "1216063", "revid": "339392", "url": "https://it.wikipedia.org/wiki?curid=1216063", "title": "Ragazzi Esploratori italiani", "text": ""}
{"id": "1216064", "revid": "339392", "url": "https://it.wikipedia.org/wiki?curid=1216064", "title": "Ragazzi esploratori Italiani", "text": ""}
{"id": "1216070", "revid": "36426", "url": "https://it.wikipedia.org/wiki?curid=1216070", "title": "Capocolonna", "text": ""}
{"id": "1216078", "revid": "767487", "url": "https://it.wikipedia.org/wiki?curid=1216078", "title": "Kdetoys", "text": "Kdetoys \u00e8 una raccolta di diversi programmi di KDE. L'insieme dei \"toys\" pu\u00f2 variare di versione in versione ed in base ai diversi sistemi operativi. Kdetoys include programmi come un paio di occhi che seguono il puntatore del mouse e uno strumento che aiuta la preparazione del T\u00e8 segnando il tempo necessario."}
{"id": "1216079", "revid": "110157", "url": "https://it.wikipedia.org/wiki?curid=1216079", "title": "\u00darvalsdeild 2000", "text": "La \u00darvalsdeild 2000 fu la 89\u00aa edizione della massima serie del campionato di calcio islandese disputata tra il 18 maggio e il 18 settembre 2000 e conclusa con la vittoria del KR, al suo ventiduesimo titolo e secondo consecutivo.\nCapocannonieri del torneo furono Andri Sig\u00fe\u00f3rsson (KR) e Gu\u00f0mundur Steinarsson (Keflav\u00edk) con 14 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2001-2002, la seconda e il vincitore della coppa nazionale alla Coppa UEFA 2001-2002 e un'ulteriore squadra alla Coppa Intertoto 2001.\nClassifica finale.\nLegenda:\nNote:"}
{"id": "1216080", "revid": "78273", "url": "https://it.wikipedia.org/wiki?curid=1216080", "title": "M (film 1931)", "text": ""}
{"id": "1216081", "revid": "110157", "url": "https://it.wikipedia.org/wiki?curid=1216081", "title": "\u00darvalsdeild 2001", "text": "La \u00darvalsdeild 2001 fu la 90\u00aa edizione della massima serie del campionato di calcio islandese disputata tra il 18 maggio e il 18 settembre 2001 e conclusa con la vittoria del \u00cdA, al suo diciottesimo titolo.\nCapocannoniere del torneo fu Hj\u00f6rtur Hjartarson (\u00cdA) con 19 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2002-2003, la seconda e il vincitore della coppa nazionale alla Coppa UEFA 2002-2003 e un'ulteriore squadra alla Coppa Intertoto 2002.\nClassifica finale.\nLegenda:\nNote:"}
{"id": "1216082", "revid": "767487", "url": "https://it.wikipedia.org/wiki?curid=1216082", "title": "Vixen (album)", "text": "Vixen \u00e8 il primo album in studio del gruppo musicale statunitense Vixen, pubblicato nel settembre 1988 dalla EMI."}
{"id": "1216084", "revid": "110157", "url": "https://it.wikipedia.org/wiki?curid=1216084", "title": "\u00darvalsdeild 2002", "text": "La \u00darvalsdeild 2002 fu la 91\u00aa edizione della massima serie del campionato di calcio islandese disputata tra il 20 maggio e il 21 settembre 2002 e conclusa con la vittoria del KR, al suo ventitreesimo titolo.\nCapocannoniere del torneo fu Gretar Hjartarson (Grindav\u00edk) con 13 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2003-2004, la seconda e il vincitore della coppa nazionale alla Coppa UEFA 2003-2004 e un'ulteriore squadra alla Coppa Intertoto 2003.\nClassifica finale.\nLegenda:\nNote:"}
{"id": "1216086", "revid": "1543377", "url": "https://it.wikipedia.org/wiki?curid=1216086", "title": "Battista Guarini", "text": "Ambasciatore per la famiglia Este, fu anche un prolifico scrittore celebre soprattutto per \"Il pastor fido\", un dramma pastorale composto tra il 1583 e il 1587 e per \"L'idropica\" inviata nel 1584 a Vincenzo Gonzaga quando oramai era stato allontanato dalla corte estense.\nBiografia.\nBattista Guarini nacque a Ferrara il 10 dicembre 1538 da una famiglia di origini veronesi che vantava tra i suoi membri il grande umanista quattrocentesco Guarino. Dopo avere studiato a Padova, successe nel 1557 allo zio Alessandro nella cattedra di retorica e poetica dello Studio ferrarese. Risale a questi anni il suo matrimonio con Taddea di Niccol\u00f2 Bendidio. Le sue rime dovettero presto incontrar favore presso la corte estense, al cui servizio, dopo un breve soggiorno a Padova, entr\u00f2 in qualit\u00e0 di gentiluomo nel 1567. Dopo la morte del Pigna e l'allontanamento del Tasso, Guarini divenne il poeta pi\u00f9 ricercato della corte. Ambasciatore a Torino fra il 1570 e il '71, fu poi incaricato di varie missioni diplomatiche a Roma e a Venezia.\nQuando nel 1573 il trono di Polonia rimase vacante, le ambizioni di numerosi principi e potenti si indirizzarono verso est, nella speranza di ricoprire il prestigioso ruolo, che sarebbe stato assegnato tramite elezione. Questa ambizione nutriva anche Alfonso II d'Este, che era rimasto vedovo per la seconda volta, e invi\u00f2 quindi in Polonia Guarini per sondare il terreno, ricevendone notizie confortanti, tanto che a Ferrara gi\u00e0 si cantava vittoria. Guarini dovette fare un secondo viaggio nel novembre 1575, rischiando di annegare nelle acque in tempesta del Danubio e di venire rapito dai briganti cosacchi. Gli sforzi di promuovere il proprio signore furono per\u00f2 vani, perch\u00e9 le elezioni videro una netta vittoria di Stefano B\u00e1thory, il voivoda di Transilvania. Il poeta rievocher\u00e0 pi\u00f9 avanti le avventure del viaggio nel \"Discorso sulle cose di Polonia\".\nNel 1580 mise mano al \"Pastor fido\", forse per una festa di corte a concorrenza dell\"'Aminta\" del Tasso, rappresentata nel 1573 in una festa di corte all'isola di Belvedere. Ma il \"Pastor fido\", quantunque condotto a termine gi\u00e0 entro al 1583, non fu pubblicato, dopo lungo lavoro di lima, se non verso la fine del 1589 a Venezia con la data del 1590, e, a quanto sembra, non fu rappresentato prima del carnevale 1595 a Crema.\nGi\u00e0 nel maggio del 1583 invidie cortigiane avevano costretto Guarini a lasciare la corte, e fu appunto tra gli ozi della vita di San Bellino nel Polesine e le dotte conversazioni di Padova, che egli pot\u00e9 lavorare alla composizione della tragicommedia e di una commedia, \"L'Idropica\", che per\u00f2 fu rappresentata solo nel 1608 a Mantova, e pubblicata nel 1613 a Venezia. Tornato nel 1585 a Ferrara, questa volta come segretario del duca, vi rest\u00f2 fino al 1588, quando abbandon\u00f2 improvvisamente la corte, suscitando lo sdegno di Alfonso, che si adoper\u00f2 poi a fargli perdere i collocamenti che si era successivamente procurati a Torino e a Mantova. Riconciliatosi col duca nel 1595, entr\u00f2 nel 1599 al servizio del granduca di Toscana Ferdinando, presso il quale rimase circa due anni e per il quale scrisse un \"Trattato della politica libert\u00e0\" (pubblicato solo nel 1818 a Venezia); pi\u00f9 tardi (1602-1604) si acconci\u00f2 presso il duca di Urbino Francesco Maria II della Rovere. Aveva frattanto pubblicato, oltre al \"Pastor fido\", il \"Segretario\" (Venezia 1594), dialogo sui doveri del segretario di principi, e un volume di \"Rime\" (Venezia 1598). Trascorse gli ultimi anni lontano da pubblici uffici, in mezzo a liti giudiziarie di ogni genere e a clamorose discordie familiari: del resto, tra liti e discordie il Guarini aveva trascorsa tutta la sua vita, di uomo collerico e ambiziosissimo, di padre violento e prepotente. Scrisse anche un \"Trattato sull'onore\", alcuni libri sulla \"Ragion di stato\" e sul \"Favorito cortigiano\": opere tutte incomplete e perdute per la massima parte.\nFu padre di Alessandro, Girolamo e Anna Guarini, moglie del conte Ercole Trotti e brutalmente assassinata, nel maggio 1598, dal consorte e da un sicario nella villa di Zenzalino, a causa della relazione della donna con Ercole Bevilacqua.\nNel \"Pastor fido\", accanto alla favola principale, l'amore tra Mirtillo e Amarilli, si svolgono altre due favole secondarie: l'amore di Dorinda per Silvio, e quello di Corisca per Mirtillo. Vi \u00e8 una grande ricchezza di motivi, lirici pi\u00f9 che drammatici, idilliaci pi\u00f9 che tragici, espressi con raffinata sapienza stilistica e musicale in versi dolcissimi (endecasillabi misti a settenari con un libero gioco di rime). Il lussureggiare delle immagini, la calda sensualit\u00e0 ci fanno sentire ormai vicino il barocco.\nDurante la laboriosa composizione, Guarini ne aveva dato spesso lettura; dopo la prima rappresentazione se ne promossero dovunque rappresentazioni e si moltiplicarono le edizioni: quella definitiva (Venezia 1602) \u00e8 la ventesima; una quarantina se ne ebbero nel XVII secolo e altrettante nel XVIII. Ma accanto agli applausi non mancarono le critiche. Nel 1587 Giason Denores pubblic\u00f2 a Padova un opuscolo in cui disapprovava la tragicommedia, il \"genere\" inventato dal Guarini e non previsto da Aristotele, come \"mostruoso e disproporzionato componimento\". Rispose il Guarini (\"Il Verrato\", Ferrara 1588); il Denores replic\u00f2 con un\"'Apologia\" (Padova 1590), che provoc\u00f2 da parte del Guarini \"Il Verrato secondo\" (Firenze 1593). La polemica, per allora sopita, riarse per opera di altri ai primi del Seicento, ed ebbe strascichi per tutto quel secolo. Guarini riassunse le dottrine propugnate nei due \"Verrati\" nel \"Compendio della poesia tragicomica\", scrittura pacata e oggettiva, che vide la luce nel 1601 e poi nel 1602 insieme col testo definitivo della tragicommedia. La polemica combattutasi intorno al \"Pastor fido\" \u00e8 assai importante per la storia della lotta contro l'aristotelismo letterario, connessa con le origini del secentismo. Guarini rivendica in sostanza la libert\u00e0 piena dell'artista, e non solo riguardo ad Aristotele; il fine della poesia non \u00e8 gi\u00e0 ammaestrare dilettando, ma semplicemente dilettare. Si precorrono qui le conquiste di tempi pi\u00f9 recenti, ma insieme vi \u00e8 sviluppato e, per cos\u00ec dire, portato in piena luce l'ideale umanistico di una vita individualmente perfetta, non contaminata da esigenze particolari e transeunti: ideale idillico che sta nel fondo dell'opera di poesia del Guarini.\nL'edizione pi\u00f9 completa delle \"Opere\" di Guarini \u00e8 quella edita in quattro volumi a Verona, nel 1737-1738, realizzata con la collaborazione di Lorenzo Barotti, Ludovico Antonio Muratori e Apostolo Zeno: comprende il \"Pastor fido\" (ed. 1602), la maggior parte degli scritti relativi alla polemica sulla tragicommedia, l\"'Idropica\" con note di Paolo Rolli, le \"Rime\" secondo l'edizione veneziana del 1621 e un \"corpus\" di liriche sparse.\nL'opera.\nGuarini \u00e8 ricordato soprattutto per \"Il pastor fido\", un dramma pastorale composto tra il 1583 e il 1587, pubblicato nel 1589 e rappresentato a Padova per la prima volta nel 1590, singolare per l'accostamento di elementi tragici e comici.\nLa commistione dei due generi era evidentemente in contrasto con l'aristotelismo dominante. L'opera fu pertanto duramente criticata, ma il poeta la difese pi\u00f9 volte: gi\u00e0 nel 1588 scrisse \"Il Verato\", cui seguirono cinque anni pi\u00f9 tardi \"Il Verato secondo\", e, nel 1600, il \"Compendio della poesia tragicomica\".\nGuarini compose anche una commedia, \"L'idropica\" inviata nel 1584 a Vincenzo Gonzaga, rappresentata forse nello stesso anno nella villa di San Bellino nel Polesine e poi nel 1608 a Mantova e pubblicata postuma nel 1613 (Venezia, Ciotti). Ricca \u00e8 la produzione prosastica: fra le opere pi\u00f9 significative si ricordano il \"Trattato delle politiche libert\u00e0\" (in difesa della repubblica e contro i Medici, rimasto inedito fino al 1818) e il dialogo \"Il Segretario\" (1594). Nel 1593 usc\u00ec a Venezia dalla tipografia del Ciotti una raccolta di lettere del Guarini fatta dal letterato ed oratore veneziano Agostino Michele, che nel 1594 ne cur\u00f2 anche una ristampa con qualche aggiunta e correzione.\n\u00abLe \"Rime\", pubblicate nel 1598 ma composte per lo pi\u00f9 negli anni giovanili, mostrano un'adesione pi\u00f9 formale che profonda ai motivi del petrarchismo bembesco (adottato solo come schema letterario entro il quale raffinare la propria lingua fino al virtuosismo) e una pi\u00f9 congeniale disposizione sia alla trovata arguta e concettuosa, sia alla melodia del madrigale.\u00bb Nei madrigali \u00abgli spunti ingegnosi si vestono di quella languida e molle musicalit\u00e0 che \u00e8 di tante parti del \"Pastor fido\".\u00bb\nIl \"Pastor fido\" fu tradotto in napoletano da Domenico Basile e in tedesco da Hans Assmann Abschatz. Il primo traduttore francese del \"Pastor Fido\" fu il poeta Roland Brisset (1560-1643), cui si deve anche la libera traduzione di cinque tragedie latine (di Seneca e Buchanan). La prima edizione del suo \"Berger fidelle\" apparve a Tours nel 1593 e fu pi\u00f9 volte ristampata in seguito. La prima traduzione inglese del \"Pastor Fido\" risale al 1602. La traduzione \u00e8 opera di uno scrittore sconosciuto noto solo dal sonetto dedicatorio di Samuel Daniel come \"parente\" di \"Syr Edward Dymock\".\nIl \"Pastor Fido\" continu\u00f2 ad avere una grande influenza sulla poesia pastorale inglese e alcuni critici ritengono che Guarini abbia influenzato Shakespeare, specialmente in \"Tutto \u00e8 bene quel che finisce bene\". \u00abBen Jonson, poi, nel suo \"Volpone\" (1605-6) fa riferimento sia al Guarini: \u201cGuarini? Ariosto? Aretino?\u201d (atto III sc. ii, v. 111), che al \"Pastor Fido\" (\u201cHere's Pastor Fido\u201d (v. 117), ironizzando sulla facilit\u00e0 con la quale i drammaturghi inglesi prendevano a prestito da quelli italiani: \u201cAll our English writers,/I mean such as are happy in the Italian,/Will deign to steal out of this author mainly,/[\u2026] He has so modern and facile vein,/ Fitting the time, and catching the count ear.\u201d (atto VI, sc. ii, vv. 118-123).\u00bb\nUna seconda traduzione del dramma pastorale di Guarini in inglese fu fatta nel 1630 da Jonathan Sidnam, ma rimase manoscritta, sebbene sia considerata dai pochi che l'hanno vista migliore di quella del 1602. Ad ogni modo, la prima versione inglese dotata di valore letterario fu opera di Richard Fanshawe. Pubblicata per la prima volta nel 1647 (1648), vide altre tre edizioni prima della fine del secolo (1664, 1676, 1692) e un'altra ancora nel 1736. Il dramma di Guarini fu molto popolare anche nelle Province Unite. Ne furono realizzate ben sette traduzioni olandesi, pubblicate tra il 1618 e il 1653, un adattamento per il teatro del 1671, e due rimaneggiamenti, rispettivamente del 1617 e del 1735. Di tutte queste versioni solo due risultano positive sotto l'aspetto della fedelt\u00e0, una delle quali, opera di Hendrick Bloemaert, pubblicata a Utrecht nel 1650, mentre solo una, quella del Potter (1650) ha anche qualit\u00e0 poetiche.\nIl pastor fido nell'arte.\nIl \"magnum opus\" di Guarini ebbe una larga eco nelle arti figurative. Prima del 1630 una \"Corisca e il satiro\" fu affrescata da Giovanni da San Giovanni nel cortile della villa del Pozzino per Giovan Francesco Grazzini e, pochi anni dopo, un intero ciclo ad affresco ispirato alla tragicommedia pastorale fu eseguito da Baccio del Bianco per il banchiere Agnolo Galli, presso Scandicci. Al \"pastor fido\" si ispirano due tele dipinte da Orazio Fidani, una rappresentante \"Silvio, Dorinda e Linco\", l'altra \"Il gioco della moscacieca\". L'episodio di Silvio, Dorinda e Linco fu dipinto negli stessi anni (1646/1647) anche dal Guercino (Dresda, Gem\u00e4ldegalerie Alte Meister). Lo stesso soggetto fu rappresentato con successo e anche nei Paesi Bassi: se ne ritrova una testimonianza nel dipinto eseguito nel 1635 da Herman Saftleven di Utrecht, (Berlino, Staatliches Museum) e in quello di Pieter van Lint, (Budapest, Museo di Belle Arti).Il fiammingo Antoon van Dyck, a sua volta, ritrasse il soggetto di Amarilli e Mirtillo, nell'omonimo dipinto conservato nella Galleria Sabauda di Torino (1631-32). A queste opere sono da aggiungere anche la \"Corisca e il satiro\" dipinta da Artemisia Gentileschi subito dopo il suo soggiorno fiorentino, compositivamente dipendente dall'affresco su medesimo soggetto realizzato da Giovanni da San Giovanni alla villa del Pozzino e, infine, il \"Sacrificio di Mirtillo\", dipinto dal senese Niccol\u00f2 Tornioli per il cardinale Bernardino Spada."}
{"id": "1216088", "revid": "110157", "url": "https://it.wikipedia.org/wiki?curid=1216088", "title": "\u00darvalsdeild 2003", "text": "La \u00darvalsdeild 2003 fu la 92\u00aa edizione della massima serie del campionato di calcio islandese disputata tra il 18 maggio e il 20 settembre 2003 e conclusa con la vittoria del KR, al suo ventiquattresimo titolo e secondo consecutivo.\nCapocannonieri del torneo furono Bj\u00f6rgolfur Takefusa (\u00der\u00f3ttur), Gunnar Hei\u00f0ar \u00feorvaldsson (\u00cdBV) e S\u00f6ren Hermansen (\u00der\u00f3ttur) con 13 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2004-2005, la seconda e il vincitore della coppa nazionale alla Coppa UEFA 2004-2005 e un'ulteriore squadra alla Coppa Intertoto 2004.\nClassifica finale.\nLegenda:\nNote:"}
{"id": "1216092", "revid": "1776051", "url": "https://it.wikipedia.org/wiki?curid=1216092", "title": "Rev It Up", "text": "Rev It Up \u00e8 il secondo album in studio del gruppo musicale statunitense Vixen, pubblicato nel luglio 1990 dalla EMI."}
{"id": "1216093", "revid": "508036", "url": "https://it.wikipedia.org/wiki?curid=1216093", "title": "Bomber", "text": ""}
{"id": "1216094", "revid": "59975", "url": "https://it.wikipedia.org/wiki?curid=1216094", "title": "Rev it Up", "text": ""}
{"id": "1216096", "revid": "110157", "url": "https://it.wikipedia.org/wiki?curid=1216096", "title": "\u00darvalsdeild 2004", "text": "La \u00darvalsdeild 2004 fu la 93\u00aa edizione della massima serie del campionato di calcio islandese disputata tra il 15 maggio e il 19 settembre 2004 e conclusa con la vittoria del FH, al suo primo titolo.\nCapocannoniere del torneo fu Gunnar Hei\u00f0ar \u00feorvaldsson (\u00cdBV) con 12 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2005-2006, la seconda e il vincitore della coppa nazionale alla Coppa UEFA 2005-2006 e un'ulteriore squadra alla Coppa Intertoto 2005.\nClassifica finale.\nLegenda:\nNote:"}
{"id": "1216098", "revid": "110157", "url": "https://it.wikipedia.org/wiki?curid=1216098", "title": "\u00darvalsdeild 2005", "text": "La \u00darvalsdeild 2005 fu la 94\u00aa edizione della massima serie del campionato di calcio islandese disputata tra il 19 maggio e il 21 settembre 2005 e conclusa con la vittoria del FH, al suo secondo titolo consecutivo.\nCapocannoniere del torneo fu Tryggvi Gu\u00f0mun\u00f0sson (FH) con 16 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2006-2007, la seconda e il vincitore della coppa nazionale alla Coppa UEFA 2006-2007 e un'ulteriore squadra alla Coppa Intertoto 2006.\nClassifica finale.\nLegenda:\nNote:"}
{"id": "1216100", "revid": "959680", "url": "https://it.wikipedia.org/wiki?curid=1216100", "title": "Tangerine (Vixen)", "text": "Tangerine \u00e8 il terzo album in studio del gruppo musicale statunitense Vixen, pubblicato nel maggio 1998 dalla CMC International.\nQuesto \u00e8 l'unico album per Gina Stile come chitarrista dei Vixen e l'ultimo album in studio per Janet Gardner come cantante del gruppo a causa delle loro rispettive partenze a marzo 2017 e gennaio 2019."}
{"id": "1216104", "revid": "110157", "url": "https://it.wikipedia.org/wiki?curid=1216104", "title": "\u00darvalsdeild 2006", "text": "La \u00darvalsdeild 2006 fu la 95\u00aa edizione della massima serie del campionato di calcio islandese disputata tra il 14 maggio e il 23 settembre 2006 e conclusa con la vittoria del FH, al suo terzo titolo consecutivo.\nCapocannoniere del torneo fu Marel Johann Bal\u00f0vinsson (Brei\u00f0ablik) con 11 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2007-2008, la seconda e il vincitore della coppa nazionale alla Coppa UEFA 2007-2008 e un'ulteriore squadra alla Coppa Intertoto 2007.\nClassifica finale.\nLegenda:\nNote:"}
{"id": "1216107", "revid": "767487", "url": "https://it.wikipedia.org/wiki?curid=1216107", "title": "Tito &amp; Tarantula", "text": "Tito &amp; Tarantula \u00e8 un gruppo musicale messico-statunitense formatosi in California.\nOrigini.\nFormatosi nel 1992, nell'underground rock di Los Angeles, su iniziativa del cantante e chitarrista Tito Larriva, il gruppo cominci\u00f2 ad esibirsi con assiduit\u00e0 in numerosi locali della citt\u00e0 e a farsi conoscere dal pubblico, con una formazione stabile composta da Tito Larriva (voce e chitarra), Atanasoff (chitarra solista), Jennifer Condos (basso), Lyn Bertles (violino, mandolino, flauto e armonica) e Nick Vincent (batteria e percussioni).\nLa partecipazione ai film \"Desperado\" e \"Dal tramonto all'alba\".\nNel 1995 realizzarono tre canzoni (\"Back to the House That Love Built\", \"Strange Face of Love\" e \"White Train\") per il film \"Desperado\", interpretato da Antonio Banderas e diretto da Robert Rodriguez, in cui comparir\u00e0 anche Tito Larriva (nei panni di un gangster messicano che nel film spara in testa a Quentin Tarantino).\nIl gruppo viene richiamato da Rodriguez l'anno successivo (1996) per scrivere altre tre canzoni per il suo nuovo film, \"Dal tramonto all'alba\", con George Clooney e Harvey Keitel. Nel film la band (composta da Larriva, Atanasoff e Johnny \"Vatos\" Hernandez) interpreta praticamente s\u00e9 stessa, nella parte del gruppo musicale che suona al \"Titty Twister\". Le canzoni che poi finiranno nella colonna sonora sono due: \"After Dark\" e \"Angry Cockroaches\". Questa partecipazione li rende internazionalmente celebri, dal momento che il film diventer\u00e0 un vero \"cult-movie\".\nFama e successo.\nDopo anni di gavetta nell'underground il gruppo fu reso celebre dal film \"Dal tramonto all'alba\", in cui esprimono tutto il loro particolare stile di rock. Il gruppo, nonostante la consacrazione internazionale, \u00e8 tuttora di nicchia, e noto soprattutto tra i cultori dei film di Tarantino e Rodriguez, e tra gli appassionati di quello specifico genere di rock. Suonano molto spesso in Europa, dove hanno una pi\u00f9 vasta schiera di estimatori.\nLa loro canzone pi\u00f9 famosa \u00e8 sicuramente \"After Dark\" che viene scelta come colonna sonora di \"Dal tramonto all'alba\", nella celebre la scena in cui Salma Hayek, nel ruolo della misteriosa Santanico Pandemonium, compie un ballo molto sensuale con un serpente seducendo Quentin Tarantino.\nGenere.\nLe influenze del gruppo si muovono dal folk messicano, al rock pi\u00f9 crudo americano fino al blues del sud degli Stati Uniti. In alcune canzoni si riscontrano venature molto dure, quasi metal, per quanto riguarda la chitarra. L'inconfondibile voce di Larriva invece \u00e8 sempre dolce, intensa e profonda, sorretta spesso da un efficace gioco di cori."}
{"id": "1216112", "revid": "1776051", "url": "https://it.wikipedia.org/wiki?curid=1216112", "title": "Live &amp; Learn (Vixen)", "text": "Live &amp; Learn \u00e8 il quarto album in studio del gruppo musicale statunitense Vixen, pubblicato nel novembre 2006 in Europa e nel gennaio 2007 negli Stati Uniti. L'album \u00e8 stato registrato dalla nuova formazione del gruppo nata nel 2001 che include come unico membro originario la chitarrista Jan Kuehnemund."}
{"id": "1216119", "revid": "287204", "url": "https://it.wikipedia.org/wiki?curid=1216119", "title": "Palanzone", "text": "Il Palanzone o Palanzolo (\"Palanz\u00f9n\" o \"Palanz\u00f6\u00f6\" nel dialetto locale) \u00e8 una cima delle Prealpi lombarde alta 1436\u00a0metri s.l.m.: collocata nel Triangolo Lariano, ne \u00e8 la seconda cima per altezza, venendo superata solo dal Monte San Primo.\nDalla cima si gode di ampio panorama sul Lago di Como (a Ovest) e sulla Pianura padana (a Sud).\nSua caratteristica \u00e8 la curiosa cappella di vetta: a forma di piramide, venne edificata nel 1900 a cura del Circolo Alessandro Volta dell'oratorio San Filippo di Como. Fu restaurata nel 1981 e nel 2002 grazie al gruppo alpini di Palanzo.\nRifugi.\nSul versante Ovest del Palanzone, ad una quota di 1285\u00a0m s.l.m., si trova il Rifugio G. Riella, noto in passato anche con il nome del Monte: vi passa il sentiero detto Dorsale del Triangolo Lariano ed \u00e8 gestito dalla Sezione di Como del Club Alpino Italiano. Nei giorni festivi e nel periodo estivo ospita un ristorante, con relativa cucina tipica.\nIn direzione Sud-Ovest, a met\u00e0 strada tra Palanzone e Bolettone, si trova la Capanna Mara: pi\u00f9 precisamente \u00e8 ad un'ora di marcia lungo il percorso proveniente dall'Alpe del Vicer\u00e9\",\" nel comune di Albavilla.\nEscursioni.\nQuesta cima, meta di molte escursioni per l'appagante panorama, presenta diverse vie d'accesso: il sentiero pi\u00f9 semplice parte dall'Alpe del Vicer\u00e9 e in 1h45' conduce sulla cima; tracciato altrettanto semplice \u00e8 quello che risale dal Pian del Tivano, nei pressi del Rifugio Stoppani, mentre la salita dal \"Forum Franciscanum\" di Caslino d'Erba richiede un discreto impegno fisico; dalla frazione \"Palanzo\" (da cui la montagna ha preso il nome) in territorio di Faggeto Lario sale una strada agrosilvopastorale, percorribile anche con mezzi meccanici (debitamente autorizzati).\nIl percorso pi\u00f9 suggestivo \u00e8 quello della Dorsale del Triangolo Lariano: parte da Brunate (a cui vi si pu\u00f2 accedere con la funicolare da Como) e, tenendo l'ampia mulattiera di cresta, sale prima sul monte Bolettone, per poi raggiungere il Palanzone, e quindi proseguire verso la \"Colma del Piano\" e il Monte San Primo.\nTutti questi tracciati sono frequentati da molti ciclocrossisti, specialmente durante la stagione estiva.\nDintorni.\nTutte le montagne della zona, essendo costituite da rocce calcaree, sono soggette a carsismo. A poche centinaia di metri del Rifugio Palanzone, seguendo la Dorsale del Triangolo Lariano in direzione nord, si incontra la grotta Guglielmo, poco pi\u00f9 avanti, nel piccolo pianoro tra il Monte B\u00fbl ed il Monte di Faello, una grossa dolina coperta da un gruppo di piante.Sul lato est del Palanzone, lungo il sentiero che porta verso Rezzago, si trova un'altra piccola grotta, non facile da individuare.\nAvvenimenti.\nIl 26 aprile 2005, nei pressi della cima del Palanzone, precipit\u00f2 un elicottero Agusta-Bell AB212 dell'Aeronautica Militare, partito dall'Aeroporto di Linate e giunto sul posto per un'esercitazione di soccorso alpino; l'aeromobile, precipitato per un contatto con la montagna a causa del forte vento di quel giorno, trasportava sei membri d'equipaggio, tutti appartenenti alla squadriglia SAR di Linate: quattro morirono sul colpo, uno poche ore dopo all'ospedale di Gravedona, mentre il sesto - sceso dal velivolo poco prima per simulare la parte del ferito - ne usc\u00ec illeso."}
{"id": "1216123", "revid": "1856513", "url": "https://it.wikipedia.org/wiki?curid=1216123", "title": "Kuban Airlines", "text": "La Kuban Airlines o ALK (in russo: \u0410\u0432\u0438\u0430\u0446\u0438\u043e\u043d\u043d\u044b\u0435 \u043b\u0438\u043d\u0438\u0438 \u041a\u0443\u0431\u0430\u043d\u0438) era una compagnia aerea russa fondata sulla base dell'Aeroflot-Krasnodar e facava parte della holding Gli Aeroporti del Sud (in russo: \u0410\u044d\u0440\u043e\u043f\u043e\u0440\u0442\u044b \u042e\u0433\u0430).\nStrategia.\nLa Kuban Airlines era una delle 20 pi\u00f9 grandi compagnie aeree russe per il trasporto passeggeri e aveva base tecnica e hub principale all'Aeroporto di Krasnodar-Pashkovskij, nella parte europea della Russia.\nAccordi commerciali.\nLa Kuban Airlines faceva parte del Holding russo \"Gli Aeroporti del Sud\" insieme con:\nLa Kuban Airlines aveva firmato gli accordi interline e code sharing con le compagnie aeree::"}
{"id": "1216125", "revid": "1305772", "url": "https://it.wikipedia.org/wiki?curid=1216125", "title": "Panno", "text": "Il panno, dal latino \"pannus\" \u00e8 tradizionalmente un tessuto di lana che viene follato (infeltrito) per renderlo impermeabile e successivamente garzato per ottenere un lato peloso.\nNel linguaggio comune il termine panno \u00e8 utilizzato come sinonimo di tessuto o stoffa e, soprattutto al plurale, come capo d'abbigliamento o d'arredamento ma il suo significato proprio \u00e8 legato al tipo di stoffa che si ottiene con un determinato finissaggio.\nIl panno \u00e8 un tessuto pesante, generalmente ad armatura tela, resistente all'usura, impermeabile grazie alla follatura che chiude gli interstizi tra i fili di trama e di ordito, la parte pelosa costituisce un funzionale doppio strato, antifreddo e antipioggia, e veniva inizialmente ottenuta spazzolando la superficie della pezza di lana con cardi (garzatura). \nLe propriet\u00e0 del tessuto garantiscono anche l'isolamento termico, oltre alla traspirazione dei vapori propri del corpo umano.\nStoria.\nNell'antichit\u00e0 la produzione di tessuti avveniva in ambito familiare, ma gi\u00e0 al tempo dei Romani era in funzione una piccola industria che in apposite officine, le fullonicae, provvedeva a follare, cio\u00e8 a far infeltrire, il panno di lana. Questa operazione consisteva nell'immergere il tessuto in acqua battendolo coi piedi (saltus fullonicus), con l'aggiunta di argilla smectica. Il panno veniva lavato con urina per eliminare le impurit\u00e0, fatto asciugare e spazzolato (garzato) con cardi o pelli di porcospino per sollevare il pelo.\nLa follatura era un lavoro molto gravoso, ma gi\u00e0 nel medioevo si costruirono le gualchiere, dove magli azionati dalla forza dell'acqua battevano il panno.\nNella met\u00e0 del XII secolo inizia la produzione organizzata di panno di lana grazie alla confraternita degli Umiliati, che partendo dal Milanese istitu\u00ec coi suoi conventi una prosperosa industria che si diffuse in tutto il nord Italia.\nFirenze.\nIl centro mondiale della produzione e in modo specifico della commercializzazione dei panni divenne nel XII secolo Firenze.\nNon solo i panni di produzione locale, anche lane importate dalla Spagna come anche molti \"panni grezzi\" importati da vari paesi europei, venivano sottoposti a lavorazioni di finissaggio.\nI panni passavano attraverso le operazioni di cardatura, cimatura, raffinazione e tintura, che li trasformavano in prodotti finiti di alto pregio che venivano rivenduti sia in Italia che all'estero, spesso sugli stessi mercati in cui era stata acquistata la materia prima.\nIn breve l'Arte che riuniva i grandi trasformatori dei tessuti che contemporaneamente si dedicavano all'importazione dei tessuti grezzi e all'esportazione di quelli raffinati, detta Calimala assunse un ruolo di primo piano nel governo cittadino.\nMa un ruolo importante ebbero anche le altre arti.\nI tintori, in particolare, erano tenuti a rispettare precise norme contenute nello statuto stesso della corporazione; queste prevedevano un rapporto esclusivo con Calimala, per cui chi tingeva i panni dell'Arte non poteva farlo per nessun altro ed ogni pezza doveva risultare perfetta al momento della consegna, senza macchie o imperfezioni, pena il rimborso dei pezzi danneggiati.\nI tintori venivano chiamati \"vagellai\", per via del vagello, ossia l'apposita caldaia impiegata durante le operazioni di tintura; il colore che senz'altro veniva pi\u00f9 usato era il rosso, con cui si confezionava anche il \"lucco\", la sopravveste lunga fino ai piedi e senza cintura indossata da tutti i magistrati del Comune.\nLa famiglia dei Ruccellai acquist\u00f2 grande fama per la tintura tramite l'oricello (tintura rosso violacea ottenuta versando urina sui licheni del genere \"Roccella\"). Attraverso il processo chimico di precipitazione con ammoniaca (contenuta appunto anche nell'urina) si otteneva la tintura dei tessuti.\nTipi di panno.\nFamosi sono alcuni tipi di panno italiano: \nUso.\nVeniva utilizzato in abbigliamento per la confezione di abiti, giacche, cappotti, mantelli, cappucci; per coperture e coperte (anche per gli animali); per fodere e imbottiture. Era prima dell'era industriale, con feltro e cuoio, uno dei pochi materiali impermeabili a disposizione per proteggersi dalle intemperie.\nCon la scoperta delle fibre sintetiche (tecnofibre) e di impermeabilizzanti chimici l'uso del panno di lana \u00e8 andato via via calando."}
{"id": "1216130", "revid": "101291938", "url": "https://it.wikipedia.org/wiki?curid=1216130", "title": "L'Arlesiana (Van Gogh 1888)", "text": "L'Arlesiana \u00e8 un dipinto del pittore olandese Vincent van Gogh, realizzato nel 1888 e conservato al Metropolitan Museum of Art di New York.\nDescrizione.\n\u00c8 lo stesso van Gogh a descriverci abbastanza dettagliatamente il dipinto: \nI colori forti e brillanti del dipinto sono caratteristici del periodo di Arles. La donna ritratta \u00e8 Madame Ginoux, proprietaria di un bar dove van Gogh si recava spesso. L'artista realizz\u00f2 il dipinto, che ricordiamo essere di dimensioni notevoli, in una sola ora, approfittando delle sedute di posa che Madame Ginoux stava concedendo a Gauguin, impegnato nella rappresentazione del locale della signora, in modo tale da confrontarsi con un dipinto dell'amico. A partire dalla tela di Gauguin Vincent nel 1890 ritrasse la Ginoux una seconda volta, in un'opera denominata sempre \"L'Arlesiana\".\nPeculiare \u00e8 l'inquadratura del dipinto, che taglia parte di uno dei libri posati sul tavolo e che sorprende la donna in un atteggiamento pensieroso ma deciso, come se si trattasse di una fotografia scattata a sua insaputa: la Madama, infatti, \u00e8 ritratta mentre, sedendo su una sedia dallo schienale arancio, si sostiene il capo con un gomito poggiato sul tavolo, gesto interessante proprio perch\u00e9 di rimarchevole naturalezza. La Ginoux, in ogni caso, indossa un foulard blu ai capelli e una pettorina bianca: si tratta di un abbigliamento tipicamente provenzale, e non manc\u00f2 di accendere l'entusiasmo di Vincent.\nImponente, in quest'opera, il contrasto cromatico vigente tra i blu che compongono la Ginoux e lo sfondo, tinto di un giallo monumentale e uniforme, distintivo del periodo arlesiano del pittore. Si tratta questo di un evidente punto di contatto con l'arte giapponese, che qui riaffiora anche nella notevole semplificazione delle forme della Ginoux. Nonostante l'assoluta predominanza del giallo, che carica il quadro di un'energia straripante, van Gogh articola sapientemente la scena in profondit\u00e0 grazie all'inserimento del semicerchio verde del tavolo e alla disposizione della figura in tre quarti. "}
{"id": "1216132", "revid": "133271", "url": "https://it.wikipedia.org/wiki?curid=1216132", "title": "Tito e tarantula", "text": ""}
{"id": "1216133", "revid": "767487", "url": "https://it.wikipedia.org/wiki?curid=1216133", "title": "Stetsasonic", "text": "Gli Stetsasonic sono stati un gruppo musicale hip hop di Brooklyn, New York formatosi nel 1981.\nVengono ricordati come uno dei primi gruppi hip hop ad aver utilizzato una band live che suonasse per loro,\nma soprattutto come precursori dell'alternative hip hop e del jazz rap.\nI membri.\nI membri del gruppo erano:\nLa Storia.\nInizialmente il nome del gruppo era Stetson Brothers, suonavano nei club di New York ed accumulavano affiliati e proseliti.\nNel 1986, il collettivo cambia nome in Stetsasonic in occasione dell'album di debutto: \"On Fire\".Questo primo CD ottiene un discreto successo, ma non quello sperato, poco male perch\u00e9 due anni dopo, nel 1988, \"In Full Gear\" riscuote molti consensi anche grazie ai singoli \"Sally\" e \"Talkin' All That Jazz\".\nNel 1991, il terzo album: \"Blood, Sweat &amp; No Tears\", viene ben accolto dalla critica, ma non raggiunge la medesima popolarit\u00e0.\nIl gruppo si scioglie poco dopo la pubblicazione del terzo album, nel suo ultimo periodo collabora con i Wu-Tang Clan e i Brothers Grym.\nPrince Paul e Frukwan entrano a far parte di un nuovo gruppo, i Gravediggaz, il primo dopo aver collaborato con essi, intraprende la carriera da produttore discografico; il secondo invece, nel 2003 pubblica un album da solista intitolato \"Life\".\nLa stessa sorte di Prince Paul tocca Daddy O, il quale lavora per molti artisti, tra cui Queen Latifah, Big Daddy Kane, Mary J. Blige e i Red Hot Chili Peppers.\nNel 2001, gli Stetsasonic pubblicano una rimasterizzazione di\"On Fire\", il loro primo album."}
{"id": "1216136", "revid": "123059646", "url": "https://it.wikipedia.org/wiki?curid=1216136", "title": "Tavola dei Briganti", "text": "La Tavola dei Briganti \u00e8 una serie di rocce calcaree, situate sulla Maiella in Abruzzo, dove briganti e pastori hanno inciso le loro testimonianze, particolarmente in relazione al periodo dell'unificazione italiana.\nStoria.\nGli eventi legati all'unificazione italiana videro l'esplodere del fenomeno che va sotto il nome di brigantaggio, cui fonti diverse hanno attribuito alternativamente valore prettamente delinquenziale, o di rivolta sociale o di movimento armato antirisorgimentale contro l'annessione delle province del Regno delle Due Sicilie nel nuovo regno d'Italia.\nQualunque ne sia l'interpretazione storiografica, \u00e8 certo che negli anni tra il 1861 ed il 1867 sul massiccio della Maiella operarono numerose bande, ognuna delle quali aveva un capo e si muoveva in maniera indipendente dalle altre, sebbene siano spesso indicate collettivamente con il nome di \"banda della Maiella\". In particolare, si ricordano come presenti nella zona le bande di Croce Di Tola, detto Crocitto; dei fratelli Colafella di Sant\u2019Eufemia; di Pasquale Mancini, detto Mercante, di Pacentro; di Domenico Valerio, detto Cannone, di Atessa; di Luca Pastore di Caramanico; di Salvatore Scenna di Orsogna; di Domenico Di Sciascio di Guardiagrele; di Nicola Marino di Roccamorice; e di Fabiano Marcucci, detto Primiano, di Campo di Giove.\nIn risposta all'attivit\u00e0 delle bande armate, fu emanata nell'agosto 1863 la legge Pica, portata nel Parlamento del neonato Regno d'Italia dal deputato abruzzese omonimo, la quale prevedeva la sospensione dei diritti garantiti nel regno dallo statuto albertino e drastici provvedimenti contro i briganti e i loro manutengoli, questa legge rimase in vigore fino al dicembre 1865. La Tavola \u00e8 a pochissima distanza da quest'ultimo, e riporta, oltre a croci, nomi, date e simboli di vario genere, anche la seguente iscrizione: \nLa Tavola dei Briganti \u00e8 raggiungibile da Passolanciano-Maielletta attraverso un itinerario che, partendo dal rifugio CAI Sez. Majella \u201cBruno Pomilio\", segue la ex strada, o in alternativa una traccia di sentiero, fino alla Madonnina. Da qui si prende il sentiero che aggira a destra la vetta del Blockhaus (quello di sinistra \u00e8 stato chiuso dall'ente parco Majella) e lo si segue lasciando tutte le deviazioni. Passata la cima di Monte Cavallo si giunge ad un incrocio, sulla destra, indicato da una freccia (poco visibile) e da un omino di pietra, si segue il sentiero che sale leggermente fino a raggiungere le rocce con le incisioni."}
{"id": "1216138", "revid": "110157", "url": "https://it.wikipedia.org/wiki?curid=1216138", "title": "Eliteserien 2006", "text": "La Eliteserien 2006, nota anche come Tippeligaen 2006 per ragioni di sponsorizzazione, fu la sessantunesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo ventesimo titolo. Capocannoniere del torneo fu Daniel Nannskog (Stab\u00e6k), con 19 reti.\nStagione.\nNovit\u00e0.\nDalla Eliteserien 2005 vennero retrocessi l'Aalesund e il Bod\u00f8/Glimt, mentre dalla 1. divisjon 2005 vennero promossi lo Stab\u00e6k e il Sandefjord.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2007-2008. La seconda e la terza classificata venivano ammesse alla Coppa UEFA 2007-2008, assieme al vincitore della Coppa di Norvegia. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi l'Odd Grenland, dodicesimo classificato in Eliteserien, e il Bryne, terzo classificato in 1. divisjon. L'Odd Grenland vinse lo spareggio, mantenendo cos\u00ec la categoria."}
{"id": "1216139", "revid": "1776051", "url": "https://it.wikipedia.org/wiki?curid=1216139", "title": "Extended Versions (Vixen)", "text": "Extended Versions \u00e8 un album dal vivo del gruppo musicale statunitense Vixen, pubblicato nel 2006.\nIl 16 febbraio 2009 \u00e8 stato ristampato in formato CD+DVD sotto il nome \"Live in Sweden\"."}
{"id": "1216147", "revid": "124960083", "url": "https://it.wikipedia.org/wiki?curid=1216147", "title": "Evair", "text": "Durante la sua carriera segn\u00f2 164 reti in 386 incontri di campionato.\nCarriera.\nGiocatore.\nOltre ad aver giocato per nove club del campionato brasiliano, Evair ha anche militato in Italia (Atalanta) e Giappone (Yokohama Marinos).\nA Bergamo, arrivato nell'estate del 1988, form\u00f2 una forte coppia d'attaccanti con Claudio Caniggia: i tifosi atalantini si ricordano gol memorabili come quelli segnati a Torino in -Atalanta 0-1 (1989) e a Milano in -Atalanta 0-1 (17 marzo 1991). Malato di \"saudade\" per il Brasile, Evair lasci\u00f2 Bergamo dopo tre stagioni, in cui gioc\u00f2 76 partite realizzando 25 gol in Serie A."}
{"id": "1216148", "revid": "1776051", "url": "https://it.wikipedia.org/wiki?curid=1216148", "title": "The Best of Vixen - Full Throttle", "text": "The Best of Vixen - Full Throttle \u00e8 una raccolta del gruppo musicale statunitense Vixen, pubblicata nel febbraio 1999 dalla Razor &amp; Tie."}
{"id": "1216150", "revid": "1591878", "url": "https://it.wikipedia.org/wiki?curid=1216150", "title": "Germano Lombardi", "text": "Biografia.\nStudia a Firenze, decide d'iscriversi al corso di medicina che abbandona dopo essersi cimentato nella messa in scena dei \"Drammi Marini\" di Eugene Gladstone O'Neill presso il Teatro dell'Universit\u00e0. Sempre a Firenze partecipa ai movimenti anarchici del primo dopoguerra e collabora con alcuni fogli libertari locali.\nAbbandona il capoluogo toscano nel 1947 per diventare prima marinaio e poi manovale.\nSi stabilisce a Milano dove decide di dedicarsi al mondo della pubblicit\u00e0.\nNel 1957 prende la grande decisione e, complice una crisi familiare, decide d'abbandonare le sicurezze raggiunte per dedicarsi esclusivamente alla scrittura.\nVive prima a Londra poi tra Parigi e Roma per un certo periodo stabilendosi poi a Roma dove frequenta la galleria La Tartaruga redigendo testi critici per gli amici Cy Twombly, Mario Schifano, Pino Pascali e Tano Festa e continuando a scrivere e pubblicare romanzi. \u00c8 tra i fondatori del Gruppo 63 e partecipa alle riunioni del movimento nell'ambito delle quali vengono rappresentati alcuni suoi testi teatrali.\nViaggia spesso in America del Sud ed \u00e8 stato tra i primi in Italia a occuparsi del dittatore haitiano Fran\u00e7ois Duvalier, detto Pap\u00e0 Doc.\nA cavallo tra gli anni settanta e ottanta si trasferisce a Parigi.\nHa collaborato con L'Espresso e la Repubblica.\nSuoi grandi amici sono stati Bernardo Valli e Sandro Viola. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nScritti.\nIl romanzo \u00e8 costruito come una sorta di raffinato giallo dal finale aperto. La vicenda si svolge quasi interamente tra Oneglia, Porto Maurizio e Sanremo, in una Riviera di Ponente insolita, popolata di figure cosmopolite, bizzarre gi\u00e0 nei nomi, losche o altolocate, comunque misteriose. Lombardi guida sapientemente il lettore alla scoperta di vecchi misteri che s'intrecciano a moderni crimini e a insospettabili compromissioni.\nIn una lingua tersa e briosa, dalle molte eleganze, lo scrittore ligure rivela tutto il suo talento di caratterista nell'originale galleria umana messa in scena. Dialoghi acutissimi e vivaci.\nCronologia delle opere.\nNarrativa\nOpere ripubblicate\nTeatro"}
{"id": "1216152", "revid": "599013", "url": "https://it.wikipedia.org/wiki?curid=1216152", "title": "Live and Learn", "text": ""}
{"id": "1216153", "revid": "298229", "url": "https://it.wikipedia.org/wiki?curid=1216153", "title": "Supertifo", "text": "Supertifo \u00e8 una rivista con uscita bimestrale che rappresenta le tifoserie organizzate italiane.\nStoria.\nFondata nel 1985 come supplemento di \"Tuttocalcio\" e successivamente divenuta indipendente, la rivista dopo diversi passaggi di propriet\u00e0 \u00e8 oggi diretta da Leo Siegel col supporto diretto della quasi totalit\u00e0 delle tifoserie di serie A e B di calcio, tutte le tifoserie di Lega A basket e soprattutto della Curva del Milano Hockey che ne ha finanziato l'acquisizione. Il primo direttore, fino ai primi anni 2000, fu Nicola Nucci.\nCaratteristiche.\nLa rivista \u00e8 incentrata sull'approfondimento della subcultura ultras italiana (ed estera), principalmente riguardo al calcio, ma anche di altri sport. Fra le varie rubriche vi sono pagine con gallerie fotografiche sulle curve e sulle coreografie da stadio, servizi ed interviste ai gruppi ultras, storia del tifo, \"botta e risposta\" fra tifosi.\nFra i sociologi che talvolta hanno collaborato alla rivista, vi \u00e8 stato Valerio Marchi.\nTra i giornalisti e scrittori che negli anni hanno collaborato con la storica rivista anche Alfio Tofanelli, Domenico Mungo, Maurizio Martucci e Fabio Bruno.\nIl periodico ha vari corrispettivi esteri in Francia, Croazia, Spagna, Portogallo (Super Hincha), Polonia ed altri paesi.\nTorna in edicola il 15 settembre del 2015, con cadenza mensile, diretta da Leo Siegel."}
{"id": "1216157", "revid": "73537", "url": "https://it.wikipedia.org/wiki?curid=1216157", "title": "Giakarta", "text": ""}
{"id": "1216158", "revid": "767487", "url": "https://it.wikipedia.org/wiki?curid=1216158", "title": "Terra di Thule", "text": "Terra di Thule \u00e8 stato il primo album pubblicato dalla Compagnia dell'Anello, gruppo gi\u00e0 attivo a partire dal 1977 nell'ambito della musica alternativa italiana.\nIl disco si distingue soprattutto per l'omonima traccia, \"La terra di Thule\", che rimanda a mitici paesaggi nordici, per \"Il domani appartiene a noi\" (inno di Azione Giovani) e per \"Sulla strada\" che canta la bellezza dell'Europa dei popoli.\nFilm.\nNel 2009 \u00e8 stato girato un cortometraggio intitolato \"La terra di Thule\" ispirato all'omonima canzone, diretto da Daniele Malfatti e sceneggiato da Giancarlo Casagrande e Matteo De Metri. Inoltre, nel DVD prodotto nel 2010 da Casaitalia Bolzano, sono stati inseriti il videoclip, il making-of ed una photo gallery. Il film ha vinto il premio \"Miglior fotografia\" e il premio speciale \"Giuria del pubblico\" al concorso \"Ciak, si gira\" di Merano."}
{"id": "1216159", "revid": "7", "url": "https://it.wikipedia.org/wiki?curid=1216159", "title": "Musichiere", "text": ""}
{"id": "1216161", "revid": "1776051", "url": "https://it.wikipedia.org/wiki?curid=1216161", "title": "Back 2 Back Hits (Vixen/Helix)", "text": "Back 2 Back Hits \u00e8 un album raccolta delle Vixen e degli Helix, pubblicato nel 2000 per l'Etichetta discografica EMI Records."}
{"id": "1216166", "revid": "120059888", "url": "https://it.wikipedia.org/wiki?curid=1216166", "title": "Normalizzazione (informatica)", "text": "In informatica la normalizzazione \u00e8 un procedimento volto all'eliminazione della ridondanza informativa e del rischio di incoerenza del database. Esistono vari livelli di normalizzazione (\"forme normali\") che certificano la qualit\u00e0 dello schema del database.\nQuesto processo si fonda su un semplice criterio: se una relazione presenta pi\u00f9 concetti tra loro indipendenti, la si decompone in relazioni pi\u00f9 piccole, una per ogni concetto. Questo tipo di processo non \u00e8 sempre applicabile in tutte le tabelle, dato che in alcuni casi potrebbe comportare una perdita d'informazioni.\nDipendenze funzionali.\nUna dipendenza funzionale \u00e8 un particolare vincolo di integrit\u00e0 per il modello relazionale che descrive legami di tipo funzionale tra gli attributi di una relazione o tabella.\nTipologie di forma normale.\nUna forma normale \u00e8 una propriet\u00e0 di una base di dati relazionale che ne garantisce la \u201cqualit\u00e0\u201d.\nCosa deve garantire una decomposizione di una relazione.\nUna decomposizione dovrebbe sempre soddisfare due propriet\u00e0:\nPer \"decomposizione senza perdita\" si intende l'atto della manipolazione di una relazione R volta ad ottenere (eventualmente) due o pi\u00f9 relazioni (ad esempio R1 e R2) che oltre a conservare le dipendenze funzionali verificano anche la seguente condizione: formula_1\nTeorema: Sia data una relazione R(X), con X insieme degli attributi di R, e due sottoinsiemi A, B di X tali che A unito B coincide con X; siano inoltre R1 e R2 due relazioni rispettivamente su A e su B. Allora \u00e8 condizione \"sufficiente\" affinch\u00e9 la decomposizione su A e B sia senza perdita se, detto C l'insieme intersezione tra A e B, \u00e8 superchiave per R1(A) o R2(B).\nPrima Forma Normale.\nDefinizione: Si dice che una base dati \u00e8 in 1NF (\"prima forma normale\") se ogni relazione contenuta in essa \u00e8 in 1NF; una relazione \u00e8 in 1NF se e solo se:\nViolazioni della 1NF (atomicit\u00e0 dei valori).\nIl seguente esempio viola la 1NF, perch\u00e9 pur esistendo una chiave primaria (\"{Matricola,Materia}\"), l'attributo \"Voto\" non \u00e8 definito su un dominio con valori atomici:\n\u00c8 necessario ristrutturare la relazione come segue:\nSeconda Forma Normale.\nDefinizione: Una base dati \u00e8 invece in 2NF (\"seconda forma normale\") quando \u00e8 in 1NF e per ogni relazione tutti gli attributi non-chiave dipendono funzionalmente dall'intera chiave composta (ovvero la relazione non ha attributi che dipendono funzionalmente da una parte della chiave).\nCome esempio supponiamo di avere una tabella con gli esami sostenuti dagli studenti universitari per diversi corsi di laurea. I campi di interesse potrebbero quindi essere i seguenti:\nLa tabella avr\u00e0 quindi la seguente intestazione\nLa chiave candidata (tale terminologia \u00e8 riservata alle superchiavi minimali, anche dette semplicemente chiavi) \u00e8 rappresentata dalla tripla evidenziata, ossia da:\nEssa infatti risulta essere l'insieme di chiavi minimale per poter identificare in modo univoco le tuple (i record) della tabella.\nI campi \"Voto conseguito\" e \"Data superamento\", invece, sono campi \"non chiave\", e fanno riferimento all'intera superchiave.\nDifatti, se dipendessero solo da:\nTerza Forma Normale.\nDefinizione: Una base dati \u00e8 in 3NF (\"terza forma normale\") se \u00e8 in 2NF e se tutti gli attributi non-chiave dipendono dalla chiave soltanto, ossia non esistono attributi non-chiave che dipendono da altri attributi non-chiave. Tale normalizzazione elimina la dipendenza transitiva degli attributi dalla chiave.\nPer ogni dipendenza funzionale non banale formula_2 almeno una delle seguenti condizioni \u00e8 verificata:\nTeorema: Ogni relazione pu\u00f2 essere portata in 3NF.\nForma Normale di Boyce e Codd.\nDefinizione: Una relazione R \u00e8 in forma normale di Boyce e Codd (BCNF) se e solo se \u00e8 in 3NF e, per ogni dipendenza funzionale non banale formula_2 (con formula_4 non in formula_5), formula_5 \u00e8 una superchiave per R.\nDato un insieme di relazioni, non \u00e8 possibile garantire sempre il raggiungimento della BCNF; in particolare il mancato raggiungimento di questo obiettivo \u00e8 indice che la base dati \u00e8 affetta da un'anomalia di cancellazione (ossia \u00e8 possibile perdere dati a seguito di un'operazione di cancellazione).\nEs:\nFacciamo un esempio molto banale, se abbiamo uno schema relazionale\nformula_7\nMettiamolo in forma canonica formula_8.\nCalcoliamo le chiavi:\nA, B e C non stanno a destra di nessuna dipendenza, quindi appartengono a tutte le chiavi\nLa chiusura di ABC \u00e8 ABCDE quindi ABC \u00e8 una chiave\nOra, visto che una chiave \u00e8 una superchiave minimale (ovvero una superchiave con tutti attributi essenziali per derivare ogni attributo del sistema) lo schema relazionale \u00e8 in BCNF\nNormalizzazione nella Forma Normale di Boyce-Codd.\nDi seguito \u00e8 presentato il pi\u00f9 comune:\n\"dati input\" R(T, F) // F \"copertura canonica\"\n\"dati output\" p=(R1..., Rm) // decomposizione di R in BCNF \"preservante i dati\"\nL'algoritmo in questione ha complessit\u00e0 esponenziale (per le proiezioni delle dipendenze funzionali), e produce una decomposizione che preserva i dati, sebbene non sia garantito che preservi anche le dipendenze.\nLimiti di 4NF e 5NF.\nLa quarta e quinta forma normale, in realt\u00e0, raramente vengono utilizzate, in quanto ad un incremento di rigore nell'eliminazione della ridondanza corrisponde un degrado delle prestazioni (query di selezione o, peggio, modifica dei dati, richiedono molto pi\u00f9 tempo per l'esecuzione)."}
{"id": "1216169", "revid": "9670567", "url": "https://it.wikipedia.org/wiki?curid=1216169", "title": "~", "text": ""}
{"id": "1216170", "revid": "122154105", "url": "https://it.wikipedia.org/wiki?curid=1216170", "title": "Maest\u00e0 di Ognissanti", "text": "La Madonna di Ognissanti \u00e8 un dipinto a tempera e oro su tavola (335x229,5) di Giotto, databile al 1310 circa e conservato agli Uffizi di Firenze, dove \u00e8 scenograficamente collocato a poca distanza da analoghe pale di Cimabue (\"Maest\u00e0 di Santa Trinita\") e Duccio di Buoninsegna (\"Madonna Rucellai\"). Anticamente si trovava nella chiesa di Ognissanti a Firenze, da cui il nome.\nStoria.\nQuesta pala venne probabilmente dipinta dal maestro al ritorno a Firenze dopo essere stato ad Assisi; altri critici la collocano a un'epoca un po' pi\u00f9 tarda, dopo vari viaggi, verso il 1314-1315, dopo comunque gli affreschi della Cappella degli Scrovegni di Padova, quando era cos\u00ec noto da far scrivere a Dante la famosa menzione nella \"Divina Commedia\" (Purgatorio, XI, 94-96), in cui si cita, a proposito della transitoriet\u00e0 della fama, come quella di Giotto abbia ormai eclissato il maestro Cimabue. Nonostante i pareri contrastanti circa l'autografia, \u00e8 ritenuta da tutta la critica capolavoro autografo di altissima qualit\u00e0 e di grande importanza nel percorso artistico dell'artista nonch\u00e9 nello sviluppo dell'iconografia della \"Maest\u00e0\".\nLa prima menzione dell'opera risale al 1418 quando l'altare dove si trovava in Ognissanti, l'ultimo a destra, veniva ceduto a un tale Francesco di Benozzo. Il pi\u00f9 antico riferimento a Giotto come autore della tavola si ha con Lorenzo Ghiberti, che nei \"Commentari\" descrisse una \u00abtavola grandissima di Nostra Donna a sedere in una sedia con molti angeli intorno\u00bb.\nUna collocazione originaria cos\u00ec defilata \u00e8 poco credibile, e probabilmente la tavola si doveva trovare in principio sul lato destro del tramezzo, la recinzione che prima del Concilio di Trento divideva nelle chiese la zona dei sacerdoti (il presbiterio) da quella dei fedeli, oppure su un altare ad esso accostato. Il Bambino benedicente infatti \u00e8 voltato di tre quarti e con lo sguardo verso sinistra.\nNel 1810 la pala venne secolarizzata, togliendola dalla chiesa e destinandola ai depositi di dipinti che si andavano costituendo presso la Galleria dell'Accademia, passando nel 1919 agli Uffizi.\nDescrizione e stile.\nIl confronto con le opere precedenti d\u00e0 un valido metro di come l'arte di Giotto si muovesse ormai verso un radicale rinnovamento della pittura, anche se non mancano stilemi arcaici come il fondo oro e le proporzioni gerarchiche, queste ultime dovute forse alla necessit\u00e0 di mostrare il maggior numero possibile di fedeli attorno alla Vergine. Il tema della Maest\u00e0 \u00e8 reinterpretato con grande originalit\u00e0, incentrato ...sul recupero della spazialit\u00e0 tridimensionale degli antichi e sul superamento della frontalit\u00e0 bizantina.\nLa Madonna e il Bambino hanno un volume solido, ben sviluppato in plasticit\u00e0, dal netto contrasto tra ombre e lumeggiature, molto pi\u00f9 che nella vicina opera di Cimabue (la \"Maest\u00e0 di Santa Trinita\") di circa dieci anni anteriore. Il peso cos\u00ec terreno delle figure \u00e8 evidenziato dalla gracilit\u00e0 delle strutture architettoniche del trono che \u00e8 di gusto gotico francese con decorazioni di gusto geometrico alla base. Raffinati sono i colori, come il bianco madreperlaceo della veste, il blu di lapislazzuli del manto, il rosso intenso della fodera. Maria \u00e8 una matrona che, in maniera del tutto originale, accenna quasi un sorriso, dischiudendo appena le labbra e mostrando da uno spiraglio i denti bianchi.\nLe figure sono incorniciate da un raffinato trono cuspidato, creato secondo una prospettiva intuitiva ma efficace, che accentua la profondit\u00e0 spaziale, nonostante il fondo oro. Esso si ispira a Cimabue, ma ha anche una straordinaria somiglianza con quello della \"Giustizia\" della Cappella degli Scrovegni. Originalissima \u00e8 poi la disposizione dei due santi nell'ultima fila, visibili solo attraverso il traforo del trono, che assomiglia a un trittico richiuso o a un ciborio ornato di incrostazioni marmoree.\nTutti gli sguardi degli angeli convergono verso il centro del dipinto, con l'innovativa rappresentazione di profilo di alcuni di essi, una posizione riservata solo alle figure sinistre (Giuda, i diavoli...) nell'arte bizantina. Essi hanno in mano doni per la Madonna: una corona, un cofanetto prezioso e vasi con gigli (simboli di purezza) e rose (fiore mariano): i vasi sono tra i primi esempi in ambito medievale di \"natura morta\", gi\u00e0 sperimentata da Giotto nella Cappella degli Scrovegni.\nA differenza delle opere pi\u00f9 antiche, Giotto ricava uno spazio pittorico nel quale dispone con verosimiglianza gli angeli e i santi: essi sono ancora rigidamente simmetrici, ma non lievitano ormai pi\u00f9 uno sull'altro, n\u00e9 sono appiattiti, ma si collocano con ordine uno \"dietro\" all'altro, ciascuno diversificato nella propria fisionomia, finemente umanizzata rivelando un'inedita attenzione al dato reale.\nLa tecnica pittorica \u00e8 molto avanzata ed ha completamente sorpassato la schematica stesura tratteggiata del Duecento, preferendo una sfumatura delicata ma incisiva e regolare, che d\u00e0 un volume nuovo alle figure. Il senso del volume ottenuto col chiaroscuro, le forme scultoree, quasi dilatate, e la semplificazione delle forme saranno il punto di partenza per le ricerche di Masaccio."}
{"id": "1216176", "revid": "36426", "url": "https://it.wikipedia.org/wiki?curid=1216176", "title": "Maest\u00e0 (Giotto)", "text": ""}
{"id": "1216177", "revid": "1872303", "url": "https://it.wikipedia.org/wiki?curid=1216177", "title": "Stemma dell'Islanda", "text": "Lo stemma dell'Islanda (in islandese \"Skjaldarmerki \u00cdslands\") \u00e8 lo stemma ufficiale della Repubblica islandese. \u00c8 costituito da una croce d'argento su uno scudo blu cielo, con una croce rossa all'interno di quella argentata.\nI sostegni dello scudo sono i quattro protettori del Paese (landv\u00e6ttir) in piedi su un blocco di lava basaltica. Il toro (Gri\u00f0ungur) \u00e8 il protettore della parte sudoccidentale dell'Islanda, l'aquila/il grifone (Gammur) protegge la parte nordoccidentale del Paese, il drago (Dreki) quella nordorientale e il gigante di roccia (Bergrisi) quella sudorientale. Grande rispetto \u00e8 stato dato a questi protettori nel corso della storia, tanto che in epoca vichinga per legge nessuna nave poteva esporre avvicinandosi alle coste simboli caricaturali (spesso teste di drago) che li potessero innervosire.\nI landv\u00e6ttir decorano anche il diritto delle monete della corona islandese, il cui rovescio ritrae animali dell'oceano (pesci, granchi e delfini). La presidenza della Repubblica islandese usa come simbolo una bandiera islandese caricata dallo stemma nazionale. La polizia islandese usa, invece, una bandiera bianca caricata dallo stemma, cos\u00ec come altri servizi di Stato.\nStoria.\nL'Islanda ha avuto numerosi stemmi nel corso della sua storia. Il primo \u00e8 considerato uno scudo con sei bande orizzontali azzurre e sei argentate, forse a simboleggiare i dodici \u00feing del Commonwealth islandese; il secondo si crede sia quello concesso al conte Gissur \u00deorvaldsson dal re H\u00e1kon H\u00e1konarson di Norvegia nel 1258, che si rifaceva allo stemma norvegese con i colori scambiati tra scudo e il leone e aggiungendo le bande azzurre e argentate dello stemma precedente.\nDopo il 1500 divenne stemma del paese uno stoccafisso coronato su campo rosso, noto come \"\u00deorskmerki\u00f0\" (i marchi di merluzzo), con il merluzzo occasionalmente dipinto in forma fresca.\nQuesto stemma venne usato anche nello stemma completo della dinastia danese, sia in Danimarca che in Grecia (dove regn\u00f2 fino al 1962).\nIl 3 ottobre 1903 lo stemma islandese fu cambiato e fu adottato un falco bianco su campo blu, che rimase in uso fino alla prima versione dello stemma con il \"landv\u00e6ttir\", come stemma ufficiale del Regno d'Islanda, dal 12 febbraio 1919. Il falco rimase nello stemma reale danese per tutto il regno di Cristiano X, fino al 1948, sebbene l'Islanda fosse divenuta una repubblica nel 1944."}
{"id": "1216178", "revid": "36426", "url": "https://it.wikipedia.org/wiki?curid=1216178", "title": "Madonna di Ognissanti", "text": ""}
{"id": "1216179", "revid": "793215", "url": "https://it.wikipedia.org/wiki?curid=1216179", "title": "Le National", "text": "Le National \u00e8 stato un quotidiano francese fondato nel 1830 da Adolphe Thiers, Armand Carrel, Fran\u00e7ois-Auguste Mignet e dal libraio editore Auguste Sautelet che ne sar\u00e0 il primo direttore, per combattere la Seconda Restaurazione.\nIl nuovo giornale, il cui primo numero usc\u00ec il 3 gennaio 1830, beneficiava del sostegno finanziario del banchiere Jacques Laffitte e del patrocinio di Talleyrand e del duca di Broglie. Si sosteneva che il duca d'Orl\u00e9ans avesse concesso il suo appoggio politico, ma sembra poco probabile che si sia direttamente compromesso: in ogni caso niente lo attesta.\nIl titolo rimanda al motto del 1789: \u00abla Nazione, la Legge, il Re\u00bb, il cui ordine non ha naturalmente nulla di innocente. Il giornale militava per l'instaurazione di un regime parlamentare sotto forma di una monarchia costituzionale e contestava l'interpretazione data da Carlo X della Carta del 1814 attaccando con frasi molte delle quali sono rimaste famose:\nFu nella sede de \"Le National\" che si riunirono i giornalisti per firmare la protesta del 1830 contro le Ordinanze di Luglio che sospendevano la libert\u00e0 di stampa, premessa della Rivoluzione del 1830, detta dei \"Trois Glorieuses\".\n\"Le National\" continu\u00f2 a fungere da tribuna e pubblicher\u00e0 l'appello di Armand Marrast che invitava i parigini a manifestare il 22 febbraio 1848, in seguito al divieto da parte del Prefetto di Parigi di una riunione pubblica, e centinaia di studenti si raccolsero in piazza del Pantheon, quindi si recarono alla Madeleine dove si unirono agli operai. La Rivoluzione del 1848 si mise in marcia."}
{"id": "1216184", "revid": "124634259", "url": "https://it.wikipedia.org/wiki?curid=1216184", "title": "Pieve di San Giovanni in Campo", "text": "La pieve di San Giovanni in Campo \u00e8 un edificio sacro in stile romanico pisano che si trova in localit\u00e0 \"Morota\" nel territorio comunale di Campo nell'Elba.\nStoria e descrizione.\nL'edificio, ricordato nelle \"Rationes decimarum\" del 1298, presenta una pianta a navata unica con abside semicircolare, simbolicamente orientata verso il solstizio d'estate. Al vertice della facciata, al di sopra della finestra cruciforme, \u00e8 il campanile a vela ad una sola luce. Peculiari elementi architettonici della pieve sono le due paraste angolari della facciata, molto simili a quelle della coeva chiesa di San Giovanni a Sari d'Orcino, in Corsica, risalente alla met\u00e0 del XII secolo. In una delle monofore del fianco meridionale (la pi\u00f9 vicina all'ingresso) si trova uno gnomone. La pieve venne verosimilmente edificata con materiale lapideo proveniente dalla soprastante cava medievale di San Piero in Campo, distante circa 450 metri. Priva dell'originaria copertura con capriate lignee a causa dell'assalto di Dragut (1553) alleato con Francesco I, fu in parte officiata sino al 1837 grazie ad una copertura provvisoria munita di cupola che riparava il solo settore presbiteriale nel quale si trovava un altare con un quadro raffigurante il \"Battesimo di Cristo\"; tale copertura, pi\u00f9 volte colpita dai fulmini, croll\u00f2 nel 1850. Fino al momento della definitiva chiusura al culto della pieve nel 1837, le confraternite dei vicini paesi di San Piero e Sant'Ilario vi si recavano processionalmente in occasione delle ricorrenze di San Biagio (2 febbraio), di San Giovanni Battista (24 giugno) e del martirio dello stesso santo (29 agosto).\nAddossati al fianco meridionale della pieve si trovano i resti del piccolo romitorio, la cui prima attestazione risale al 1729; alla met\u00e0 del XVIII secolo fu abitato da alcuni eremiti, tra cui Giovanbattista Gentini, Giovanni Arnaldi e Bernardo Puccio, sino alla soppressione (attuata con la legge sull'eversione dell'asse ecclesiastico) della struttura avvenuta nel 1866 con l'ultimo romito, che per la sua esilit\u00e0 fisica veniva chiamato \"Zi' Fratino\" dai sanpieresi. Nel 1867 il terreno antistante la pieve, assieme al romitorio, venne acquistato dal possidente Giorgio Colombi.\nLa pieve, utilizzata un tempo come ricovero per capre (caprile), \u00e8 stata restaurata nel 1973. Nei pressi si trova la Torre di San Giovanni. A poca distanza dall'abside della pieve sorge la \"Chiusa dei Colombi\", un recinto in pietra per capre appartenente, durante il XVIII secolo, alla locale famiglia Colombi. Nei pressi si trova la parte inferiore di una grossa macina in pietra.\nSino a tutto il XIX secolo, la pieve era inoltre era uno dei capisaldi di delimitazione del cosiddetto \u00abpascolo comunitativo\u00bb, ossia l'area montana riservata al pascolo delle capre."}
{"id": "1216193", "revid": "161374", "url": "https://it.wikipedia.org/wiki?curid=1216193", "title": "Catacombe di Campo nell\u2019Elba", "text": ""}
{"id": "1216197", "revid": "599013", "url": "https://it.wikipedia.org/wiki?curid=1216197", "title": "Beatrice Sciacca", "text": "\u00c8 alta 170 cm ed ha giocato nel ruolo di guardia.\nCarriera.\nClub.\nInizia a giocare a Cervia nelle giovanili della formazione locale, per poi passare nella prima squadra, militante in serie A-2 dove resta fino al 2005, tranne una breve parentesi a Cavezzo.\nUna volta terminata l'esperienza cervese va a giocare in Sicilia, a Priolo Gargallo, dove resta per 4 stagioni, fino al 2009.\nRitorna quindi nella natia Romagna, trasferendosi, nel 2009-2010, al Club Atletico Faenza.\nNazionale.\n\u00c8 stata convocata nel 2006 per un torneo internazionale con la Nazionale maggiore a Taipei.\nIl 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana.\nStatistiche.\nPresenze e punti nei club.\n\"Statistiche aggiornate al 31 maggio 2009\""}
{"id": "1216199", "revid": "1318658", "url": "https://it.wikipedia.org/wiki?curid=1216199", "title": "Pioggia di animali", "text": "Una pioggia di animali \u00e8 un raro fenomeno meteorologico in cui animali \"piovono\" dal cielo. Fenomeni del genere sono stati riportati in molte nazioni del mondo. Una delle ipotesi che spiegherebbe questo fenomeno \u00e8 che forti venti, transitando su bacini d'acqua, a volte raccolgono animali come pesci o rane e li trasporterebbero per chilometri.\nSpiegazioni.\nIl fisico francese Andr\u00e9-Marie Amp\u00e8re fu uno dei primi scienziati a prendere sul serio il fenomeno della pioggia di animali. In un discorso fatto alla Societ\u00e0 delle Scienze Naturali, Amp\u00e8re sugger\u00ec che rane e rospi, vagando in gran numero per le campagne, venissero raccolti da forti venti e trasportati per grandi distanze.\nPi\u00f9 recentemente, \u00e8 stata sviluppata una spiegazione pi\u00f9 scientifica che riguarderebbe le trombe marine. Comunque, queste ultime hanno un potenziale limitato nel sollevare oggetti da terra. Partendo da quest'ipotesi, trombe marine o tornado trasporterebbero gli animali a grosse altitudini e larghe distanze. Si credeva erroneamente che i venti fossero capaci di sollevare e trasportare animali su un'area relativamente grande e farli atterrare in una zona localizzata. Pi\u00f9 specificamente, veniva erroneamente affermato che alcune trombe d'aria potevano risucchiare completamente uno stagno e far ricadere acqua e animali a distanza sotto forma di una \"pioggia di animali\".\nQuesta ipotesi sembrerebbe supportata dal fatto che le specie di animali in queste \"piogge\" sono piccoli, leggeri, solitamente acquatici e perch\u00e9 una pioggia di animali \u00e8 spesso preceduta da una tempesta. Questa teoria per\u00f2 non tiene conto del fatto che e non un gruppo d'animali dalla grandezza simile."}
{"id": "1216200", "revid": "1185701", "url": "https://it.wikipedia.org/wiki?curid=1216200", "title": "Nikolaas Tinbergen", "text": "Nel 1973 ha vinto il Premio Nobel per la Fisiologia e la Medicina condividendolo con i suoi colleghi Karl von Frisch e Konrad Lorenz. Il premio si riferiva alle loro scoperte sull'organizzazione e la deduzione di pattern comportamentali individuali e sociali degli animali. Negli anni sessanta ha collaborato con il produttore cinematografico Hugh Falkus nella realizzazione di una serie di film sulla natura, tra i quali \"The Riddle of the Rook\" (1972) e \"Signals for Survival\" (1969). Ha pubblicato inoltre numerosi saggi e articoli scientifici su riviste internazionali.\nVita.\nTinbergen, terzo di cinque fratelli (uno dei quali, Jan, vinse poi nel 1969 il Nobel per l'Economia), mostr\u00f2 gi\u00e0 da piccolo un grande interesse per la natura. Durante i suoi studi di Biologia all'Universit\u00e0 di Leida, conobbe il biologo Jan Verwey che fece nascere in lui l'interesse per il comportamento animale. Dopo le nozze con Elisabeth Rutten, continu\u00f2 gli studi, principalmente su uccelli, pesci e insetti. Nel 1936 conobbe a Leida il collega Konrad Lorenz e ne divenne un allievo. Nel 1938 soggiorn\u00f2 per quattro mesi a New York.\nDurante la Seconda guerra mondiale fu trattenuto per due anni in un campo prigionieri tedesco. Dopo il conflitto si rec\u00f2 una seconda volta negli Stati Uniti e a Oxford, in Inghilterra, dove decise di trasferirsi. L\u00ec condusse ulteriori ricerche, con le quali introdusse e defin\u00ec i concetti di \"stimolo percepito\", \"stimolo efficiente\" e \"meccanismo scatenante innato\" e fond\u00f2 il periodico \"Behaviour\". Collabor\u00f2 inoltre alla formazione del \"Serengeti Research Institute\". Si \u00e8 occupato poi del tema dell'autismo infantile."}
{"id": "1216202", "revid": "767487", "url": "https://it.wikipedia.org/wiki?curid=1216202", "title": "Il volo della fenice (film 2004)", "text": "Il volo della fenice (\"Flight of the Phoenix\") \u00e8 un film del 2004 diretto da John Moore. \u00c8 un remake dell'omonimo film del 1965.\nLe riprese del film sono state effettuate nel deserto della Namibia.\nTrama.\nFrank Towns \u00e8 il comandante e pilota di un Fairchild C-119 Flying Boxcar, un bimotore da trasporto. Assieme al suo copilota A.J. ha ricevuto il compito di evacuare un gruppo di ricercatori da uno sperduto impianto di trivellazione petrolifera \"Amarcore\" in Mongolia a causa del loro insuccesso nella ricerca del petrolio. Giunto al campo di trivellazione ordina al gruppo dei tecnici presenti di prepararsi per il viaggio e di caricare l'attrezzatura, oramai inutile, tra le proteste di Kelly, la loro responsabile, che prevede un ingiusto licenziamento della squadra. Al termine dei preparativi, poco prima del decollo compare Eliott, un timido ed indecifrabile intruso che, come conferma Kelly, non era parte della missione ma era arrivato dal nulla per seguire un suo non ben preciso percorso spirituale. Eliott chiede un passaggio inizialmente rifiutato da Towns adducendo che il velivolo era gi\u00e0 al limite del suo valore di carico utile, poi comunque accettato a patto che non fosse d'intralcio.\nDurante il volo nella porzione di cielo al di sopra del deserto del Gobi l'equipaggio si trova ad affrontare un'imprevista tempesta di sabbia e, bench\u00e9 sconsigliato da A.J., Towns invece di ritornare alla base decide di affrontare la tempesta sorvolandola con una netta cabrata. La soluzione non si riveler\u00e0 per\u00f2 favorevole al capitano: dopo aver perso, strappata dal vento contrario, l'antenna di comunicazione radio e bench\u00e9 fosse riuscito a trovare un'iniziale via sgombra, \u00e8 costretto a volare alla cieca nella bufera che comincia, per l'effetto abrasivo della sabbia a causare dei problemi al motore di sinistra. Questo comincia a perdere colpi fino a che inizia a bloccarsi per perdere la connessione dell'elica la quale staccandosi e infilandosi nella fusoliera quasi la taglia in due parti appena dopo la cabina di pilotaggio. Oramai incontrollabile il velivolo precipita.\nI superstiti, nel bel mezzo del deserto, si trovano ad affrontare la scarsit\u00e0 di cibo e acqua e l'angoscia di non essere ritrovati. Ma grazie all'ingegno di Elliott, dopo lunghe discussioni, si uniscono per costruire un nuovo aereo, realizzato con i rottami della carcassa del C-119.\nDopo tante peripezie, riescono finalmente a tornare a casa.\nProduzione.\nPer la realizzazione del film, \u00e8 stato costruito un modello radiocomandato in scala del C-119 Flying Boxcar, non avendo a disposizione alcun velivolo funzionante. Il modello cost\u00f2 250.000 dollari e tramite computer si riusc\u00ec a rendere accettabili le riprese, ma leggermente lontane dalla realt\u00e0."}
{"id": "1216204", "revid": "110157", "url": "https://it.wikipedia.org/wiki?curid=1216204", "title": "Eliteserien 2005", "text": "La Eliteserien 2005, nota anche come Tippeligaen 2005 per ragioni di sponsorizzazione, fu la sessantesima edizione della Eliteserien, massima serie del campionato norvegese di calcio. Vide la vittoria finale del V\u00e5lerenga, al suo quinto titolo. Capocannoniere del torneo fu Ole Martin \u00c5rst (Troms\u00f8), con 16 reti.\nStagione.\nNovit\u00e0.\nDalla Eliteserien 2004 vennero retrocessi lo Stab\u00e6k e il Sogndal, mentre dalla 1. divisjon 2004 vennero promossi l'Aalesund e lo Start.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2006-2007. La seconda e la terza classificata venivano ammesse alla Coppa UEFA 2006-2007, assieme al vincitore della Coppa di Norvegia. Un ulteriore posto veniva assegnato per la partecipazione alla Coppa Intertoto 2006. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il Molde, dodicesimo classificato in Eliteserien, e il Moss, terzo classificato in 1. divisjon. Il Molde vinse lo spareggio, mantenendo cos\u00ec la categoria."}
{"id": "1216209", "revid": "123390115", "url": "https://it.wikipedia.org/wiki?curid=1216209", "title": "Pianta annuale", "text": "Per pianta annuale (o \"annua\") si intende un esemplare vegetale che compie il proprio ciclo vitale in un anno.\nDescrizione.\nLe piante annuali dedicano l'ultimo periodo della loro vita a garantire la moltiplicazione della specie tramite la produzione di semi di piccola o media grandezza. Nella pratica florovivaistica vengono considerate annuali anche specie, in genere esotiche, che non sopravvivono a condizioni stagionali avverse (es. Pelargonium) oppure che nella stagione vegetativa successiva non garantiscono standard qualitativi sufficienti. Le specie la cui parte aerea nella stagione fredda muore, ma nelle quali la radice o altri organi sotterranei sono in grado in primavera di dare origine nuovamente a tali porzioni della pianta, sono invece considerate perenni. \nEsempi.\nEsempi di piante annuali sono: Arabetta comune, Arachide, Pisello, Basilico, Canapa, Calceolaria, Helianthus annuus (girasole), Grano (Triticum), Melone, \nPetunia, Zucca , Salsola soda, Riso,Zucchina,Datura ."}
{"id": "1216210", "revid": "110157", "url": "https://it.wikipedia.org/wiki?curid=1216210", "title": "Eliteserien 2004", "text": "La Eliteserien 2004, nota anche come Tippeligaen 2004 per ragioni di sponsorizzazione, fu la cinquantanovesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo diciannovesimo titolo, il tredicesimo consecutivo. Capocannoniere del torneo fu Frode Johnsen (Rosenborg), con 19 reti.\nStagione.\nNovit\u00e0.\nDalla Eliteserien 2003 vennero retrocessi l'Aalesund e il Bryne, mentre dalla 1. divisjon 2003 vennero promossi l'HamKam e il Fredrikstad.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2005-2006, assieme alla seconda classificata. La terza classificata veniva ammessa alla Coppa UEFA 2005-2006, assieme al vincitore della Coppa di Norvegia. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il Bod\u00f8/Glimt, dodicesimo classificato in Eliteserien, e il Kongsvinger, terzo classificato in 1. divisjon. Il Bod\u00f8/Glimt vinse lo spareggio, mantenendo cos\u00ec la categoria."}
{"id": "1216214", "revid": "287204", "url": "https://it.wikipedia.org/wiki?curid=1216214", "title": "Amanita caesarea var. jacksonii", "text": "Amanita caesarea var. jacksonii, \u00e8 un fungo basidiomicete, variet\u00e0 dell\"Amanita caesarea\" che non cresce in Europa bens\u00ec nel Nord America dov'\u00e8 facilmente reperibile.\nDescrizione della specie.\nCappello.\nDecisamente rosso vivo oppure aranciato, pi\u00f9 intenso della comune \"A. caesarea\", striato al bordo; in et\u00e0 avanzata diventa spianato, raggiunge facilmente i 20 cm di diametro, spesso presenta placche sulla cuticola lucida.\nLamelle.\nMolto fitte, di colore arancio-uovo, libere; presenti numerose lamellule.\nGambo.\nCilindrico, concolore alle lamelle, cavo, alto 9-15 cm. Striato sopra l'anello, liscio sotto l'anello.\nAnello.\nMembranaceo e striato, concolore alle lamelle e al gambo.\nVolva.\nBianca, persistente, liscia, carnosa e libera al gambo.\nCarne.\nGiallastra, tenera e fragile, odore e sapore non significativi, comunque gradevoli.\nSpore.\nOvali, bianche volgenti al giallino in massa, non amiloidi, 10-12 x 6-7 \u00b5m.\nHabitat.\nFruttifica in estate-autunno, nei boschi di latifoglie, sotto il castagno e il querciolo, raramente sotto i pini. Pi\u00f9 raro della specie madre.\nCommestibilit\u00e0.\nOttima, sia cotto che crudo, non tanto per odore e sapore quanto per la resa piuttosto buona dei carpofori."}
{"id": "1216217", "revid": "110157", "url": "https://it.wikipedia.org/wiki?curid=1216217", "title": "Eliteserien 2003", "text": "La Eliteserien 2003, nota anche come Tippeligaen 2003 per ragioni di sponsorizzazione, fu la cinquantottesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo diciottesimo titolo, il dodicesimo consecutivo. Capocannoniere del torneo fu Harald Martin Brattbakk (Rosenborg), con 17 reti.\nStagione.\nNovit\u00e0.\nDalla Eliteserien 2002 vennero retrocessi il Moss e lo Start, mentre dalla 1. divisjon 2002 vennero promossi il Troms\u00f8 e l'Aalesund.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2004-2005. La seconda e la terza classificata venivano ammesse alla Coppa UEFA 2004-2005, assieme al vincitore della Coppa di Norvegia. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il V\u00e5lerenga, dodicesimo classificato in Eliteserien, e il Sandefjord, terzo classificato in 1. divisjon. Il V\u00e5lerenga vinse lo spareggio, mantenendo cos\u00ec la categoria."}
{"id": "1216223", "revid": "287204", "url": "https://it.wikipedia.org/wiki?curid=1216223", "title": "Amanita phalloides var. alba", "text": "Amanita phalloides var. alba \u00e8 una variet\u00e0 di fungo basidiomicete, variet\u00e0 dell\"Amanita phalloides\" da cui si distingue per il colore biancastro del carpoforo.\nCome per \"Amanita verna\", elevato \u00e8 il rischio di confusione con i comuni prataioli da parte dei cercatori pi\u00f9 inesperti e pertanto si raccomanda la massima cautela.\nDescrizione.\nCappello.\nBianco, spesso con resti bianchi del velo.\nLamelle.\nBianche e fitte.\nGambo.\nBianco, cilindrico e fibroso.\nAnello.\nAmpio e bianco.\nVolva.\nBianca inguainante.\nCarne.\nBianca, medesimi odori e sapori della forma classica.\nDistribuzione e habitat.\nEstate e autunno, boschi di latifoglie, raro nei boschi di conifere. Specie rara.\nCommestibilit\u00e0.\nVelenoso e mortale, con le stesse caratteristiche di \"Amanita phalloides\"."}
{"id": "1216226", "revid": "110157", "url": "https://it.wikipedia.org/wiki?curid=1216226", "title": "Eliteserien 2002", "text": "La Eliteserien 2002, nota anche come Tippeligaen 2002 per ragioni di sponsorizzazione, fu la cinquantasettesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo diciassettesimo titolo, l'undicesimo consecutivo. Capocannoniere del torneo fu Harald Martin Brattbakk (Rosenborg), con 17 reti.\nStagione.\nNovit\u00e0.\nDalla Eliteserien 2001 vennero retrocessi lo Str\u00f8msgodset e il Troms\u00f8, mentre dalla 1. divisjon 2001 vennero promossi il V\u00e5lerenga e lo Start.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2003-2004. La seconda e la terza classificata venivano ammesse alla Coppa UEFA 2003-2004, assieme al vincitore della Coppa di Norvegia. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il Brann, dodicesimo classificato in Eliteserien, e il Sandefjord, terzo classificato in 1. divisjon. Il Brann vinse lo spareggio, mantenendo cos\u00ec la categoria."}
{"id": "1216227", "revid": "17654", "url": "https://it.wikipedia.org/wiki?curid=1216227", "title": "Amanita vaginata var. crocea", "text": ""}
{"id": "1216228", "revid": "1543377", "url": "https://it.wikipedia.org/wiki?curid=1216228", "title": "Longxing Baguazhang", "text": "Nel 1936 Huang Bonian (\u9ec4\u67cf\u5e74) scrive il libro Longxing Baguazhang (\u9f99\u5f62\u516b\u5366\u638c) dove descrive il Simen Longxing Baguazhang (\u56db\u95e8\u9f99\u5f62\u516b\u5366\u638c) affermando che esso \u00e8 il Baguazhang originario di Dong Haichuan. Quello descritto in questo libro non ha nulla a che vedere con il sistema descritto nel libro di Fu Yonghui, Fushi Longxing Baguazhang (Longxing Baguazhang dello stile Fu, riferendosi allo stile creato da Fu Zhensong). In quest'ultimo libro viene spiegata la teoria, le tecniche fondamentali, la forma Yin Baguazhang \u9634\u516b\u5366\u638c, la forma Yang Baguazhang \u9633\u516b\u5366\u638c, la forma Longxing Baguazhang \u9f99\u5f62\u516b\u5366\u638c, l'esercizio in coppia Longxing Bagua Tuishou \u9f99\u5f62\u516b\u5366\u63a8\u624b, ecc. \nIn alcuni testi invece di Longxing Baguazhang si trova riferito alla forma tramandata da Fu Zhensong con Bagua Longxingzhang (\u516b\u5366\u9f99\u5f62\u638c).\nLongxing Baguazhang \u00e8 il Taolu del pi\u00f9 alto livello nel sistema della famiglia Fu; esso contiene le tecniche pi\u00f9 avanzate del Baguazhang, la camminata in cerchio ed in linea retta. Quando \u00e8 praticata bene, colui che la esegue pu\u00f2 essere paragonato ad un drago che attacca in tutte le direzioni. Segue il principio Simian bafang \u56db\u9762\u516b\u65b9. Utilizza molti tipi di colpi ed in molte parti della forma, si devono eseguire quattro rotazioni complete in una direzione ed immediatamente dopo quattro rotazioni nella direzione opposta. Essa si compone di 50 figure."}
{"id": "1216231", "revid": "1494169", "url": "https://it.wikipedia.org/wiki?curid=1216231", "title": "Gundelsheim", "text": ""}
{"id": "1216232", "revid": "287204", "url": "https://it.wikipedia.org/wiki?curid=1216232", "title": "Amanita fulva", "text": "La bubbolina rigata (Amanita fulva ) \u00e8 una specie di fungo basidiomicete appartenente alla famiglia delle Amanitaceae. \u00c8 stata considerata all'inizio variet\u00e0 dell\"Amanita vaginata\", poi dell\"Amanita crocea\" e infine \u00e8 stata elevata a rango di specie.\nEtimologia.\nDal latino \"fulvus\" = rossiccio, per il colore del cappello.\nDescrizione.\nCappello.\n4\u201310\u00a0cm, conico campanulato, poi convesso e infine appianato, con lieve umbone centrale \nLamelle.\nFitte, libere, bianche, con sfumature rosa aranciate negli esemplari adulti, intercalate da numerose lamellule tronche.\nGambo.\n8-12 x 0,5-1,5\u00a0cm, cilindrico, assottigliato all'apice, cavo con l'et\u00e0, fibroso, liscio, biancastro, con sfumature tendenti al beige, privo di anello.\nVolva.\nBianca all'esterno, rossastra all'interno, inguainante alla base, membranacea.\nCarne.\nBianca, fragile, senza odori e sapori particolari, comunque gradevoli.\nReazioni chimiche.\nCon fenolo la carne vira al bruno-violaceo.\nDistribuzione e habitat.\nFungo poco comune, fruttifica solitario, in estate-autunno, nei boschi di latifoglie o misti, tra residui legnosi tanto da far pensare di essere una specie lignicola. Predilige terreno acido.\nCommestibilit\u00e0.\nVelenosa da cruda, edule da cotta, e, tra le specie del gruppo dell\"Amanita vaginata\", \u00e8 quella che meno si pu\u00f2 confondere con le altre specie velenose."}
{"id": "1216234", "revid": "1305772", "url": "https://it.wikipedia.org/wiki?curid=1216234", "title": "Shambala", "text": ""}
{"id": "1216239", "revid": "287204", "url": "https://it.wikipedia.org/wiki?curid=1216239", "title": "Amanita vaginata var. mairei", "text": "Amanita vaginata var. mairei \u00e8 una variet\u00e0 dell\"Amanita vaginata\".\nCappello.\nStriato al bordo, con umbone; cuticola di color argenteo pi\u00f9 scuro, molto spesso coperta da resti della volva.\nLamelle.\nFitte e libere, bianche.\nGambo.\nBianco, con fibre argent\u00e8e, cavo.\nVolva.\nBianca e inguainante.\nCarne.\nBianca, fibrosa, senza odori e sapori particolari.\nHabitat.\nEstate-autunno, in boschi di latifoglie e conifere.\nCommestibilit\u00e0.\nVelenoso da crudo, cotto diventa un ottimo fungo commestibile. Questa specie \u00e8 letteralmente pi\u00f9 grande di tutte le variet\u00e0 dell\"Amanita vaginata\"."}
{"id": "1216240", "revid": "110157", "url": "https://it.wikipedia.org/wiki?curid=1216240", "title": "Eliteserien 2001", "text": "La Eliteserien 2001, nota anche come Tippeligaen 2001 per ragioni di sponsorizzazione, fu la cinquantaseiesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo sedicesimo titolo, il decimo consecutivo. Capocannonieri del torneo furono Thorstein Helstad (Brann), Frode Johnsen (Rosenborg) e Clayton Zane (Lillestr\u00f8m), con 17 reti.\nStagione.\nNovit\u00e0.\nDalla Eliteserien 2000 vennero retrocessi il V\u00e5lerenga (dopo aver perso lo spareggio promozione/retrocessione), lo Start e l'Haugesund, mentre dalla 1. divisjon 2000 vennero promossi il Lyn Oslo, lo Str\u00f8msgodset e il Sogndal (vincitore dello spareggio promozione/retrocessione).\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2002-2003, assieme alla seconda classificata. La terza classificata veniva ammessa alla Coppa UEFA 2002-2003, assieme al vincitore della Coppa di Norvegia. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il Bryne, dodicesimo classificato in Eliteserien, e l'HamKam, terzo classificato in 1. divisjon. Il Bryne vinse lo spareggio, mantenendo cos\u00ec la categoria."}
{"id": "1216242", "revid": "287204", "url": "https://it.wikipedia.org/wiki?curid=1216242", "title": "Amanita vaginata var. submembranacea", "text": "Amanita vaginata var. submembranacea \u00e8 un fungo basidiomicete, variet\u00e0 dell\"Amanita vaginata\".\nCappello.\nStriato al bordo, umbonato; cuticola di tonalit\u00e0 marrone scuro verso l'umbone, bianco ai bordi striati con sfumatura dei due colori (a volte presenta tonalit\u00e0 verdastri: non confondere con Amanita phalloides). Spesso ricoperto da placche o resti della volva.\nLamelle.\nFitte, libere e bianche.\nGambo.\nCilindrico, liscio e cavo, di colore bianco-beige.\nVolva.\nInguainante, quasi concolore al gambo.\nCarne.\nBianca, senza odori e sapori particolari.\nHabitat.\nEstate-autunno, in boschi di latifoglie e conifere.\nCommestibilit\u00e0.\nVelenoso da crudo, cotto diventa un ottimo fungo commestibile."}
{"id": "1216247", "revid": "149485", "url": "https://it.wikipedia.org/wiki?curid=1216247", "title": "Canalone (pista sciistica)", "text": "Il Canalone \u00e8 un fuoripista sciistico che si trova nel comune di Madesimo. \u00c8 considerato una delle piste pi\u00f9 belle e impegnative delle Alpi.\nL'itinerario, consigliato solo agli sciatori pi\u00f9 esperti, inizia dalla stazione di arrivo della funivia della Val di Lei a 2800 m sul livello del mare, posta poco sotto la cima del pizzo Groppera, e si conclude all'imbocco dell'alpe Groppera, congiungendosi qui alle altre piste della localit\u00e0. Il Canalone, non essendo ufficialmente una pista, non ha un tracciato ben definito, anche perch\u00e9 pu\u00f2 essere affrontato da diversi punti. Comunque, \u00e8 lungo circa 2,5 km per un dislivello totale di quasi 1000 metri. Il Canalone inizia con uno scivolo molto lungo e ripido. Il \"Canalone\" vero e proprio arriva solo pi\u00f9 tardi: qui la neve fresca \u00e8 intervallata da spuntoni di rocce. La pista \u00e8 raccomandata solo agli sciatori pi\u00f9 abili proprio perch\u00e9 molto impegnativa, ripida e perch\u00e9 \"fuori pista\", non protetta dal rischio valanghe. \nNel mese di aprile o maggio, sul tracciato principale della pista, si \u00e8 svolto, per vari anni, il \"Gigantissimo del Canalone\", gara di slalom gigante caratterizzata da particolare lunghezza e difficolt\u00e0. Pi\u00f9 recentemente per due stagioni invece \u00e8 stata organizzata una gara di freeride."}
{"id": "1216248", "revid": "161703", "url": "https://it.wikipedia.org/wiki?curid=1216248", "title": "Amanita umbrinolutea", "text": "\"Amanita umbrinolutea\" (Secr. ex Gillet) Bataille, \"Bull. Trimestriel Soc. Mycol. France\" 26: 139 (1910), \u00e8 un fungo basidiomicete dall'aspetto slanciato ed esile.\nDescrizione della specie.\nCappello.\n6-12 cm di diametro, prima campanulato, poi spianato, umbonato, vi si possono distinguere tre zone cromatiche: il margine, la parte mediana e l'umbone)\nLamelle.\nFitte, libere, di colore bianco o bianco-crema pallido, larghe fino a 6 mm, con filo piuttosto diritto, di colore grigio-bruno, intercalate da lamellule trocate, sparse, equidistribuite, di lunghezza variabile.\nGambo.\n10-14 x 1-2 cm, cilindrico, cavo e biancastro, liscio, attenuato all'apice, ricoperto da scaglie brunastre.\nVolva.\nBianca, inguainante, membranosa.\nCarne.\nBianca, fragile senza odore e sapore particolare.\nCommestibilit\u00e0.\nVelenoso da crudo, cotto diventa un ottimo fungo commestibile.\nHabitat.\nCresce in estate-autunno, in boschi di latifoglie e conifere."}
{"id": "1216249", "revid": "110157", "url": "https://it.wikipedia.org/wiki?curid=1216249", "title": "Eliteserien 2000", "text": "La Eliteserien 2000, nota anche come Tippeligaen 2000 per ragioni di sponsorizzazione, fu la cinquantacinquesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo quindicesimo titolo, il nono consecutivo. Capocannoniere del torneo fu Thorstein Helstad (Brann), con 18 reti.\nStagione.\nNovit\u00e0.\nDalla Eliteserien 1999 vennero retrocessi lo Str\u00f8msgodset (dopo aver perso lo spareggio promozione/retrocessione), lo Skeid e il Kongsvinger, mentre dalla 1. divisjon 1999 vennero promossi l'Haugesund, il Bryne e lo Start (vincitore dello spareggio promozione/retrocessione).\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2001-2002, assieme alla seconda classificata. La terza classificata veniva ammessa alla Coppa UEFA 2001-2002, assieme al vincitore della Coppa di Norvegia. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il V\u00e5lerenga, dodicesimo classificato in Eliteserien, e il Sogndal, terzo classificato in 1. divisjon. Il Sogndal vinse gli spareggi e venne promosso in Eliteserien, con la conseguente retrocessione del V\u00e5lerenga in 1. divisjon."}
{"id": "1216250", "revid": "183483", "url": "https://it.wikipedia.org/wiki?curid=1216250", "title": "Scrigno di Gioie", "text": "NGC 4755 (noto anche come Scrigno di Gioie o con la sigla C 94) \u00e8 un famoso ammasso aperto posto entro i limiti della piccola ma luminosissima costellazione della Croce del Sud; \u00e8 visibile anche ad occhio nudo ed \u00e8 uno degli ammassi aperti pi\u00f9 conosciuti dell'emisfero australe.\nOsservazione.\n\u00c8 individuabile senza nessuna difficolt\u00e0, meno di un grado a sud-est di Mimosa, la stella , proprio a nord della nebulosa oscura Sacco di Carbone. \u00c8 visibile anche ad occhio nudo e con l'aiuto di un binocolo 8x40 o 10x50 gi\u00e0 si nota la sua caratteristica pi\u00f9 evidente, e cio\u00e8 il forte contrasto tra il colore rosso di una delle sue stelle principali (che per altro sarebbe estranea all'ammasso, e vi apparirebbe sovrapposta solo per un effetto ottico), e quello dominante dell'ammasso, che \u00e8 invece composto da stelle bianche e azzurre; proprio questo contrasto di colori, che fa pensare ad un insieme di gioielli multicolori, \u00e8 all'origine del nome proprio di NGC 4755, \"Scrigno di Gioie\". Un piccolo telescopio rifrattore \u00e8 gi\u00e0 sufficiente per risolverlo completamente in stelle.\nLa sua declinazione \u00e8 fortemente australe e fa s\u00ec che quest'ammasso non sia osservabile da molte delle regioni abitate dell'emisfero boreale, come l'Europa e quasi tutto il Nordamerica; da alcune regioni abitate dell'emisfero australe, al contrario, si presenta circumpolare, come dalle grandi citt\u00e0 di Sydney e Melbourne in Australia e da Citt\u00e0 del Capo in Sudafrica. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nQuest'oggetto non deve essere sfuggito a qualche attento osservatore dell'et\u00e0 antica, dato che a causa della precessione degli equinozi la Croce del Sud era visibile alle latitudini mediterranee. La lettera \"\" \u00e8 stata dapprima utilizzata per indicare questo stesso ammasso, dato che veniva scambiato per una stella; ora invece \u00e8 assegnata a una delle stelle pi\u00f9 brillanti dell'ammasso, che comunque \u00e8 troppo debole per essere osservabile ad occhio nudo, essendo di magnitudine 7,2. L'ammasso fu riconosciuto come tale e descritto per la prima volta in epoca moderna dall'abate Nicolas Louis de Lacaille durante in suo soggiorno in Sudafrica nel 1752, che lo indic\u00f2 come un ammasso di stelle \"nebuloso\", poich\u00e9 non era riuscito a risolverlo completamente. James Dunlop lo riosserv\u00f2 in seguito, indicando che possedeva una forma vagamente rettangolare.\nCaratteristiche.\nL'ammasso contiene circa 280 stelle concentrate entro un diametro di appena 10', che alla distanza comunemente accettata di 1976\u00a0parsec (6440 anni luce) dal Sole equivalgono a circa 14 anni luce; la sua distanza \u00e8 rivelatrice della sua posizione in un braccio di spirale galattico diverso dal nostro, ossia quello del Sagittario, pi\u00f9 interno. La sua et\u00e0 \u00e8 stimata sui 10 milioni di anni, ossia coetaneo di altri ammassi ben conosciuti, come l'Ammasso Doppio di Perseo e NGC 2362, l'ammasso di ; inoltre appare oscurato dalle polveri oscure interstellari, pure in maniera irregolare: la media dell'assorbimento della luce dell'ammasso sulla nostra linea di vista \u00e8 di 0,4 magnitudini, ossia il 30% della sua luce viene oscurata. Al suo interno sono note nove variabili Beta Cephei."}
{"id": "1216251", "revid": "767487", "url": "https://it.wikipedia.org/wiki?curid=1216251", "title": "Palazzo Comunale (Livorno)", "text": "Il Palazzo Comunale \u00e8 la storica sede del municipio di Livorno.\nSi trova sul retro di Palazzo Grande e si affaccia su una piazza che, prima della seconda guerra mondiale, giungeva fino al sagrato del Duomo.\nQui si trovano anche il Palazzo della Dogana e il Palazzo Granducale, rispettivamente sede della Camera di Commercio e dell'Amministrazione provinciale.\nStoria.\nIn origine i rappresentanti del comune labronico si riunivano nei locali di due antiche pievi, oggi scomparse. Quindi si trasferirono in un palazzo in via del Porticciolo, fino a quando, a partire dal 1720, non fu realizzato il nuovo palazzo sulla piazza d'Armi (attuale piazza Grande) su disegno di Giovanni del Fantasia.\nGravemente danneggiato durante il terremoto del 1742, il palazzo fu quasi interamente ricostruito nel 1745, con l'aggiunta di una monumentale doppia rampa di scale ad opera di Bernardino Ciurini.\nNel 1867 fu ampliato occupando i locali di una costruzione posta sul retro del medesimo edificio, nel 1919 fu inaugurata la Sala Consiliare, mentre nel 1929, divenuto sede del podest\u00e0, furono avviati nuovi lavori di restauro, con radicali trasformazioni interne a cura dell'ingegnere Enrico Salvais, con la collaborazione dall'ingegnere Luigi Pastore.\nI bombardamenti della seconda guerra mondiale colpirono parte della costruzione, distruggendone un'ala; inoltre la scala esterna fu in parte smantellata e depredata dei suoi marmi.\nIl palazzo fu cos\u00ec restaurato ed inaugurato nel 1949 alla presenza del sindaco Furio Diaz; al contempo, alcuni uffici furono trasferiti nell'attiguo Palazzo dell'Anagrafe, un edificio sorto nel dopoguerra nell'area in cui si trovava un elegante fabbricato settecentesco di Giovanni Battista Foggini e, ancor prima, il cosiddetto porticciolo dei Genovesi.\nDescrizione.\nIl fronte principale del palazzo \u00e8 caratterizzato da una doppia rampa in marmo che conduce al primo piano, mentre alla sommit\u00e0 dell'edificio si innalza una piccola torre campanaria; un tempo la campana suonava per adunare il consiglio della comunit\u00e0 e per le celebrazioni pi\u00f9 importanti.\nL'interno, pur avendo perso parte del suo patrimonio storico, presenta ancora ambienti di pregevole fattura. \nLa galleria araldica conserva oltre cinquanta stemmi, tra i quali quelli del primo castellano, dei primi governatori e del primo gonfaloniere della citt\u00e0, oltre agli stemmi della famiglia Medici e dei Cavalieri di Santo Stefano.\nSulle pareti del primo piano sono collocate lapidi a memoria di importanti avvenimenti storici.\nAl medesimo piano, la sala delle cerimonie \u00e8 ornata con un lampadario in cristallo di Murano e con due grandi dipinti secenteschi, rispettivamente di Luca Giordano (\"Fiera fuori delle mura della citt\u00e0 di Livorno\") e del fiammingo Justus Sustermans (\"Ferdinando II de' Medici e il porto di Livorno\").\nDalla sala si accede alla stanza in cui si svolgono le riunioni della giunta e all'ufficio del sindaco, dove \u00e8 conservato il \"Capperuccio\" donato da Ferdinando I de' Medici al Gonfaloniere Benedetto Borromei nel 1606.\nLa sala del Consiglio, situata nell'addizione est del palazzo, \u00e8 la maggiore dell'intero edificio.\nL'ambiente \u00e8 ornato con bassorilievi raffiguranti la storia della citt\u00e0, mentre sulle porte d'accesso sono esposti i busti di livornesi illustri: Francesco Domenico Guerrazzi, Vincenzo Malenchini, Enrico Mayer, Angelica Palli, Francesco Bonaini, Giuseppe Orosi, Carlo Bini e Enrico Pollastrini.\nConserva inoltre la bandiera della difesa di Livorno durante l'assedio del 1849 e un grande dipinto settecentesco attribuito a Lorenzo Fratellini, raffigurante Livorno e il suo porto."}
{"id": "1216252", "revid": "36426", "url": "https://it.wikipedia.org/wiki?curid=1216252", "title": "Chiesa di San Niccol\u00f2 (Campo nell'Elba)", "text": "La chiesa di San Niccol\u00f2 \u00e8 un edificio sacro che si trova a San Piero in Campo.\nStoria e descrizione.\nOriginariamente dedicata ai Santi Pietro e Paolo, secondo la tradizione sarebbe stata eretta nel VII secolo sui resti di un tempio dedicato al dio Glauco. Ricostruita nel XII-XIII secolo, presenta il rivestimento a filari di granito tipico del romanico elbano e una serie di lesene che vivacizzano le superfici, ma risulta unica per la sua pianta a due navate separate da tre archi impostati su colonne e concluse con due absidi dotate entrambe di altare. Si ritiene che siano andate perdute le prime due campate, spazio ora occupato da un atrio-cortile. \nNel 1555, a seguito dei ripetuti attacchi franco-turchi capitanati da Dragut, venne incorporata fra i due bastioni di una fortezza. \nAll'interno le pareti conservano resti di pregevoli affreschi del XV secolo.\nNel XVIII secolo la struttura era nota come Pieve Vecchia e Niccolajo."}
{"id": "1216258", "revid": "466539", "url": "https://it.wikipedia.org/wiki?curid=1216258", "title": "Claudio Rinaldi", "text": "Il suo nome completo era Claudio Rinaldi Tufi, ma opt\u00f2 per la forma breve con cui \u00e8 pi\u00f9 conosciuto, rinunciando a usare il secondo cognome (che sembrava alludere a una origine nobiliare, ma che, in realt\u00e0, era stato aggiunto in onore di un illustre antenato, il nonno materno Francesco Tufi). Quando Lamberto Sechi dirigeva \"Panorama\", infatti, abol\u00ec nella rivista i doppi cognomi \"storici\" (come, ad esempio, di Claudio Sabelli Fioretti).\n\u00c8 stato l'unico ad avere diretto i tre grandi settimanali italiani d'informazione del dopoguerra: \"L'Europeo\", \"Panorama\" e \"L'Espresso\".\nBiografia.\nStudia Lettere all'Universit\u00e0 Cattolica di Milano, dove \u00e8 eletto Presidente dell'organismo rappresentativo degli studenti che trasforma in uno strumento assembleare, in un momento caratterizzato da ripetute occupazioni dell'Universit\u00e0. \u00c8, in seguito, fra i principali esponenti di \"Lotta Continua\".\nInizia la carriera giornalistica nel quotidiano ufficiale \"Lotta Continua\". Poi comincia a collaborare a \"Espansione\", dove lo nota Lamberto Sechi che nel 1974 lo chiama a \"Panorama\", settimanale da lui diretto, per scrivere di economia. Rinaldi assume dunque la carica di capo servizio per il settore economico e, successivamente, quella di responsabile della redazione romana. Nel corso degli anni \u201970 collabora anche attivamente con le pagine di economia e societ\u00e0 di \"Cronache dal mondo\".\nNel 1980 passa all\"Europeo\", dove per la prima volta assume la carica di direttore. Nel 1985 torna a Panorama ma nella veste di direttore.\nNel febbraio 1990, in seguito all'acquisto da parte di Silvio Berlusconi del gruppo Mondadori, e dunque anche di \"Panorama\", lascia la direzione. Rimane fermo un anno, fino a quando nel 1991 diviene direttore de \"L'Espresso\". Lascia l'incarico nel 1999, rimanendo per\u00f2 editorialista sia de \"L\u2019Espresso\" sia del quotidiano \"La Repubblica\".\nPoliticamente di sinistra, ha caratterizzato i giornali in cui ha lavorato per la verve polemica, che lo ha contrapposto prima al craxismo poi a Berlusconi. Non ha mai risparmiato tuttavia critiche, talvolta anche feroci, agli esponenti e ai leader dei partiti della sinistra.\nNel 1986 scopre di essere affetto da sclerosi multipla, ma ha continuato la sua attivit\u00e0 di giornalista fino alla fine con due rubriche nell'edizione cartacea de \"L\u2019Espresso\" (\"Non ci posso credere\", con cadenza settimanale, \"Contropiede\", pubblicata ogni 3 settimane) e con il blog \"Italia Loro\" nel sito online. Negli ultimi anni della sua vita intervenne pi\u00f9 volte nel dibattito politico e culturale con lunghi interventi sul mensile \"MicroMega\" e con la pubblicazione nel 2006 di una raccolta di articoli intitolata \"I sinistrati\"."}
{"id": "1216261", "revid": "104265", "url": "https://it.wikipedia.org/wiki?curid=1216261", "title": "Poliadenilazione", "text": "La poliadenilazione \u00e8 una fase della maturazione del pre-mRNA che consiste nell'aggiunta di una sequenza poliadenilica di circa 200 nucleotidi (\"poli(A)\"), all'estremit\u00e0 3'-OH del pre-mRNA tramite legame covalente.\nQuasi tutti gli mRNA possiedono una coda poli(A). Un'eccezione \u00e8 rappresentata dall'mRNA che codifica per le proteine istoniche.\nMeccanismo.\nL'aggiunta della catena di adenine \u00e8 catalizzata dall'enzima poli(A) polimerasi dopo la trascrizione dell'RNA nel nucleo.\nA tale sequenza \u00e8 associata una proteina detta \"PABP\" (\"poly(A)-binding protein\", proteina che lega il poli(A)). Ogni monomero di PABP si lega a circa 10-20 basi della coda di poli(A), creando una catena di numerosissime unit\u00e0 proteiche all'estremit\u00e0 3' dell'mRNA.\nIl ruolo di PABP nel complesso d'inizio consiste nell'unire l'estremit\u00e0 3' dell'mRNA con l'estremit\u00e0 5', a cui sono legate gli altri fattori componenti il complesso detti \"IF\" (\"Initiation Factors\", fattori d'inizio). Tale legame fa s\u00ec che l'mRNA possa essere tradotto mentre la coda di poli (A) viene digerita dalle nucleasi. Dalla lunghezza della coda di poli (A) dipende quindi il tempo di permanenza del filamento di mRNA nella cellula. Di conseguenza la quantit\u00e0 di volte che esso viene tradotto. La lunghezza della coda di poli (A), di uno specifico mRNA, in questo modo influisce direttamente sulla quantit\u00e0 di proteina che verr\u00e0 espressa da quel filamento e di conseguenza da quella cellula.\nEffetti.\nLa rimozione del poli (A) inibisce la traduzione \"in vitro\", mentre l'eliminazione di PABP la inibisce \"in vivo\". La causa di questi effetti \u00e8, probabilmente, da individuarsi nel coinvolgimento di PABP nel complesso d'inizio della traduzione, che in sua assenza non pu\u00f2 essere completato e attivato.\nIn effetti l'attivit\u00e0 nucleasica verso un mRNA pu\u00f2 essere scatenata in seguito alla perdita del poli(A), in quanto la sua presenza impedisce l'azione delle esonucleasi 3'-5'. Un simile effetto si ha, per esempio, nel lievito.\nUn effetto del tutto opposto si produce, invece, in alcuni batteri. Triple mutazioni che rimuovono il poli(A), la ribonucleasi E e la polinucleotide fosforilasi hanno un forte effetto stabilizzante per le catene di mRNA.\nIl poli(A) ha, inoltre, una conseguenza pratica importante: consente, infatti, l'isolamento dell'mRNA separandolo dall'rRNA e dal tRNA, molto pi\u00f9 numerosi. Questo risultato pu\u00f2 essere ottenuto fissando ad un supporto solido, come ad esempio microparticelle di cellulosa o magnetiche, sequenze oligo(U) o oligo(dT) complementari alla sequenza poli(A), e di farvi scorrere l'RNA, in modo che le sequenze si appaiano, immobilizzando cos\u00ec gli mRNA. Gli rRNA e i tRNA vengono quindi allontantati con successi lavaggi e l'RNA messaggero viene poi recuperato trattando il supporto solido con una soluzione che fa rompere i legami."}
{"id": "1216262", "revid": "133260", "url": "https://it.wikipedia.org/wiki?curid=1216262", "title": "E.A. Wyke-Smith", "text": ""}
{"id": "1216265", "revid": "1926451", "url": "https://it.wikipedia.org/wiki?curid=1216265", "title": "Associazione nazionale magistrati", "text": "LAssociazione nazionale magistrati (in sigla ANM) \u00e8 l'organismo rappresentativo, senza carattere politico, che raggruppa i magistrati italiani. Non \u00e8 un sindacato, non ha potere di contrattazione sulle retribuzioni, che sono stabilite con decreto ministeriale.\nAl 2021 sono iscritti 9.149 degli 9.657 magistrati italiani in servizio (il 94,74%). \u00c8 guidata da un comitato direttivo centrale eletto ogni quattro anni e composto da 36 membri.\nScopo.\nGli scopi dell'ANM sono enunciati nell'articolo 2 del suo statuto:\nStoria.\nSorta a Milano nel 1909 come \"Associazione generale dei magistrati\", sciolta nel 1925 dal regime fascista. \u00c8 stata rifondata nel 1944 a Roma come ANM. Negli anni '50 nacquero le \"correnti\" interne all'ANM, e la prima fu \"Terzo potere\". Nel 1961 usc\u00ec da ANM l'Unione magistrati italiani, per rientrarvi nel 1972. Dal 1963 la componente di maggioranza relativa era Magistratura indipendente. Dal 1981 lo \u00e8 divenuta Unit\u00e0 per la Costituzione.\nL'ANM cura la pubblicazione del periodico trimestrale \"La Magistratura\" ed \u00e8 tra i membri fondatori dell'Unione internazionale dei magistrati.\nNel 2000 divenne presidente Giuseppe Gennaro fino al 2002, che fu poi rieletto nel 2006 succedendo a Ciro Riviezzo, presidente per un anno. Dal 2002 al 2005 fu presidente Edmondo Bruti Liberati.\nNel novembre 2007 divenne presidente Simone Luerti, che si dimise pochi mesi dopo e presidente dal maggio 2008 fino al marzo 2012 \u00e8 stato Luca Palamara; segretario generale Giuseppe Cascini.\nNel marzo 2012 Rodolfo Maria Sabelli, sostituto procuratore presso la Direzione distrettuale antimafia di Roma, diventa il nuovo presidente, Maurizio Carbone, sostituto procuratore presso la Procura di Taranto, il nuovo segretario generale.\nNell'aprile 2016 \u00e8 eletto presidente Piercamillo Davigo, che \u00e8 rimasto in carica per un anno, per poi essere sostituito da Eugenio Albamonte, nell'aprile 2017. Nel luglio 2017 lascia la giunta di ANM, insieme a tutta la corrente \"Autonomia e Indipendenza\" in polemica sulle modalit\u00e0 di scelta degli incarichi direttivi dei magistrati.\nOrganizzazione.\nL'attuale presidente \u00e8 Luca Poniz (Area); vicepresidente Alessandra Salvadori (Unicost), segretario Giuliano Caputo (Unicost), vicesegretario Cesare Bonamartini (Autonomia e Indipendenza).\nIl comitato direttivo centrale, composto di 36 membri, \u00e8 eletto ogni quattro anni con il metodo proporzionale. \nControversie.\nL'ANM \u00e8 stata accusata di atteggiamenti corporativi e immobilismo da esponenti del Popolo delle Libert\u00e0 e del Partito Radicale.\nIl 19 novembre 2008 l'ANM si \u00e8 appellata all'ONU allarmata per i \u00abduri attacchi alle decisioni della magistratura venuti da esponenti politici e dallo stesso primo ministro\u00bb, e per i progetti di riforma del Consiglio superiore della magistratura che vogliono \u00absminuirne il ruolo di garanzia dell'indipendenza della magistratura\u00bb.\nL'avallo dell'ANM all'allontanamento dei magistrati di Salerno in seguito al caso di Luigi De Magistris \u00e8 stato criticato da Marco Travaglio.\nI magistrati Ilda Boccassini e Luigi De Magistris si sono dimessi dell'ANM rispettivamente nel 2008 e nel 2009."}
{"id": "1216268", "revid": "1543377", "url": "https://it.wikipedia.org/wiki?curid=1216268", "title": "Oggetto musicale", "text": "Oggetto sonoro \u00e8 un concetto sviluppato da Pierre Schaeffer nella teorizzazione della musica concreta.\nIndica la percezione di qualunque suono come \"oggetto a s\u00e9 stante\", analizzabile indipendentemente dalla sua causa, ma unicamente per le sue qualit\u00e0 intrinseche. Schaeffer sostiene tuttavia che gli unici in grado di ascoltare l'oggetto sonoro sono i tecnici del suono.\nQuesto concetto viene per la prima esposto nel suo testo \"Trait\u00e8 des objets musicaux\".\nConcetto.\nSecondo tale concetto, il variare da un oggetto sonoro all'altro dei criteri come l'andamento, la grana, la massa, il grado d'intensit\u00e0, possono creare un discorso simile a quello che nella musica tradizionale creano le variazioni d'altezza da una nota all'altra.\n\u00c8 possibile, ad esempio, creare melodie non d'altezza ma di andamento, per assemblaggio di oggetti sonori dagli andamenti pi\u00f9 o meno \u201cstretti\u201d, \u201clarghi\u201d, \u201cprofondi\u201d o \u201cpiatti\u201d.\nSempre secondo Schaeffer , per potersi dire oggetto sonoro, un suono deve poter essere ascoltato non soltanto al di fuori di ogni valenza culturale, ma anche al di fuori da ogni rapporto con la realt\u00e0 da cui esso \u00e8 scaturito: un oggetto sonoro autentico (e in ci\u00f2 consiste la purezza cui allude Schaeffer) \u00e8 il suono al di fuori di ogni possibile rimando percettivo. Esso non deve dunque farsi portatore di alcun significato e soprattutto di alcuna informazione sulla fonte sonora che lo ha generato."}
{"id": "1216270", "revid": "123712320", "url": "https://it.wikipedia.org/wiki?curid=1216270", "title": "Grande Pianura Meridionale", "text": "La Grande Pianura Meridionale (in ungherese: D\u00e9l-Alf\u00f6ld) \u00e8 una regione dell'Ungheria.\nLa regione \u00e8 costituita dalle province di:\nQuesto raggruppamento \u00e8 usato per fini statistici dall'Unione Europea (Eurostat) come raggruppamento di livello 2 (NUTS 2)."}
{"id": "1216276", "revid": "295403", "url": "https://it.wikipedia.org/wiki?curid=1216276", "title": "Montr\u00e9al Manic", "text": "Il Montr\u00e9al Manic fu un club calcistico canadese con sede a Montr\u00e9al, attivo dal 1981 al 1983 nella NASL. La franchigia aveva assunto tale nome a seguito di un trasferimento da Philadelphia, dove aveva disputato i campionati NASL dal 1978 al 1980 con il nome di \"Philadelphia Fury\".\nStoria.\nLa franchigia nacque nel 1978 a Philadelphia con il nome di Philadelphia Fury. Al termine della stagione 1980 la franchigia ormai in crisi fu acquistata per due milioni di dollari dalla Birreria Molson, gi\u00e0 proprietaria della squadra di hockey su ghiaccio dei Montr\u00e9al Canadiens, che la trasfer\u00ec a Montr\u00e9al, dove prese il nome di Montr\u00e9al Manic. L'obiettivo dei proprietari era di avere un veicolo promozionale anche nei mesi estivi, quando la stagione dell'hockey \u00e8 ferma. Il nome Manic (in inglese pazzo, folle) deriva in realt\u00e0 da una diga fra il lago e il fiume Manicouagan, in Qu\u00e9bec. Come impianto casalingo venne scelto lo Stadio Olimpico di Montr\u00e9al.\nIl primo allenatore dei Manic fu Eddie Firmani, gi\u00e0 vincitore due volte del titolo NASL. Firmani conferm\u00f2 dodici giocatori dei Fury, completando la rosa con cinque giovani canadesi e alcuni calciatori liberati da altri team falliti. L'esordio avvenne il 18 aprile 1981, con un incontro casalingo contro il Toronto Blizzard, vinto 2-1 davanti a ben 27.060 spettatori. Il successo di pubblico si conferm\u00f2 durante tutto il corso della stagione, con una media di 23.704 spettatori a partita, la terza della lega dietro soltanto a quelle dei Vancouver Whitecaps e dei New York Cosmos. La prima stagione si concluse con un buon secondo posto nella Eastern Division, alle spalle dei Cosmos; ai play-off i canadesi sconfissero i Los Angeles Aztecs agli ottavi, per essere poi eliminati ai quarti dai futuri campioni dei Chicago Sting. Durante la partita di andata contro Chicago si registr\u00f2 il record di affluenza nella storia dei Manic: 58.542 spettatori.\nL'anno seguente i Manic replicarono i buoni risultati sia in campo, con una nuova eliminazione ai quarti di finale dei play-off, stavolta per mano dei Fort Lauderdale Strikers, sia al botteghino con 21.348 spettatori di media. Nonostante il successo di pubblico la squadra si trovava per\u00f2 in condizioni finanziarie pessime, con perdite per circa 7 milioni di dollari. L'intera NASL infatti manifestava chiari segnali di insostenibilit\u00e0 finanziaria.\nIl 7 febbraio 1983 il vice presidente Jacques Burelle annunci\u00f2 di essere intenzionato a seguire l'esempio del Team America, trasformando nel 1984 i Manic in Team Canada, ovvero una squadra composta dai migliori giocatori canadesi. La proposta non ebbe il successo sperato, e anzi fece crollare l'affluenza allo stadio dei tifosi che non gradirono l'annunciata trasformazione. Nonostante l'ultimo posto nella divisione i Manic riuscirono comunque a qualificarsi ai playoff, dove eliminarono i Cosmos prima di venire sconfitti dai Tulsa Roughnecks. I pessimi risultati del Team America convinsero la dirigenza a non tentare l'esperimento del Team Canada la stagione seguente, e la franchigia si sciolse definitivamente nel novembre 1983, con una perdita di circa 10 milioni di dollari. La stessa NASL sarebbe sopravvissuta solo una stagione in pi\u00f9.\nIndoor.\nI Manic parteciparono anche a due campionati di indoor soccer organizzati dalla NASL: nel 1981-1982 vinsero la propria division per poi per\u00f2 essere eliminati al primo turno dei play-off, mentre nella stagione successiva si qualificarono primi al termine della stagione regolare di un torneo ridotto, perdendo la finale in casa contro i Tampa Bay Rowdies, davanti a quasi 10.000 spettatori.\nI Manic disputarono i propri incontri casalinghi indoor al Forum de Montr\u00e9al, allora principale palazzo del ghiaccio cittadino.\nMedia spettatori.\nNella seguente tabella la media degli spettatori presenti allo stadio per le partite di stagione regolare."}
{"id": "1216277", "revid": "107198225", "url": "https://it.wikipedia.org/wiki?curid=1216277", "title": "Martin-Gropius-Bau", "text": "Il Martin-Gropius-Bau (letteralmente \u00abedificio Martin Gropius\u00bb, dal nome dell'architetto progettista) \u00e8 un edificio di Berlino, nel quartiere di Kreuzberg. L'edificio venne costruito per ospitare il \"Museo di Arti e Mestieri\", che attualmente ha trovato la sede definitiva nel Kunstgewerbemuseum.\nArchitettura.\nL'edificio fu costruito nel 1881, su progetto di Martin Gropius, in stile neorinascimentale italiano. All'interno dell'edificio si apre un cortile. Tra le finestre si possono ammirare simboli delle citt\u00e0 tedesche e fregi che illustrano arti e mestieri. Tra le finestre dell'ultimo piano vi sono pannelli decorati con mosaici rappresentanti allegorie delle diverse culture mondiali.\nCollezione.\nOriginariamente l'edificio nacque per ospitare il Museo di Arti e Mestieri, questo fino a quando la collezione non venne spostata allo Stadtschloss. Dal 1922 ospit\u00f2 il Museo di Etnologia, ma dopo la Seconda guerra mondiale venne completamente abbandonato. Nel 1981 inizi\u00f2 un programma di restauro, seguito nel 1999 da ulteriori lavori di miglioramento. L'edificio oggi ospita mostre d'arte, di fotografia e di architettura."}
{"id": "1216282", "revid": "108648224", "url": "https://it.wikipedia.org/wiki?curid=1216282", "title": "Edward Wyke-Smith", "text": "\u00c8 conosciuto per essere l'autore di \"The Marvellous Land of Snergs (Il Meraviglioso Mondo degli Snerg)\", che si suppone abbia ispirato J. R. R. Tolkien. Nel corso della sua vita ha pubblicato otto libri, quattro per adulti e quattro per ragazzi.\nBiografia.\nNella sua giovent\u00f9, Wyke-Smith riafferm\u00f2 la propria indipendenza dai suoi genitori, che lo volevano artista, arruolandosi nelle Horse Guards di Whitehall. Quando lo scopr\u00ec, il padre arriv\u00f2 a pagare una somma considerevole per evitare al giovane Edward il servizio militare. Edward successivamente si arruol\u00f2 nella ciurma di un veliero diretto in Australia e nella Costa Ovest degli Stati Uniti. Una volta l\u00ec, trascorse un certo periodo di tempo come mandriano, per poi tornare in Inghilterra per ottenere la laurea in ingegneria mineraria; completati gli studi, gest\u00ec miniere in Messico, Sinai, America del Sud, Spagna, Portogallo e Norvegia.\nScrisse il suo primo libro \"Bill of the Bustingforths\" durante uno dei suoi viaggi. Il suo ultimo libro fu \"The Marvellous Land of Snergs\" (\"Il Meraviglioso Mondo degli Snerg\") del 1927, che si suppone abbia ispirato J. R. R. Tolkien in particolare nell'ideazione del popolo degli Hobbit."}
{"id": "1216283", "revid": "1573940", "url": "https://it.wikipedia.org/wiki?curid=1216283", "title": "Chiesa di Sant'Ilario (Campo nell'Elba)", "text": "La chiesa di Sant'Ilario \u00e8 un edificio sacro che si trova nella localit\u00e0 omonima a Campo nell'Elba.\nStoria e descrizione.\nLa chiesa, di origine romanica, \u00e8 inserita nelle mura delle fortificazioni pisane, con un singolare campanile a base pentagonale. In origine a navata unica, l'edificio venne ampliato alla fine del XVII secolo con le due navate laterali. \nAlla facciata in stile barocco corrisponde l'interno, che alla met\u00e0 del Settecento vide la costruzione dell'altare della \"Madonna dei sette dolori\" e nel 1874 quella della cappella del Cuore di Maria, ornata con la statua lignea, opera di Antonio Rossi.\nAnche in questa chiesa ritroviamo nei dipinti la tipica iconografia delle anime del Purgatorio e quella dei santi che contemplano un quadretto della \"Vergine col Bambino\". I recenti affreschi sono dell'elbano Eugenio Allori."}
{"id": "1216284", "revid": "184273", "url": "https://it.wikipedia.org/wiki?curid=1216284", "title": "Oggetto sonoro", "text": ""}
{"id": "1216288", "revid": "33689", "url": "https://it.wikipedia.org/wiki?curid=1216288", "title": "Dati identificativi", "text": ""}
{"id": "1216290", "revid": "1603714", "url": "https://it.wikipedia.org/wiki?curid=1216290", "title": "Gronau", "text": ""}
{"id": "1216294", "revid": "599013", "url": "https://it.wikipedia.org/wiki?curid=1216294", "title": "Fl\u00e1vio Concei\u00e7\u00e3o", "text": "Ha speso la sua carriera principalmente in Spagna, giocando per Deportivo la Coruna e Real Madrid; a livello di club si \u00e8 aggiudicato tre Campionati Spagnoli (tra cui la storica Liga 99/2000 col Deportivo), due Campionati Brasiliani e la Champions League 2001/2002, mentre con la casacca della Nazionale Brasiliana ha partecipato alle vittoriose edizioni della Copa America 97 e 99.\nPossiede il passaporto spagnolo.\nCaratteristiche tecniche.\nEra un centrocampista difensivo molto dinamico e portato al contrasto, seppur non in possesso di grandi qualit\u00e0 tecniche; si distingueva per grinta, corsa e dedizione alla causa. \nLa coppia di centrocampo che ha formato con il connazionale Mauro Silva nel periodo al Deportivo \u00e8 entrata nell'immaginario collettivo degli anni 90 come una delle pi\u00f9 dure da affrontare per gli attaccanti avversari, grazie alle notevoli capacit\u00e0 di copertura dei due.\nDopo la fine dell'esperienza al Deportivo, numerosi infortuni ne hanno condizionato il rendimento portandolo all'esclusione dalla nazionale e ad un ritiro precoce a soli 31 anni.\nCarriera.\nClub.\nEsordi e affermazione in Brasile.\nEsordisce diciottenne nel Rio Branco Esporte Clube, nella stagione 1992/1993. L'ottima stagione d'esordio gli fa guadagnare la chiamata del Palmeiras, uno dei pi\u00f9 blasonati club del Brasile; nei tre anni successivi \u00e8 titolare inamovibile del club, che tra il 1993 ed il 1999 allestisce una squadra di alto livello (comprendente giocatori come Roberto Carlos, Cafu, Rivaldo, Edmundo, Mazinho, Djalminha) ed attraversa il periodo pi\u00f9 vincente della propria storia: Conceicao conquista subito il Campionato brasiliano, il primo per il club dopo un'astinenza di vent'anni, bissando il successo nel 94; nello stesso anno conquista anche il campionato statale, il primo dopo 17 anni di attesa, bissando il successo nel 96. Durante la militanza nel Palmeiras svilupper\u00e0 una forte intesa con i compagni Rivaldo, Luizao e Djalminha, con i quali si ritrover\u00e0 successivamente sia in nazionale che al Deportivo.\nLa consacrazione in Europa e le vittorie al Deportivo.\nDurante l'estate del 1996, assieme al compagno Renaldo, viene acquistato per circa 5 milioni di euro dagli spagnoli del Deportivo la Coruna, sebbene a causa delle limitazioni vigenti a quel tempo in Spagna sul numero di giocatori stranieri tesserabili dai club non pu\u00f2 essere schierato fino alla pausa invernale, quando il compagno di reparto Mauro Silva ottiene lo status di cittadino comunitario; nonostante le offerte di club di primo piano come Real Madrid, Inter e Parma, Conceicao decide di rispettare la parola data al presidente del Deportivo, che per primo si era mosso per il suo acquisto.\nNonostante alcune difficolt\u00e0 iniziali dovute anche ad alcune incomprensioni con l'allenatore John Toshak, sul finire della stagione 96/97 conquista definitivamente il posto da titolare accanto al connazionale Mauro Silva, andando a comporre una formidabile cerniera difensiva a supporto di una squadra molto offensiva, che schierava contemporaneamente giocatori molto tecnici come Fran, Donato, Martin Vazquez e Rivaldo. Al termine della sua prima stagione in Spagna, conclusasi con il cambio di allenatore che ha visto l'ex manager del Palmeiras Carlos Alberto Silva assumere la guida tecnica della squadra, Conceicao conquista un terzo posto in campionato.\nLe due stagioni successive sono avare di successi di squadra, che si classifica prima dodicesima e poi sesta,con due allenatori esonerati fino all'insediamento del basco Javier Irureta; nonostante questo, a livello individuale per Conceicao le due stagioni sono molto positive, tanto da attirare su di s\u00e9 le attenzioni dei grandi club europei come Milan ed Inter, le cui offerte vengono per\u00f2 respinte dal presidente del Deportivo Lendoiro.\nLa sua ultima stagione al Deportivo si conclude con la storica vittoria del titolo di Primera Division, il primo e finora ultimo della storia del club; Conceicao \u00e8 una delle colonne portanti della formazione galiziana, e termina la stagione con 27 presenze e 4 goal.\nReal Madrid e declino.\nNell'estate del 2000 Conceicao \u00e8 il secondo acquisto del neo presidente del Real Madrid Florentino Perez, che per il suo cartellino paga 26 milioni di euro. Conceicao viene acquistato assieme al francese Claude Makelele, giocatore dalle caratteristiche molto simili a quelle dell'ex compagno di reparto al Deportivo Mauro Silva, col difficile compito di sostituire il partente Fernando Redondo, simbolo dei \"blancos\"; la coppia con il mediano francese fu pensata per dare equilibrio ad una squadra con un enorme talento offensivo, il cosiddetto \"Real dei \"galacticos\".\" Nonostante la vittoria di altri due titoli di campione di Spagna e la vittoria della Champions League 2001/2002, Conceicao \u00e8 vittima di moltissimi infortuni e scende in campo sporadicamente, totalizzando appena 45 presenza complessive in tre anni e senza offrire un rendimento adeguato nelle poche partite giocate.\nUltime Stagioni e ritiro.\nOrmai fuori dai progetti del Real Madrid, viene mandato in prestito al Borussia Dortmund con diritto di riscatto fissato a circa 10 milioni di euro; sceglie di indossare la maglia numero 6, libera dal ritiro dalla leggenda giallonera Mattias Sammer. In Germania passa un anno senza convincere, e si trasferisce in Turchia, al Galatasaray, al termine della stagione. Qui conquista una coppa di Turchia ma manca l'accesso alla Champions League, che avrebbe implicato un rinnovo automatico del contratto; si trasferisce cos\u00ec al Panathinaikos, in Grecia, dove trascorre un'ultima stagione senza punti esclamativi prima di annunciare il ritiro a causa dei molteplici infortuni occorsigli nelle ultime stagioni.\nTermina cos\u00ec la carriera da calciatore a soli 32 anni, dopo aver giocato solamente 80 partite nelle ultime 6 stagioni, a causa dell'evidente calo di rendimento e dei numerosi infortuni.\nNazionale.\nHa partecipato alle vittoriose edizioni della Copa America 97 e 99, giocando la seconda da titolare; \u00e8 rimasto per\u00f2 escluso dai convocati per il Mondiale del 98, non senza polemiche da parte di stampa e giocatore. Le ultime presenze in nazionale coincidono con la fine dell'avventura al Deportivo, poco prima di uscire definitivamente dal giro della Sele\u00e7\u00e3o a causa dei numerosi infortuni."}
{"id": "1216299", "revid": "287204", "url": "https://it.wikipedia.org/wiki?curid=1216299", "title": "Flavio Conceicao", "text": ""}
{"id": "1216300", "revid": "287204", "url": "https://it.wikipedia.org/wiki?curid=1216300", "title": "Fl\u00e0vio Concei\u00e7\u00e3o", "text": ""}
{"id": "1216301", "revid": "33689", "url": "https://it.wikipedia.org/wiki?curid=1216301", "title": "Dati giudiziari", "text": ""}
{"id": "1216302", "revid": "599013", "url": "https://it.wikipedia.org/wiki?curid=1216302", "title": "Flavio Concei\u00e7\u00e3o", "text": ""}
{"id": "1216308", "revid": "599013", "url": "https://it.wikipedia.org/wiki?curid=1216308", "title": "Fl\u00e1vio Conceicao", "text": ""}
{"id": "1216310", "revid": "165081", "url": "https://it.wikipedia.org/wiki?curid=1216310", "title": "Fl\u00e1vio da Concei\u00e7\u00e3o", "text": ""}
{"id": "1216311", "revid": "2130303", "url": "https://it.wikipedia.org/wiki?curid=1216311", "title": "Chiesa della Santissima Annunziata (Capoliveri)", "text": "La chiesa di Santa Maria Assunta \u00e8 un edificio sacro che si trova a Capoliveri, in provincia di Livorno.\nDi impianto romanico e documentata dal 1343 (\u00ab...\"ante ecclesiam Sancte Marie de Capolivro\"...\u00bb), fu restaurata nel 1830, come ricorda l'epigrafe sulla porta maggiore. Sub\u00ec l'assalto delle truppe franco-turche di Dragut nel 1553; tale avvenimento era descritto in un'epigrafe marmorea del 1576, oggi scomparsa, che si trovava all'interno della chiesa: \u00ab\"Nel tempo che l'armate turchesche vennero in Cristianit\u00e0 sbarcorno in Porto Longone: vennero li Turchi nella terra di Capoliveri, abbrugiorno la chiesa e guastorno tutte le imagine di Cristo e delli Santi et disferno lo presente\" [altare]\u00bb.\nAll'interno dell'edificio vanno notate in particolare numerose statue ottocentesche in gesso dipinto, insieme ad una tela raffigurante la \"Madonna del Carmine tra san Mamiliano e sant'Andrea\", originariamente collocata nella vicina chiesa di San Mamiliano."}
{"id": "1216320", "revid": "228587", "url": "https://it.wikipedia.org/wiki?curid=1216320", "title": "Reuss (disambigua)", "text": ""}
{"id": "1216324", "revid": "599013", "url": "https://it.wikipedia.org/wiki?curid=1216324", "title": "Paolo Fornaciari", "text": "Carriera.\nDopo alcuni mesi da stagista nell'autunno 1992, passa professionista nel 1993 con la Mercatone Uno. Con questa squadra, poi rinominata in Saeco per esigenze di sponsor, ha corso fino a tutto il 1998 e nel biennio 2003-2004. Ha vestito anche le casacche della Mapei (dal 1999 al 2002) e, dal 2005 al 2008, anno in cui si \u00e8 ritirato, della Lampre, sorta dalla fusione tra Saeco e vecchia Lampre.\nNonostante le caratteristiche fisiche che gli avrebbero consentito di essere un buon passista, Fornaciari \u00e8 da considerarsi un grandissimo gregario, sempre pronto ad aiutare il proprio capitano: nel corso degli anni \u00e8 stato uno dei compagni pi\u00f9 fidati di Paolo Bettini, Michele Bartoli, Gilberto Simoni e Damiano Cunego. A causa di questo ruolo, non ha quasi mai potuto ritagliarsi una vetrina personale: infatti, in dodici anni di carriera, ha colto solamente un successo: una tappa all'Herald Sun Tour in Australia nel 1994.\nSpesso in fuga nelle frazioni delle pi\u00f9 importanti corse a tappe e nelle grandi classiche, talvolta per favorire un'azione di un suo capitano, raccolse un unnico piazzamento di rilievo, l'ottavo posto nella diciottesima tappa del Tour de France 2003 (da Bordeaux a Saint-Maxent)."}
{"id": "1216326", "revid": "1305772", "url": "https://it.wikipedia.org/wiki?curid=1216326", "title": "Heiden", "text": ""}
{"id": "1216330", "revid": "36426", "url": "https://it.wikipedia.org/wiki?curid=1216330", "title": "Chiesa di San Michele (Capoliveri)", "text": "La pieve di San Michele \u00e8 un edificio sacro che si trova a 114 metri di altitudine nel territorio di Capoliveri, a poca distanza dal centro abitato.\nStoria e descrizione.\nLa pieve, attestata dal 1235, era originariamente intitolata ai santi Giovanni e Michele, come si evince da un atto notarile (1343) di Andrea Pupi (\u00ab...\"plebis Sanctorum Iohannis et Michelis de Capolivro\"...\u00bb). Danneggiata dall'incursione delle truppe di Dragut nel 1553, perse le originarie funzioni cultuali, finch\u00e9 nell'Ottocento fu trasformata in cappella mortuaria; si conserva la bella abside romanica decorata da coppie di archetti pensili divisi da paraste.\nNel 1376 il papa Gregorio XI, ritornato dalla cattivit\u00e0 avignonese, avrebbe fatto scalo con la propria nave nel sottostante golfo e nella pieve avrebbe celebrato la messa a beneficio della popolazione del paese."}
{"id": "1216335", "revid": "104485", "url": "https://it.wikipedia.org/wiki?curid=1216335", "title": "Barile equivalente di petrolio", "text": "Il barile equivalente di petrolio o barile di petrolio equivalente (BEP), in inglese \"barrel of oil equivalent\" (boe), \u00e8 un'unit\u00e0 di misura dell'energia che corrisponde all'energia approssimativa rilasciata dalla combustione di un barile di petrolio greggio. \n\u00c8 stimata eguale a 5,8 \u00d7 106 BTU, ovvero, a 59 \u00b0F, a 6,1178632 \u00d7 109 J o circa 1,67 MWh.\nIl boe \u00e8 usato dalle societ\u00e0 petrolifere e del gas nei loro resoconti finanziari per combinare le riserve e la produzione di petrolio e gas naturale in un'unica misura. Ad esempio, 1000 m3 di gas naturale equivalgono a circa 6 b di greggio. Oppure, un boe equivale a circa 6 mcf (migliaio di piedi cubi) di gas naturale, secondo la valutazione di un mcf come contenente circa 1/6 dell'energia di un barile di petrolio.\nLa conversione, concettualmente, dovrebbe poter esprimere un'equivalenza del contenuto energetico o del valore, e quindi variare in funzione del tipo di gas naturale. Di fatto viene effettuata utilizzando dei coefficienti generici che al momento non sono codificati in nessuno standard. Le compagnie petrolifere adottano quindi coefficienti diversi, in generale le compagnie nordamericane effettuano la conversione 1 barile equivalente = 169,9 metri cubi di gas (ovvero 6 000 piedi cubici) mentre quelle europee utilizzano la relazione 1 barile equivalente = 164,2 metri cubi di gas (ovvero 5 800 piedi cubici). Nelle comunicazioni (ad esempio nelle relazioni di bilancio) vengono riportati separatamente i volumi di idrocarburi liquidi e gassosi ed il coefficiente per la trasformazione questi ultimi in barili di petrolio equivalente.\nUn multiplo del boe comunemente usato \u00e8 il \"kilo barrel of oil equivalent\" (kboe), pari a 1.000 barili, e il \"billion barrel of oil equivalent\" (bboe), pari a un miliardo di barili, utilizzato perlopi\u00f9 per misurare le riserve petrolifere."}
{"id": "1216338", "revid": "124775370", "url": "https://it.wikipedia.org/wiki?curid=1216338", "title": "Lipizzano", "text": "Il Lipizzano \u00e8 un cavallo che deve il suo nome alla citt\u00e0 di Lipizza; fu usato per trainare le carrozze dei monarchi e nell'esercito ed \u00e8 proprio durante l'impiego in guerra che dimostr\u00f2 grande facilit\u00e0 nell'apprendimento delle figure di difesa o di attacco.\nStoria.\nLe prime documentazioni certe su questa razza risalgono al 1580, quando l'arciduca austriaco Carlo II acquist\u00f2 dal vescovo di Trieste il villaggio di Lipizza e i terreni circostanti con lo scopo di creare un allevamento di cavalli idonei alle carrozze e alla cavalcata. Il villaggio fu scelto perch\u00e9 lontano dal clima mite dell'Adriatico e per il suo terreno accidentato essendo questa una zona carsica e coperta di rocce carbonatiche che hanno reso gli zoccoli del lipizzano tra i pi\u00f9 compatti. Per questi primi cavalli furono importate fattrici italiane da Verona, dal Polesine e da Aquileia e i primi stalloni spagnoli, cui ne seguirono altri sette e infine le fattrici andaluse. Successivamente furono introdotte anche linee di sangue Frederiksborg, Napoletano e Kladruber.\nNel 1797 a causa della Campagna d'Italia napoleonica, tutto il contingente dell'allevamento venne obbligato a una marcia di 40 giorni verso Stuhlweissenburg, presso il lago Balaton. Dopo i danni del terremoto del 1802, che devast\u00f2 edifici e scuderie, i cavalli e il personale dovettero fuggire ancora nel 1805 e nel 1807 per fronteggiare l'avanzata delle truppe napoleoniche. Quando nel 1815, dopo il Congresso di Vienna, i Lipizzani poterono ritornare a Lipizza, non erano pi\u00f9 i cavalli sani e resistenti di un tempo. \nFu l'Imperatore Francesco Giuseppe a dare un nuovo impulso alla razza, con la costruzioni di nuovi edifici e scuderie, e fatto molto importante, immettendo sangue Arabo. Non fu un'impresa facile perch\u00e9 si tratt\u00f2 di recuperare le sei linee determinanti nella formazione del Lipizzano:\nAltrettanto importanti sono le linee delle fattrici: 18 ceppi pi\u00f9 un diciannovesimo introdotto a Lipizza dopo il 1947, la fattrice araba Rebecca.\nMorfologia.\nIl mantello dominante \u00e8 il grigio, ma i puledri nascono morelli o baio scuro per imbiancarsi gradualmente nel giro di 7-10 anni. La testa \u00e8 di media grandezza, piuttosto allungata, con profilo generalmente rettilineo. Il collo, di lunghezza media \u00e8 ben attaccato, arcuato e ornato da una criniera fitta e setosa. Il garrese \u00e8 poco rilevato, ma largo e ben muscolato con un'altezza compresa tra i 152-165 cm. La groppa \u00e8 ampia, muscolosa e arrotondata. La coda ha un'attaccatura alta e crini lunghi e fini. Gli arti sono forti e resistenti con stinchi anch'essi corti, i piedi sono forti e ben conformati, non troppo grandi.\nCaratteristiche.\nDi carattere volenteroso e obbediente, \u00e8 adatto al dressage e Alta Scuola, al tiro leggero, tiro medio e lavori agricoli."}
{"id": "1216341", "revid": "36426", "url": "https://it.wikipedia.org/wiki?curid=1216341", "title": "Santuario della Madonna delle Grazie (Capoliveri)", "text": "Il santuario della Madonna delle Grazie \u00e8 un edificio sacro che si trova nella localit\u00e0 omonima, poco sotto il paese Capoliveri, sulla costa che si affaccia sul golfo Stella.\nStoria e descrizione.\nNel Cinquecento fu sede di monaci agostiniani, rimasti fino al 1773, e poi di romiti. Nel 1792 fu un rifugio per dei monaci transalpini durante la rivoluzione francese.\nL'edificio, a croce latina, \u00e8 dominato da una cupola seicentesca cui si affianca un tozzo campanile di tipo orientale. La chiesa conserva nell'interno, dal soffitto ligneo a cassettoni e affrescato nel 1903-1904 dall'elbano Eugenio Allori, un organo settecentesco e il famoso dipinto con la \"Sacra Famiglia\" (noto anche come \"Madonna del Silenzio\"), attribuito a Marcello Venusti, oggetto di particolare venerazione. In occasione di un restauro del 1960 sul capo della Madonna \u00e8 stata sovrapposta una corona votiva, elemento devozionale ricorrente in altre tele elbane. Durante il restauro il tedesco Gustav Blankenagel da Colonia, intonac\u00f2 le mura e stacc\u00f2 le stuccature barocche dall'altare per ripristinare lo stato medievale in pietra. Il santuario \u00e8 circondato da pinete e vigne."}
{"id": "1216346", "revid": "125725030", "url": "https://it.wikipedia.org/wiki?curid=1216346", "title": "Parlamento sloveno", "text": "Il parlamento sloveno (in lingua slovena: \"Parlament Slovenije\") \u00e8 l'organo legislativo della Slovenia.\nEsso si compone di due camere, l'Assemblea nazionale (camera bassa) e il Consiglio nazionale (camera alta).\nStoria.\nL'Assemblea costituente delle Repubblica popolare di Slovenia (\"Ustavodajna skup\u0161\u010dina Ljudske republike Slovenije\"), organo supremo del potere dello Stato sloveno, si riun\u00ec per la prima volta il 18 novembre 1946 con il compito principale di scrivere la costituzione repubblicana. Dopo l'adozione della Costituzione, avvenuta il 16 gennaio 1947, l'Assemblea costituente fu trasformata nell'Assemblea del Popolo della Repubblica Popolare di Slovenia (Ljudska skup\u0161\u010dina Ljudska Repubblica di Slovenia), organo monocamerale. A seguito dell'entrata in vigore della legge costituzionale 3/53 UL LRS del 12 febbraio 1953 divenne un'assemblea bicamerale, composta dall'Assemblea repubblicana (\"Republi\u0161ki zbor\", i cui membri erano eletti nelle citt\u00e0 e nei villaggi a suffragio universale diretto) e dall'Assemblea dei produttori (\"Zbor proizvajalcev\", i cui membri erano nominati all'interno del mondo del produzione, del trasporto e del commercio). Entrambe le camere avevano gli stessi poteri legislativi, in particolare, al momento di decidere le questioni costituzionali, sul piano sociale, in materia di economia, lavoro e sicurezza sociale, in materia elettorale e di spese parlamentari. Le riunioni avvenivano separatamente, ad eccezione dell'elezione del presidente e dei membri del governo (Comitato esecutivo) e dei giudici della Corte Suprema o in caso di modifica della Costituzione. Entrambe le camere disponevano di proprie commissioni e potevano interrogare il Comitato esecutivo.\nIl 9 aprile 1963 il parlamento venne ridenominato Assemblea della Repubblica Socialista di Slovenia (\"Skup\u0161\u010dina Socialisti\u010dne republike Slovenije\"), la quale era composta di cinque camere: l'Assemblea repubblicana (\"Republi\u0161ki zbor\", organo rappresentativo dei cittadini), l'Assemblea economica (\"Gospodarski zbor\"), l'Assemblea educativa-culturale (\"Prosvetno-kulturni zbor\"), l'Assemblea socio-sanitaria (\"Socialno-zdravstveni zbor\") e l'Assemblea organizzativa-politica (\"Organizacijskopoliti\u010dni zbor\", i cui delegati erano espressione delle organizzazioni del lavoro). L'Assemblea della RSS poteva, tra l'altro, decidere la modifica della Costituzione, approvava le leggi e indiceva i referendum, nominava i politici sloveni alla guida degli enti pubblici, deliberava in materia di politiche sociali, eleggeva i propri funzionari, il presidente e i membri del Comitato esecutivo (governo), il presidente ed i giudici della Corte costituzionale e della Corte Suprema, oltre ad adottare decisioni su questioni di interesse generale.\nLa revisione della Costituzione nel 1974 defin\u00ec l'Assemblea della RSS come l'autorit\u00e0 suprema in materia di diritti e doveri della Repubblica e diminu\u00ec le camere del Parlamento a tre: l'Assemblea socio-politica (\"Dru\u017ebenopoliti\u010dni zbor\", i cui membri erano eletti a suffragio universale diretto), l'Assemblea delle citt\u00e0 (\"Zbor ob\u010din\", in rappresentanza delle suddivisioni territoriali della Slovenia) e l'Assemblea del Lavoro associato(\"Zbor dru\u017eenega dela\", rappresentativa dei sindacati). Tale suddivisione tricamerale rest\u00f2 in vigore fino al 1991.\nTra il 1988 e il 1990, il Parlamento (Skup\u0161\u010dina, ancora controllato dal regime comunista) approv\u00f2 una serie di emendamenti costituzionali che, tra le altre cose, rafforzarono la posizione delle repubbliche all'interno della federazione, disturbando la leadership del partito comunista e legalizzato altre formazioni politiche. Il primo distacco dall'ideologica e dai principi alla base della Jugoslavia, fu simboleggiato dall'eliminazione dell'aggettivo \"socialista\" della denominazione della Repubblica, avvenuto a partire dal 7 marzo 1990. Nell'aprile 1990 si svolsero (ancora sotto la vecchia legge elettorale) le prime elezioni libere dopo la seconda guerra mondiale: l'Assemblea socio-politica venne eletta a suffragio universale e diretto, mentre i membri delle altre due camere vennero eletti sulla base del principio della delega indiretta.\nIl 23 giugno 1990 l'Assemblea venne ridenominata Assemblea della Repubblica di Slovenia (\"Skup\u0161\u010dina Republike Slovenije\"), che nell'autunno del 1990 approv\u00f2 una legge per istituire un referendum sull'indipendenza dello stato. Il referendum si svolse il 23 dicembre 1990 e l'88,2% dei votanti (92% di affluenza) decise per l'indipendenza della Slovenia\nIl 25 giugno 1991 la sessione congiunta di tutte e tre le camere adottarono la Dichiarazione di Indipendenza dalla Repubblica socialista federativa di Jugoslavia, approvando la legge costituzionale sulla autonomia ed indipendenza della Repubblica di Slovenia, oltre a molti altri emendamenti costituzionali (a causa delle preoccupazioni su un possibile intervento delle autorit\u00e0 federali jugoslave, la dichiarazione d'indipendenza fu approvata il giorno prima rispetto a quello annunciato). Un secondo referendum, svolto nell'ottobre 1991, ratific\u00f2 la deliberazione della seduta congiunta delle tre camere del Parlamento, con l'effetto di acquisire immediatamente l'indipendenza una volta trascorso un periodo di moratoria di tre mesi concordato nell'Accordo di Brioni . Scaduta ufficialmente la moratoria l'8 ottobre 1991, la Slovenia ottenne definitivamente l'indipendenza dalla Jugoslavia. Il 23 dicembre 1991 il Parlamento approv\u00f2 la nuova costituzione slovena, che prevedeva l'abolizione dell'Assemblea di Stato a partire dal 6 dicembre 1992.\nDal 1992 il Parlamento sloveno \u00e8 composto dall'Assemblea nazionale (Dr\u017eavni zbor) e dal Consiglio di Stato (Dr\u017eavni svet).\nBicameralismo incompleto.\nSecondo la Costituzione della Slovenia, l'unico organo di rappresentanza generale della nazione slovena \u00e8 l'Assemblea nazionale, tanto che l'opinione pubblica slovena, generalmente, fa spesso riferimento all'Assemblea nazionale come il Parlamento sloveno. Tuttavia, anche il Consiglio nazionale, organo di rappresentanza dei gruppi sociali di base, svolge un ulteriore, seppur minore, ruolo nella funzione legislativa: infatti tale organo ha un diritto di veto sospensivo sui disegni di legge approvati dall'altra camera e pu\u00f2 chiedere che essi siano sottoposti a referendum popolare.\nPer questo motivo, le opinioni degli esperti di diritto e dell'opinione pubblica slovena divergono sul fatto che il \"Parlamento sloveno\" sia rispettivamente un organo bicamerale oppure unicamerale, anche se la maggior parte dei giuristi lo inquadrano nell'ambito di un \"bicameralismo incompleto\". Nel 2008, la Corte costituzionale della Slovenia ha riconosciuto il Parlamento sloveno come organo \"bicamerale incompleto\".\nSede.\nL'Assemblea nazionale e il Consiglio nazionale si riuniscono presso il Palazzo dell'Assemblea nazionale (\"Zgradba Dr\u017eavnega zbora\") conosciuto anche come \"il Parlamento\" (\"Parlament\"), situato in Piazza della Repubblica (\"Trg republike\") nel centro di Lubiana. L'edificio fu costruito in stile modernista durante l'epoca socialista slovena tra il 1954 e il 1959 dall'architetto Vinko Glanz.\nIl progetto mai realizzato per l'edificio del Parlamento sloveno, progettato dall'architetto Jo\u017ee Ple\u010dnik alla fine del 1940, \u00e8 raffigurato sulla moneta slovena da 10 centesimi di euro."}
{"id": "1216352", "revid": "339392", "url": "https://it.wikipedia.org/wiki?curid=1216352", "title": "Santa Ubaldesca Taccini", "text": ""}
{"id": "1216353", "revid": "1804448", "url": "https://it.wikipedia.org/wiki?curid=1216353", "title": "Ivan Grohar", "text": "Rimasto orfano non ebbe l'opportunit\u00e0 di studiare per sviluppare il suo talento pittorico, per questo il sacerdote Anton Jamnik lo present\u00f2 a Matija Brada\u0161ek. Nell'estate del 1888 quindi inizi\u00f2 a lavorare con Brada\u0161ek, che era gi\u00e0 un artista affermato nella citt\u00e0 di Kranj.\nAlcuni anni pi\u00f9 tardi and\u00f2 a Zagabria, capitale della Croazia, dove collabor\u00f2 con Spiridion Milanesi.\nGrazie ad una borsa di studio governativa pot\u00e9 studiare a Graz.\nNel 1894 termin\u00f2 i suoi studi di pittura. Due anni dopo cre\u00f2 un suo studio a \u0160kofja Loka, vicino alla sua citt\u00e0 natale. L\u00ec conobbe Rihard Jakopi\u010d, il pittore impressionista sloveno che lo introdusse allo \"Slovensko umetni\u0161ko dru\u0161tvo\" (Club di artisti sloveni). \nAnche se gli impressionisti non furono molto apprezzati in Slovenia, ebbero grande successo nella Esposizione Universale di Vienna del 1905 al quale Grohar partecip\u00f2.\nDopo il successo di Vienna, Grohar organizz\u00f2 molte esposizioni in Europa: Londra, Belgrado, Trieste, Berlino, ecc. Nonostante questo non riusc\u00ec a realizzare quanto sarebbe bastato per vivere e nemmeno per un viaggio artistico in Italia (che pure avrebbe desiderato fare).\nNel 1909 prese parte alla esibizione d'arte, che celebrava gli 80 anni di arti visive in Slovenia, al Jakopi\u010d Pavilion di Lubiana.\nA Lubiana mor\u00ec due anni dopo per malattia.\nL'opera.\nGrohar inizi\u00f2 come pittore religioso, sotto l'influenza di Giovanni Segantini, stile realista. Successivamente al 1900 subir\u00e0 l'influenza del simbolismo, senza dubbio sulle opere della maturit\u00e0 si rispecchiano tendenze dell'impressionismo."}
{"id": "1216356", "revid": "767487", "url": "https://it.wikipedia.org/wiki?curid=1216356", "title": "Governo provvisorio della Toscana", "text": "Il Governo provvisorio della Toscana guid\u00f2 il territorio sommariamente corrispondente all'odierna Toscana per ventidue mesi tra il 1859 e la nascita del Regno d'Italia.\nStoria.\nContesto.\nIl Granducato di Toscana, uno dei tanti Stati preunitari, nel 1859 era retto da oltre un secolo dalla dinastia dei Lorena.\nI Lorena erano profondamente imparentanti con gli Asburgo, titolari dell'Impero austriaco, quest'ultimo controllante il Lombardo-Veneto e quindi contrapposto alle aspirazioni di egemonia nazionale dei Savoia e del Regno di Sardegna.\nLa stima e l'affetto della popolazione per i Lorena, promotori di riforme sociali, importanti opere pubbliche, esercitanti uno dei regimi pi\u00f9 illuminati e tolleranti dell'intera Europa, era venuto meno con i moti rivoluzionari del 1848. Il Granduca Leopoldo II di Toscana a febbraio aveva concesso la costituzione liberale, e a marzo del 1848 sotto la spinta del movimento liberale aveva inviato truppe regolari della Toscana al fianco di quelle del Piemonte sotto la bandiera tricolore con lo stemma dei Lorena. Successivamente per\u00f2 i suoi sentimenti filo-italiani vennero messi duramente alla prova prima dalla pressione degli Asburgo, strettamente a lui imparentati, e poi dal comportamento espansionista di Carlo Alberto di Savoia. Intimorito dal comportamento del partito democratico che era stato contrario al ritiro delle truppe dal fronte, e dopo un moto popolare a Livorno, fugg\u00ec e si rifugi\u00f2 a Gaeta. Ritorn\u00f2 al trono grazie agli austriaci, e continuo a governare con la consueta mitezza, ma non avendo pi\u00f9 la fiducia del suo popolo.\nNel 1859 alla vigilia dello scoppio della seconda guerra di indipendenza sia il governo sabaudo sia quello austriaco fecero pressioni sugli altri stati italiani per attirarli nel proprio schieramento, ma nonostante i vincoli parentali con la casa regnante austriaca il granduca si proclam\u00f2 neutrale.\nRivoluzione toscana.\nNel Granducato di Toscana erano all'opera molti sostenitori della causa dell'unit\u00e0 italiana, inquadrati in varie organizzazioni (liberali, monarchici, repubblicani, mazziniani) e rappresentanti le fasce sociali pi\u00f9 significative, compresi molti ufficiali dell'esercito. Molto attivo era anche Carlo Boncompagni, rappresentante diplomatico del Regno di Sardegna presso la corte lorenese.\nIl 23 aprile 1859 gli eventi cominciarono a precipitare visto che l'Impero austriaco aveva inviato un ultimatum che intimava il Piemonte a ritirare le truppe dal confine (nei mesi precedenti infatti ci fu una politica di riarmo e provocatorie azioni di addestramento dell'esercito sabaudo ai confini). Un proclama dei \"soldati toscani\" diretto ai \"fratelli toscani\" esprimeva la volont\u00e0 dell'esercito granducale di combattere a fianco dell'esercito sardo contro gli austriaci, chiamando esplicitamente \"patria\" l'Italia.\nIl 24 aprile, giorno di Pasqua, alcuni reparti schierati finsero di non udire il comando di presentare le armi al granduca ed alla sua corte che si recava al Duomo per le celebrazioni liturgiche.\nLa notte del 25 aprile in alcune caserme al grido di \"Viva l'Italia\" fu spezzato il busto del granduca e lacerati i ritratti del principe ereditario e del comandante dell'esercito granducale, generale Ferrari. Quel giorno vi furono incontri frenetici fra i capi dei vari schieramenti a favore dell'unificazione italiana ed i costituzionali toscani, guidati dal barone Bettino Ricasoli. Nessuno accordo fu trovato visto che alcuni di essi volevano soltanto porre richieste riformatrici e di uno Statuto.\nIl 26 aprile l'Austria dichiar\u00f2 guerra al Regno di Sardegna: cominciava la seconda guerra d'indipendenza. La notte stessa a Firenze, capitale del granducato, si tenne un'ulteriore riunione dei capi dei vari schieramenti politici favorevoli all'unificazione italiana, presenti anche molti ufficiali dell'esercito toscano. Fu stabilita per il giorno successivo una grande manifestazione in tutte le principali citt\u00e0, e fu nominata una giunta provvisoria. La rivoluzione era pronta a scoppiare.\nLa mattina del 27 aprile una gran folla scese in piazza Barbano, peraltro limitandosi a gridare il proprio sostegno al Regno di Sardegna ed a lanciare invettive contro l'Austria; le truppe richiesero la sostituzione della bandiera granducale, molto simile a quella asburgica, con il tricolore e la dichiarazione di guerra all'Austria. Il granduca Leopoldo II, trincerato in Palazzo Pitti con i suoi ministri, convoc\u00f2 il principe Neri Corsini, liberale d'altissima reputazione non direttamente compromesso con i rivoltosi, dichiarando che era disposto a formare un nuovo governo, schierarsi contro l'Austria e concedere una costituzione; per calmare gli animi acconsent\u00ec alle truppe di inalberare il tricolore.\nIl principe Corsini si rec\u00f2 presso la sede diplomatica del Regno di Sardegna dove erano riuniti i capi congiurati, ma torn\u00f2 dal granduca con un ultimatum volutamente inaccettabile, che prevedeva l'abdicazione del sovrano, la destituzione del Ministero, del Generale e degli ufficiali che si erano maggiormente pronunciati contro il sentimento nazionale, un'alleanza offensiva e difensiva col Piemonte, la pronta collaborazione militare e il comando delle truppe al generale Ulloa, e l'adeguamento dell'ordinamento toscano a quello italiano. Leopoldo II lasci\u00f2 Firenze con la famiglia, ma rifiutandosi di abdicare anche se virtualmente sal\u00ec al trono Ferdinando IV. Non riconosceva pi\u00f9 il suo governo, ma non ne cre\u00f2 un altro.\nIstituzione del governo provvisorio.\nLa sera stessa, preso atto della mancanza di un governo legittimo, il municipio di Firenze nomin\u00f2 un Governo Provvisorio Toscano formato da Ubaldino Peruzzi, Vincenzo Malenchini ed Alessandro Danzini.\nIl 28 aprile il governo provvisorio offr\u00ec la dittatura a Vittorio Emanuele II che per\u00f2 ritenne opportuno non accettare in quanto la situazione internazionale era molto fluida e soprattutto non era chiara la posizione di Napoleone III, potente e fondamentale alleato del Savoia nella guerra all'Impero austriaco.\nVittorio Emanuele II si limit\u00f2 ad accordare la propria protezione e nomin\u00f2 commissario straordinario il suo inviato Carlo Boncompagni, con funzioni di capo di Stato. Il commissario prima prov\u00f2 a formare un direttorato di tecnici, poi preso atto dell'impossibilit\u00e0 di proseguire in quella direzione l'11 maggio form\u00f2 un gabinetto di governo con personalit\u00e0 locali: Bettino Ricasoli agli interni, Cosimo Ridolfi esteri ed istruzione pubblica, Enrico Poggi culto, Raffaele Busacca finanze, commercio e lavori pubblici, il piemontese Paolo De Caverobusacca alla guerra. Comandante dell'esercito fu nominato il generale Girolamo Cal\u00e0 Ulloa.\nEvoluzione.\nLa sovranit\u00e0 della Toscana rimase quindi intatta, ma di fatto non era pi\u00f9 un Granducato in quanto il 21 luglio Leopoldo II, che nel frattempo aveva raggiunto la corte asburgica, abdic\u00f2 in favore del figlio Ferdinando IV di Toscana il quale per\u00f2 n\u00e9 si insedi\u00f2 n\u00e9 abdic\u00f2 n\u00e9 cedette formalmente i poteri.\nIl 5 maggio, per decreto del Governo provvisorio, fu riformato l'esercito del Granducato di Toscana, formando:\nIl 23 maggio i soldati del 5\u00ba corpo d'armata francese sbarcarono a Livorno, al comando del principe Napoleone Gerolamo, ed occuparono i passi appenninici per prevenire colpi di mano da parte degli austriaci.\nIl 29 maggio fu dichiarata l'alleanza della Toscana al Regno di Sardegna ed alla Francia nella guerra contro l'Impero austriaco. Due giorni dopo, preso atto dell'inutilit\u00e0 della sua presenza nel granducato, il principe Napoleone Gerolamo partiva verso la Lombardia con le sue truppe e con le truppe di volontari toscani comandate da Girolamo Cal\u00e0 Ulloa.\nDopo l'armistizio di Villafranca, il 1\u00ba agosto il commissario straordinario cedette i poteri al consiglio dei ministri, presieduto dal barone Bettino Ricasoli.\nVennero adottati provvedimenti tendenti all'annessione al Regno di Sardegna, come l'introduzione dello stemma di casa Savoia, della lira piemontese al posto della moneta granducale. Non si perse l'occasione per promuovere alcune opere pubbliche, soprattutto in ambito ferroviario.\nAnnessione e scioglimento.\nL'11 marzo ed il 12 marzo 1860 si tenne il plebiscito che decret\u00f2 a larghissima maggioranza l'annessione della Toscana al Regno di Sardegna: 366.571 voti favorevoli contro 14.925 contrari (4.949 schede annullate per forma illegittima). La Suprema Corte di Cassazione delle Province di Toscana promulg\u00f2 l'annessione in data 15 marzo 1860 e l'atto formale di annessione fu firmato pochi giorni dopo, il 22 marzo; Eugenio di Savoia-Carignano divenne luogotenente del re, Bettino Ricasoli governatore generale.\nL'unificazione non fu attuata di colpo, si prefer\u00ec mantenere alla Toscana un'ampia autonomia amministrativa che dur\u00f2 fino al 14 febbraio 1861, quattro giorni prima della prima convocazione del parlamento del neonato Regno d'Italia.\nL'assimilazione completa e definitiva nelle strutture amministrative del nuovo Stato si concluse nel mese di ottobre dello stesso anno col decreto del nove ottobre 1861 n.274, , oltre a quelle che furono recepite dall'ordinamento giuridico unitario."}
{"id": "1216358", "revid": "9672395", "url": "https://it.wikipedia.org/wiki?curid=1216358", "title": "Impennaggi", "text": ""}
{"id": "1216360", "revid": "1543377", "url": "https://it.wikipedia.org/wiki?curid=1216360", "title": "Nebulosa Sacco di Carbone", "text": "La Nebulosa Sacco di Carbone (nota anche come C 99) \u00e8 una nebulosa oscura del cielo meridionale, evidentissima come una grande \"toppa scura\" che si sovrappone alla brillante Via Lattea australe. Non possiede un numero di catalogo NGC, n\u00e9 altre sigle di altri cataloghi ad eccezione del Catalogo Caldwell.\nOsservazione.\nLa nebulosa oscura il tratto pi\u00f9 meridionale della Via Lattea, laddove l'equatore galattico raggiunge il punto pi\u00f9 vicino al polo sud celeste; l'area di cielo nei dintorni \u00e8 invece molto ricca di campi stellari, nebulose brillanti e ammassi di stelle, caratteristica che la fa risaltare particolarmente.\nPresenta la forma di un trapezio rettangolo con le due basi disposte in senso nord-sud, che parte ad est delle stelle della Croce del Sud e prosegue verso meridione. Con una distanza di circa 600 anni luce dal Sole, \u00e8 una delle nebulose oscure a noi pi\u00f9 vicine. La sua declinazione fa s\u00ec che questa nebulosa sia osservabile completamente solo a sud del Tropico del Cancro; a meridione del Tropico del Capricorno si presenta invece circumpolare. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nEra ben conosciuta in epoca antica dagli abitanti dell'emisfero australe della Terra, nonch\u00e9 certamente dai popoli del Mediterraneo, che la poterono osservare in un'epoca in cui la precessione degli equinozi la rendeva visibile a latitudini pi\u00f9 settentrionali. Il primo a descriverla in epoca moderna fu Vincente Yanez Pinzon nel corso del 1499. Pochi anni pi\u00f9 tardi, il navigatore fiorentino Amerigo Vespucci le diede il nome di \"Canopo fosco\". Nel corso dei secoli fu chiamata in vari modi, tra cui \"Nube oscura di Magellano\"; in seguito venne descritta dall'abate Lacaille nel 1751. Nel 1970 K. Mattila prov\u00f2 che il Sacco di carbone non \u00e8 completamente oscura, ma possiede una sua debolissima luminosit\u00e0, la quale \u00e8 pari a circa 1/10 di quella delle regioni adiacenti della Via Lattea: questa luminosit\u00e0 \u00e8 dovuta al riflesso delle stelle da questo oscurate.\nPer gli aborigeni australiani, rappresentava la testa di un em\u00f9.\nCaratteristiche.\nLa quasi totalit\u00e0 degli studi concordano sul fatto che la Nebulosa Sacco di Carbone sia una nube di polveri relativamente quieta, senza alcuna traccia evidente di fenomeni di formazione stellare nascosti; a diverse lunghezze d'onda \u00e8 emerso che nelle regioni retrostanti si trovano delle stelle blu massicce e brillanti, la cui luce \u00e8 fortemente oscurata sulla nostra linea di vista. La presenza di quasi 300 stelle nelle regioni prossime alla nube suggerisce che si possa trattare non di una singola struttura nebulosa, ma di due strutture separate, alle distanze di 610 e 790 anni luce, dunque fra le pi\u00f9 vicine nebulose oscure a noi; la prima nube avrebbe dimensioni pari a 54 anni luce. Questa doppia struttura potrebbe essere in qualche modo correlata alla regione oscura del Camaleonte, visibile circa 15\u00b0 a sud-ovest."}
{"id": "1216361", "revid": "124944149", "url": "https://it.wikipedia.org/wiki?curid=1216361", "title": "Canale di Serse", "text": "Il canale di Serse \u00e8 una ciclopica opera di ingegneria idraulica progettata, a fini bellici, da Serse I di Persia, quale atto propedeutico all'invasione della Grecia per mare, nella seconda spedizione delle guerre persiane.\nL'idea.\nL'intento dell'opera era quello di tagliare l'istmo della pi\u00f9 orientale delle tre propaggini che costituiscono la penisola Calcidica: vale a dire il promontorio del Monte Athos.\nErodoto narra come il canale dovesse permettere il passaggio delle navi persiane, evitando le insidie del pericoloso periplo del promontorio di Athos, che, gi\u00e0 nella spedizione precedente (nel 492 a.C.), si era rivelato rovinoso per le sorti della flotta, condottavi da Mardonio.\nUna simile motivazione, gi\u00e0 allo stesso Erodoto, doveva tuttavia apparire sproporzionata rispetto all'impegno da profondere nella sua realizzazione, soprattutto se la si confronta con la pi\u00f9 facile alternativa del trasporto delle navi sulla terraferma.\nLo stesso storico di Alicarnasso fa mostra di ritenere come la reale motivazione dell'opera dovesse risiedere invece nella mania di grandezza del re persiano.\nMa poteva esserci, probabilmente, un ulteriore motivo: una simile impresa avrebbe fornito una notevole ostentazione di potere, trasformandosi in una potente arma nell'ambito di quella campagna di propaganda bellica e di guerra psicologica che Serse andava abilmente intessendo nella fase preparatoria all'invasione.\nNon bisogna dimenticare che il re persiano, durante la marcia di avvicinamento alla Grecia, aveva gi\u00e0 offerto una spettacolare ostentazione di potere con lo scenografico transito dell'armata persiana sul ponte di barche sull'Ellesponto, un'altra notevole opera ingegneristica.\nFonti antiche.\nSeguendo Erodoto, la larghezza dell'istmo, nel punto da sezionare, era di circa 12 stadi, corrispondenti a oltre 2 chilometri.\nLa lingua di terra venne suddivisa in settori, ciascuno assegnato a una delle diverse nazionalit\u00e0 che partecipavano alla spedizione (ma allo scavo contribuirono anche gli abitanti del luogo). La direzione dei lavori fu affidata ad Artachea (figlio di Arteo) e Bubare (figlio di Megabazo), entrambi persiani.\nLo scavo procedeva sollevando i materiali su per i gradini intagliati nelle pareti appositamente sagomate.\nI pi\u00f9 ingegnosi, ci riferisce Erodoto, si rivelarono, come sempre, gli astuti Fenici. Questi, nel tratto di loro competenza, adottarono una tecnica di scavo a pareti oblique, anzich\u00e9 verticali. Questa scelta, sebbene richiedesse una superiore mole di scavo, dovendosi partire da un invaso pi\u00f9 largo, veniva ampiamente ripagata dal pi\u00f9 agevole trasporto dei materiali di risulta lungo i fianchi inclinati.\nLa larghezza del canale doveva consentire il passaggio contemporaneo di due triremi affiancate spinte a forza di remi. Poich\u00e9 l'ingombro di una trireme in fase di spinta era di circa 12 metri, se ne deduce, da questa descrizione, una larghezza di 25 metri e oltre.\nIl completamento dell'opera, tra turnazioni dei lavoratori e imperiali frustate, richiese tre anni.\nErodoto ci informa come, durante la costruzione, sopraggiungesse la morte per malattia di Artachea, uno dei due direttori dei lavori. Artachea viene descritto come il pi\u00f9 alto tra i Persiani (\u00ab5 cubiti imperiali meno 4 dita\u00bb - circa 2,15 metri) e dotato della voce pi\u00f9 tonante del mondo (una qualit\u00e0 che dovette tornargli senz'altro utile durante la direzione dei lavori).\nSerse, affranto, gli tribut\u00f2 grandi onori erigendogli un tumulo a cui contribu\u00ec tutto l'esercito. Il tumulo \u00e8 probabilmente identificabile con la collina presente presso lo sbocco occidentale del canale.\nStudi moderni.\nLa storiografia moderna ha sempre guardato con notevole scetticismo alla descrizione di Erodoto, in particolare per l'assenza di tangibili resti di tale opera ingegneristica.\nQuesto ha portato molti a ritenere pi\u00f9 probabile che le navi siano state tuttalpi\u00f9 trasportate sulla terraferma, attraverso un invaso o una pista tracciata.\nGi\u00e0 nel XIX secolo alcuni studiosi o anche solo curiosi hanno riferito di tracce che potevano essere attribuite al canale.\nNegli anni novanta del XX secolo una ricerca multidisciplinare, svolta in sinergia tra archeologi, ingegneri e geofisici, di varia provenienza, utilizzando avanzate tecniche di prospezione geofisica, fotografica, sismica, sedimentologica, ha fornito conferma non solo della effettiva esistenza dell'opera ma anche della fondatezza della tradizione erodotea circa le caratteristiche tecniche della realizzazione.\nLa ricerca \u00e8 stata in grado di determinare, ad esempio, la larghezza del canale, rivelatasi essere di 25\u201335 m nella parte alta e di 20 m sul fondale. La profondit\u00e0 del canale, dall'attuale livello del suolo, sulla base delle discontinuit\u00e0 dei sedimenti depositatisi, \u00e8 stata stimata in 14\u201315 m.\nL'analisi del controverso sbocco a sud ha poi escluso l'esistenza di ostacoli e discontinuit\u00e0 nella costruzione, confermando che, quasi certamente, l'opera fu interamente completata.\nAnche l'assenza di organismi marini nella parte centrale del canale sembra avvalorare la narrazione erodotea, secondo la quale il canale fu abbandonato a se stesso subito dopo il suo utilizzo. La mancanza di manutenzione port\u00f2 rapidamente all'ostruzione del passaggio in seguito al collasso delle pareti. \nQuesta circostanza sembra suggerire, nelle parole degli stessi scopritori, \u00abche Serse costru\u00ec il canale non meno per ottenerne prestigio e quale dimostrazione di forza che per il suo mero ruolo funzionale\u00bb.\nCollegamenti esterni.\nIl testo erodoteo in italiano, in inglese e in greco:"}
{"id": "1216364", "revid": "287204", "url": "https://it.wikipedia.org/wiki?curid=1216364", "title": "Maestro Oltremontano", "text": "Opere.\nLavor\u00f2 nel transetto destro della basilica superiore di Assisi pi\u00f9 o meno contemporaneamente a Cimabue, occupandosi della parte superiore. Per il suo stile pi\u00f9 spiccatamente gotico, forse francese o inglese, \u00e8 stato in seguito chiamato dalla critica \"Maestro Oltremontano\". \nA lui sono attribuite i due lunettoni (\"Trasfigurazione\" e \"San Luca inginocchiato accanto a un trono\"), la loggetta sinistra (con busti di angeli entro clipei e grandi figure di santi e profeti a piena figura dietro le colonnine), e i paramenti decorativi (magari affidati a maestranze di bottega) presenti nei sott'archi dei lunettoni, della vetrata, e dei costoloni, con motivi vegetali e geometrici. Inoltre alcuni gli attribuiscono le fasce decorative della volta, in particolare i mascheroni vicini agli innesti sui pilastri, e i resti delle due grandi figure entro nicchie (\"Isaia\" e \"David\") ai lati della vetrata alla testata del transetto, sormontate da due rosoni dipinti. \nLa loggetta destra invece viene per lo pi\u00f9 attribuita a un maestro romano. \nSi tratta di una decorazione grandiosa (sfortunatamente assai danneggiata), che riveste una particolare importanza non solo per la qualit\u00e0 in s\u00e9 della pittura, ma soprattutto perch\u00e9 rappresenta un ponte tra la cultura gotica prettamente d'Oltralpe (francese, inglese e tedesca) e le scuole italiane attive ad Assisi, fiorentina e romana. In alcuni punti la pittura \u00e8 infatti palesemente gotica (in un'epoca in cui questo stile in Italia avviava appena ad attecchire in architettura), in altri dimostra l'assimilazione di elementi della cultura romana (come nelle foglie d'acanto di sapore classico, inserite nei sottarchi della vetrata), in altri infine \u00e8 improntata a modi esclusivamente romani, legati a un suo collaboratore e continuatore. \nLo stesso Cimabue apparve interessati a questi goticismi, prendendovi spunto, soprattutto nei motivi della fasce decorative e in una certa ampiezza e scioltezza del disegno. C'\u00e8 chi arriva a ipotizzare che in alcune zone del registro inferiore e dell'abside i due abbiamo possibilmente collaborato (\"Annuncio a Gioacchino e sua offerta\", \"Angeli reggivaso\" alla base della \"Volta dei quattro Evangelisti\", \"Crocifissione del transetto sinistro\").\nStile.\nLo smaccato profilo gotico delle cuspidi e i piccoli pinnacoli disegnati sopra gli archetti trilobati della loggetta \u00e8 di per s\u00e9 un'evidente adesione alla cultura gotica. Particolare \u00e8 in questi affreschi il dialogo che instaurano con i reali elementi architettonici, come le strutture architettoniche nelle quali sono inseriti i profeti che riprendono ampiamente l'intelaiatura della finestra. nelle loggette sono create una serie di nicchie dipinte, dietro ad una galleria di colonnine reali, talvolta con rapporti sfasati: una caratteristica usata prima solo nel Sancta Sanctorum di San Giovanni in Laterano (riscoperto a met\u00e0 degli anni Novanta del XX Secolo), che potrebbe spiegare un soggiorno a Roma durante il quale si distinse e venne arruolato da Niccol\u00f2 IV per la decorazione di Assisi.\nL'idea di una pittura che non solo imita, ma si innesta modificando l'ambiente reale era quindi una novit\u00e0 in un luogo normalmente accessibile al pubblico, ed ebbe una vasta portata negli sviluppi futuri. \nUn'altra caratteristica del Maestro Oltremontano \u00e8 che le sue figure sono inoltre molto lineari e con una ricerca verso l'individuazione fisionomica di ciascun personaggio raffigurato. Ci\u00f2 \u00e8 evidente nel modo in cui sono trattati i mascheroni alla base della volta, oppure le figure residue dei santi e dei profeti nella loggetta sinistra. Spunti dal mondo degli smalti francesi si colgono nei partiti decorativi, dove fogliaggi sono composti a spirali, mentre \u00e8 debitrice della cultura classica la presenza dei decori a greca e a rombo, oltre alla presenza della foglia d'acanto.\nStoria critica.\nC'\u00e8 chi ha negato l'esistenza del Maestro Oltremontano riferendo tutto a Cimabue e la sua bottega, sulla scorta delle indicazioni date da Vasari (Thode, Strzygowski, Berenson, Zeri). \nFu Aubert per primo a riconoscere i modi decisamente gotici di questa porzione del transetto, legandoli allo stile delle vetrate (a cui parteciparono molto probabilmente artisti tedeschi e francesi). A lui segu\u00ec Coletti, che insistette sui nessi con la Sainte-Chapelle di Parigi, sul segno grafico marcato, sulla squillante cromia di questa parte degli affreschi (ori, rossi scuri, turchini...). Scrisse: \u00abLo stile \u00e8 rigorosamente lineare; e ci\u00f2 appare con migliore evidenza nelle parti figurate, dove i volumi risultano risolti in tanti piani schiacciati...\u00bb\nBrandi, nel 1951, parl\u00f2 di un pittore \"transalpino\" per la \"Trasfigurazione\", senza tuttavia ipotizzarne alcuna nazionalit\u00e0 specifica. Tale questione appare di estrema difficolt\u00e0, sebbene alcuni studi abbiano colto alcuni punti di contatto con dettagli delle vetrate di gusto tedesco, o in affreschi all'estero, come quelli dell'abbazia di Nonnberg a Salisburgo, dove le figure avrebbero un disegno compatibile delle mani e una simile composizione dei volti."}
{"id": "1216365", "revid": "599013", "url": "https://it.wikipedia.org/wiki?curid=1216365", "title": "Marco Velo", "text": "Carriera.\nPassato professionista nel 1996 con la Brescialat, due anni pi\u00f9 tardi si trasferisce alla Mercatone Uno. Qui trascorre quattro stagioni a fianco di Marco Pantani, aiutandolo nella conquista del Giro d'Italia e del Tour de France nella stagione 1998. Al Giro d'Italia 2000 \u00e8 gregario di Stefano Garzelli, vincitore di quell'edizione della corsa rosa, mentre l'anno seguente si classifica egli stesso all'11\u00ba posto nel Giro d'Italia 2001.\n\u00c8 nel periodo alla Mercatone Uno che consegue la maggior parte dei suoi successi da professionista, soprattutto in corse a cronometro, come i quattro campionato nazionali a cronometro tra 1998 e 2001 (l'ultimo dei quali revocatogli) e le due Firenze-Pistoia, ma anche in alcune corse in linea.\nNel 2002 approda alla Fassa Bortolo, formazione diretta da Alberto Volpi e Stefano Zanatta. Qui \u00e8 in squadra con Alessandro Petacchi, e presto ne diventa il prezioso ultimo uomo nel treno che lancia le volate allo sprinter spezzino. Con Velo ultimo uomo, Petacchi vince tra l'altro nove tappe al Giro d'Italia 2004.\nAllo scioglimento della Fassa Bortolo a fine 2005 il duo, accompagnato da altri elementi come Fabio Sacchi e Alberto Ongarato, passa al Team Milram, formazione tedesca fondata per la stagione 2006 dopo una fusione tra Team Wiesenhof e Domina Vacanze. La stagione 2007 \u00e8 contrassegnata da un grave infortunio che gli impedisce di partecipare alle pi\u00f9 importanti corse. Nel 2009 si trasferisce alla Quick Step, squadra belga.\nIn carriera ha colto undici successi personali, oltre ad importanti piazzamenti. Nel suo palmar\u00e8s annovera anche tre vittorie in cronometro a coppie e due in cronometro a squadre. Ha chiuso la carriera il 16 ottobre 2010, al Giro di Lombardia, dopo 15 stagioni tra i professionisti."}
{"id": "1216367", "revid": "2130303", "url": "https://it.wikipedia.org/wiki?curid=1216367", "title": "Santuario della Madonna della Neve (Capoliveri)", "text": "Il santuario della Madonna della Neve \u00e8 un edificio sacro che si trova nei pressi di Lacona, a Capoliveri.\nDi impianto romanico, come ben visibile nella porzione basamentale risalente al XII secolo, la struttura custodisce l'immagine della \"Madonna della Neve\" a cui \u00e8 dedicata. \nBeneficio ecclesiastico di patronato del comune di Capoliveri, la chiesa e i terreni adiacenti, che probabilmente comprendevano un romitorio annesso alla parte absidale pi\u00f9 antica, vennero affidati alla custodia di due romiti e la loro amministrazione a due priori annuali laici. Sotto il Granducato di Toscana l'amministratore divenne unico e furono apportati migliorie e accrescimenti. Nel 1817 era presente un solo eremita, Giuseppe Tosi."}
{"id": "1216370", "revid": "256896", "url": "https://it.wikipedia.org/wiki?curid=1216370", "title": "Societ\u00e0 Italiana di Storia della Matematica", "text": ""}
{"id": "1216373", "revid": "327094", "url": "https://it.wikipedia.org/wiki?curid=1216373", "title": "Baivarabam", "text": "Il baivarabam era una consistente unit\u00e0 tattica dell'antica fanteria persiana, che ammontava a 10.000 uomini. Il comandante era chiamato \"baivarapati\u0161\" e disponeva di due vicecomandanti da cui dipendevano le due met\u00e0 del \"baivarabam\".\nL'organizzazione militare persiana era basata su una struttura rigidamente decimale (almeno in teoria): una fila di 10 uomini (il \"dathabam\") che, inglobata in dieci file, formava la squadra di 100 soldati (il \"satabam\") che, a sua volta accorpata in dieci squadre, formava il \"reggimento\" di 1.000 unit\u00e0 (l\"hazarabam\", guidato dall\"hazarapati\u0161\"); infine, dieci reggimenti rappresentavano la \"divisione\" di 10.000 militari (il \"baivarabam\", che significava appunto \"decina di migliaia\", in greco \"\u03bc\u03c5\u03c1\u03b9\u03ac\u03c2\"). La forza effettiva dei reparti in campo era per\u00f2 decisamente pi\u00f9 bassa, ridotta al 30-60% a causa di arruolamenti disordinati, di un servizio di lunga durata, del distaccamento di guarnigioni, diserzioni, perdite in combattimento, malattie ecc.\nI reparti migliori giungevano fino all'80% degli effettivi. Il \"baivarabam\" pi\u00f9 famoso era quello personale del re ed era costituito dagli \"Amrtaka\" (gli \"Immortali\"), cos\u00ec chiamati perch\u00e9, stando a quanto riferito da Erodoto, il reparto aveva sempre i propri effettivi al completo."}
{"id": "1216374", "revid": "1655887", "url": "https://it.wikipedia.org/wiki?curid=1216374", "title": "Laura Vicu\u00f1a", "text": "Biografia.\nLa fuga dal Cile.\nLaura del Carmen Vicu\u00f1a Pino nasce da Jos\u00e9 Domingo, un militare in carriera di nobile famiglia, e Mercedes Pino, una sarta di umili origini.\nQuando in Cile scoppia la guerra civile, un parente di Jos\u00e9 Domingo, Claudio Vicu\u00f1a, prova a partecipare alle elezioni come successore del presidente Jos\u00e9 Manuel Balmaceda, ma fallendo nell'intento i suoi avversari politici cominciano a perseguitare l'intera famiglia Vicu\u00f1a. Jos\u00e8 Domingo con la moglie e le due figlie Laura e Giulia Amanda \u00e8 costretto a fuggire verso il sud del Paese nel 1897.\nTre anni dopo Jos\u00e9 Domingo Vicu\u00f1a muore, lasciando la moglie in difficolt\u00e0 economiche. La donna decide allora di trasferirsi con le figlie in Argentina.\nLa vita in Argentina e la vocazione religiosa.\nMercedes Pino e le figlie arrivano nel paesino di Neuqu\u00e9n e la donna trova lavoro presso la tenuta di Manuel Mora, un ricco imprenditore agricolo.\nMercedes accetta di diventare la sua amante e Manuel Mora acconsente a provvedere all'educazione delle figlie:\nLaura \u00e8 mandata a studiare in un collegio delle Figlie di Maria Ausiliatrice, il ramo femminile dei Salesiani fondati da Giovanni Bosco, dove si trova subito a proprio agio nell'ambiente salesiano.\nLa situazione di precariet\u00e0 della madre, la sua convivenza con un uomo fuori dal sacramento cattolico del matrimonio e il suo allontanamento dalla fede sono per Laura fonte di sofferenza e preoccupazione. \nSono tre i capisaldi della sua \"regola di vita\": servire Dio per tutta la vita, preferire la propria morte piuttosto che il peccato, fare tutto il possibile per far conoscere e amare Dio alle persone a lei pi\u00f9 prossime, in particolare alla madre.\nNel 1902 Vicu\u00f1a prende i voti di povert\u00e0, castit\u00e0 e obbedienza in forma privata. Non pu\u00f2 infatti essere ammessa ufficialmente come postulante delle Figlie di Maria Ausiliatrice a causa della condotta della madre, considerata dalla Chiesa cattolica in condizione di \"peccato mortale\".\nLaura Vicu\u00f1a e Manuel Mora.\nLaura Vicu\u00f1a soffre molto per la presenza di Manuel Mora nella vita della madre e nella sua.\nL'uomo tenta di abusare spesso di Laura, ma lei riesce a gestire i suoi propositi violenti. \nTuttavia Manuel Mora non pu\u00f2 sopportare l'ostinazione di Laura a reagire contro di lui e per vendicarsi si rifiuta di continuare a pagare la retta del collegio. Laura e la sorella vengono comunque riaccolte a scuola dalla direttrice per via della loro difficile situazione familiare.\nPer problemi di salute, nel 1903, lascia il collegio e va a vivere in un appartamento a Jun\u00edn de Los Andes, assistita dalla madre. Muore il 22 gennaio 1904, all'et\u00e0 di 12 anni e mezzo.\nLa beatificazione ed il culto.\nLa congregazione dei Salesiani d\u00e0 inizio al processo di canonizzazione di Laura Vicu\u00f1a a partire dagli anni '50, grazie soprattutto a suor Cecila Ghedini. Ma le possibilit\u00e0 che Laura Vicu\u00f1a venga proclamata beata in realt\u00e0 non sono molte perch\u00e9 la Chiesa cattolica non pu\u00f2 considerarla una martire, tuttavia la determinazione dei salesiani contribuisce a portare avanti il lungo processo di beatificazione.\nLaura Vicu\u00f1a viene proclamata beata da San Giovanni Paolo II il 3 settembre 1988 sul Colle Don Bosco nel territorio di Castelnuovo Don Bosco (Asti).\nLa ragione principale della sua beatificazione \u00e8 un miracolo attribuitole nel 1955 quando Suor Ofelia del Carmen Lobos Arellano, affetta da gravi problemi polmonari e con solo pochi mesi di vita, si rivolge a Laura Vicu\u00f1a in preghiera e guarisce.\nLaura Vicu\u00f1a \u00e8 venerata in Cile e Argentina come la protettrice delle vittime di incesti e abusi sessuali.\nI santuari principali a lei dedicati si trovano a Santiago del Cile e in Argentina a Jun\u00edn de los Andes.\nLa memoria liturgica ricorre il 22 gennaio, giorno della sua morte. La salma \u00e8 venerata nella cappella delle Figlie di Maria Ausiliatrice a Bah\u00eda Blanca, in Argentina."}
{"id": "1216375", "revid": "1573940", "url": "https://it.wikipedia.org/wiki?curid=1216375", "title": "Metarminoidea", "text": "Metarminoidea \u00e8 una superfamiglia di molluschi nudibranchi. \u00c8 da considerarsi per\u00f2 un Nomen dubium, di applicazione dubbia e non verificabile.\nFamiglie.\nNonostante la superfamiglia non sia verificata, il National Center for Biotechnology Information vi classifica all'interno 3 Famiglie.\nFamiglie non pi\u00f9 classificate sotto la superfamiglia Metarminoidea:"}
{"id": "1216383", "revid": "117960220", "url": "https://it.wikipedia.org/wiki?curid=1216383", "title": "Progetto Alpha", "text": "Progetto Alpha \u00e8 la denominazione data a una burla organizzata nel 1979 ai danni del McDonnell Laboratory for Psychical Research, un centro ricerche di St. Louis.\nIl laboratorio intendeva individuare individui dotati di capacit\u00e0 fuori dalla norma. Tra i molti volontari che si presentarono al laboratorio, due ragazzi da poco ventenni, Micheal Edwards e Steve Shaw, sconvolsero i risultati negativi precedentemente ottenuti da altri volontari.\nI due ragazzi, apparentemente, superarono ogni prova: piegatura dei metalli, telecinesi, levitazione di oggetti, identificazione di nomi di oggetti nascosti. I due ragazzi furono giudicati dotati di facolt\u00e0 paranormali, ma in seguito risult\u00f2 che erano dei mistificatori.\nLa storia del progetto.\nIl McDonnell Laboratory for Psychical Research era un laboratorio dedito allo studio di fenomeni parapsicologici e paranormali; aveva sede a St. Louis.\nIl progetto si avvi\u00f2 nel 1979, sotto la guida del professor Peter Phillips. Le sue articolazioni avevano l'unico scopo di individuare persone (volontarie) in possesso di \"poteri paranormali\".\nJames Randi e la chiusura.\nDopo numerosi test falliti, si presentarono al Laboratorio due studenti universitari che superarono ottimamente ogni prova.\nIl laboratorio ricevette poco tempo dopo delle telefonate da parte di James Randi, che si propose come assistente per scoprire truffe e/o inganni da parte dei volontari; diede inoltre alcuni consigli al team del laboratorio, poich\u00e9 ipotizzava che i due volontari stessero ingannando i test tramite semplici trucchi.\nIl team esamin\u00f2 i consigli, ma non li ritenne di particolare rilievo, poco dopo la truffa fu svelata da James Randi. Era stato infatti Randi stesso ad organizzare l'intera burla, rivelando che il suo nome in codice (sconosciuto al laboratorio McDonnell) era \"Progetto Alpha\". \nIl 28 gennaio 1983, James Randi volle convocare una conferenza stampa, in cui dichiar\u00f2 che i due studenti universitari, Micheal Edwards e Steve Shaw, erano due prestigiatori alle prime armi, ma molto bravi nell'arte illusoria. Spieg\u00f2 che era stato lui il loro mandante, poich\u00e9 il noto illusionista voleva \"dimostrare l'inaffidabilit\u00e0 delle ricerche universitarie a riguardo dei fenomeni e delle capacit\u00e0 paranormali, poich\u00e9 nessuno meglio di un prestigiatore sa ingannare la scienza\".\nPoco tempo dopo la conferenza stampa, il laboratorio chiuse."}
{"id": "1216387", "revid": "15756", "url": "https://it.wikipedia.org/wiki?curid=1216387", "title": "Compensatore (aeronautica)", "text": "I correttori, spesso chiamati con il termine anglosassone trim, sono delle alette mobili montate sull'equilibratore e talvolta sul timone degli aeroplani, che servono a mantenere l'aereo nella direzione e assetto desiderati senza che il pilota debba fare sforzo sulla cloche. Questa applicazione pu\u00f2 risultare potenzialmente utile nel momento in cui per qualche motivo la configurazione di assetto del velivolo, tipicamente stabile, venga alterata; questo significa che la precedente posizione della barra di comando (immaginandola come centrata nell'origine di un piano cartesiano) non conferisce pi\u00f9 la stabilit\u00e0 ma, in quella che \u00e8 la sua posizione statica assume come nuova configurazione quella deviata il che comporterebbe al pilota una continua correzione dell'errore macroscopicamente riflesso da un'imbardata e/o rollio e/o beccheggio del velivolo con una manovra, ovvero una posizione della barra sostenuta nel tempo, dove in velivoli con comandi reversibili stancherebbe eccessivamente il pilota causando il non completamento della missione e possibile catastrofe.\nEsistono anche delle superfici dette \"alette compensatrici\". Come si pu\u00f2 intuire facilmente, si differenziano dalle alette corretrici per la loro funzione di compensazione, e.g. in presenza di comandi di volo reversibili (cio\u00e8 completamente gestiti dalla forza umana e nella fattispecie dal pilota) hanno la funzione di andare a ridurre il momento di cerniera e quindi qualora venissero fatte manovre onerose dal punto di vista di carico aerodinamico sulla superficie mobile, il pilota con l'ausilio di queste superfici riesca a superare questo aumento di forza richiesto che in assenza non riuscirebbe a sostenere."}
{"id": "1216389", "revid": "25624", "url": "https://it.wikipedia.org/wiki?curid=1216389", "title": "Alettoni", "text": ""}
{"id": "1216390", "revid": "1573940", "url": "https://it.wikipedia.org/wiki?curid=1216390", "title": "Atthila ingolfiana", "text": "Atthila ingolfiana \u00e8 un mollusco nudibranchio della famiglia Arminidae. \u00c8 l'unica specie nota del genere Atthila."}
{"id": "1216391", "revid": "3732", "url": "https://it.wikipedia.org/wiki?curid=1216391", "title": "Occhio (tipografia)", "text": "In tipografia l'occhio di un carattere \u00e8 la parte del carattere stesso destinata a ricevere l'inchiostro e a produrre l'impressione. \u00c8 cio\u00e8 la parte in rilievo e a rovescio di una lettera, un numero o un altro segno, che si trova sulla faccia superiore del parallelepipedo che costituisce il carattere di stampa.. \nLa dimensione dell'occhio \u00e8 data dalla somma delle parti ascendente, discendente e mediana ed \u00e8 l'altezza entro cui sono compresi i glifi di ciascun segno, accenti delle maiuscole esclusi. Pu\u00f2 anche essere intesa come la distanza verticale tra i tratti ascendenti e i tratti discendenti. I termini \"occhio medio\", \"occhio superiore\" e \"occhio inferiore\" sono sinonimi rispettivamente di parte mediana, parte ascendente e parte discendente.\nSi chiama \"profondit\u00e0 d'occhio\" l'altezza del rilievo. La linea orizzontale ideale su cui poggia il limite inferiore (\"allineamento ai piedi\") dell'occhio \u00e8 detta Allineamento.\nIl tipo di carattere con occhio diritto impiegato normalmente in tipografia \u00e8 detto tondo. La serie di caratteri con l'occhio inclinato leggermente verso destra rispetto all'allineamento \u00e8 detta corsivo."}
{"id": "1216392", "revid": "486946", "url": "https://it.wikipedia.org/wiki?curid=1216392", "title": "Trimmaggio", "text": ""}
{"id": "1216393", "revid": "29244", "url": "https://it.wikipedia.org/wiki?curid=1216393", "title": "Atthila", "text": ""}
{"id": "1216395", "revid": "25624", "url": "https://it.wikipedia.org/wiki?curid=1216395", "title": "Piano di simmetria", "text": ""}
{"id": "1216400", "revid": "30445", "url": "https://it.wikipedia.org/wiki?curid=1216400", "title": "Piccolo Alf\u00f6ld", "text": ""}
{"id": "1216405", "revid": "30445", "url": "https://it.wikipedia.org/wiki?curid=1216405", "title": "Kisalf\u00f6ld", "text": ""}
{"id": "1216406", "revid": "1494169", "url": "https://it.wikipedia.org/wiki?curid=1216406", "title": "Serpente di mare", "text": ""}
{"id": "1216408", "revid": "6340", "url": "https://it.wikipedia.org/wiki?curid=1216408", "title": "Uomo ghiaccio", "text": ""}
{"id": "1216409", "revid": "647919", "url": "https://it.wikipedia.org/wiki?curid=1216409", "title": "Idra maschio", "text": ""}
{"id": "1216410", "revid": "287204", "url": "https://it.wikipedia.org/wiki?curid=1216410", "title": "A\u0161a (Russia)", "text": "A\u0161a (anche traslitterata come \"Asha\", ) \u00e8 una cittadina della Russia europea centrale, nell'oblast' di \u010celjabinsk. Sorge sui monti Urali lungo le rive del fiume Sim, a circa 380 km di distanza in direzione ovest dal capoluogo \u010celjabinsk.\nFondata nel 1898, \u00e8 capoluogo del \"rajon\" A\u0161inskij."}
{"id": "1216411", "revid": "27723", "url": "https://it.wikipedia.org/wiki?curid=1216411", "title": "Elmetto di Thor", "text": ""}
{"id": "1216412", "revid": "486946", "url": "https://it.wikipedia.org/wiki?curid=1216412", "title": "Scrigno di gioie", "text": ""}
{"id": "1216414", "revid": "741067", "url": "https://it.wikipedia.org/wiki?curid=1216414", "title": "Barbara O'Neil", "text": "Nel 1941, fu candidata all'Oscar alla miglior attrice non protagonista per il film \"Paradiso proibito\".\nBiografia.\nBarbara O'Neil nacque e trascorse l'infanzia a St. Louis (Missouri), dove frequent\u00f2 il \"Sarah Lawrence College\". Studentessa modello, si iscrisse successivamente all'universit\u00e0 e inizi\u00f2 a coltivare le passioni per cinema, teatro, e danza assistendo a spettacoli teatrali estivi.\nNel 1937 apparve per la prima volta sul grande schermo, recitando nel melodramma \"Amore sublime\" di King Vidor, in cui era protagonista Barbara Stanwyck. Il successo del film consent\u00ec alla O'Neil di ottenere diverse scritture negli anni seguenti, a partire da \"Love, Honor, and Behave\" (1938). L'anno seguente le si present\u00f2 la grande occasione di fare parte del cast di \"Via col vento\" (1939), nella parte di Helen O'Hara, ruolo che le diede una popolarit\u00e0 ancora maggiore e le fece ottenere un ruolo di co-protagonista, accanto a Bette Davis, in \"Paradiso proibito\" (1940). La sua interpretazione fu addirittura ritenuta migliore di quella della Davis, tanto da farle guadagnare una nomination al premio Oscar alla miglior attrice non protagonista. Nello stesso anno la O'Neil spos\u00f2 il regista Joshua Logan, ma il matrimonio termin\u00f2 dopo due anni con il divorzio.\nGi\u00e0 nella prima met\u00e0 degli anni quaranta le sue apparizioni sul grande schermo si fecero sporadiche. Recit\u00f2 fino al 1961, anno in cui si ritir\u00f2 a vita privata nella sua villa di Cos Cob nel Connecticut, due anni dopo essere apparsa in \"La storia di una monaca\" (1959), accanto a Audrey Hepburn..\nMor\u00ec il 3 settembre 1980, all'et\u00e0 di 70 anni, per cause naturali."}
{"id": "1216415", "revid": "767487", "url": "https://it.wikipedia.org/wiki?curid=1216415", "title": "Harry Nelson Pillsbury", "text": "Pur essendo stato un grande giocatore, non scrisse nulla sugli scacchi. Si sa poco della sua famiglia e della sua educazione.\nFu il giocatore statunitense pi\u00f9 forte dopo la scomparsa dalle scene di Paul Morphy e prima dell'arrivo, decenni dopo, di Bobby Fischer. Alla fine dell'Ottocento e all'inizio del novecento fu certamente tra i pi\u00f9 forti giocatori al mondo anche se non riusc\u00ec mai ad arrivare alla sfida per il Titolo.\nBiografia.\nGli inizi.\nPillsbury nacque a Somerville in Massachusetts), si trasfer\u00ec a New York nel 1884 e successivamente a Philadelphia nel 1898.\nNel 1890, giocatore di scacchi da soli due anni, batt\u00e9 l'allora noto esperto di scacchi H.N. Stone. Nell'aprile del 1892 Phillsbury vinse un match per 2 a 1 contro il Campione del mondo Wilhelm Steinitz, che gioc\u00f2 per\u00f2 con lo svantaggio di un pedone. La crescita di Pillsbury fu rapidissima e in breve tempo si trov\u00f2 senza rivali nella scena scacchistica newyorkese.\nHastings 1895.\nIl Brooklyn chess club sponsorizz\u00f2 il suo viaggio in Europa per farlo giocare nel Torneo di Hastings 1895, al quale parteciparono tutti i maggiori giocatori dell'epoca ed \u00e8 ad oggi considerato tra i tornei pi\u00f9 forti di tutti i tempi.\nIl ventiduenne Pillsbury divenne una celebrit\u00e0 negli Stati Uniti e all'estero per la vittoria in questo torneo, davanti al Campione del mondo in carica Emanuel Lasker, il gi\u00e0 Campione Wilhelm Steinitz, i recenti sfidanti al titolo Mikhail Chigorin e Isidor Gunsberg, e ai futuri sfidanti Siegbert Tarrasch, Carl Schlechter e David Janowski.\nLo stile dinamico che Pillsbury esib\u00ec durante il torneo contribu\u00ec anche alla diffusione della popolarit\u00e0 del gambetto di donna durante gli anni '90 del 1800, in particolare la sua famosa vittoria contro Siegbert Tarrasch contribu\u00ec a questo scopo .\nSan Pietroburgo 1895.\nIl suo successivo torneo importante fu a San Pietroburgo 1895, un girone all'italiana a sei turni tra quattro dei primi cinque classificati ad Hastings (Pillsbury, Chigorin, Lasker e Steinitz; assente Tarrasch).\nSembra che Pillsbury abbia contratto la sifilide prima dell'inizio dell'evento. Bench\u00e9 fosse al comando dopo la prima met\u00e0 del torneo (Pillsbury 6.5 punti su 9, Lasker 5.5, Steinitz 4.5, Chigorin 1.5), fu afflitto da forti emicranie e ottenne solo 1.5 su 9 nella seconda met\u00e0, concludendo al 3\u00ba posto.\nPerse l'importante scontro interno con Lasker e Garry Kasparov ha fatto notare che se l'avesse vinto avrebbe potuto concludere il torneo al comando e ottenere un match per il titolo mondiale contro Lasker..\nCampione Statunitense.\nMalgrado la sua salute cagionevole, Pillbury batt\u00e9 il campione americano Jackson Showalter nel 1897, vincendo cos\u00ec il U.S. Chess Championship, mantenne poi il titolo sino alla sua morte. Arriv\u00f2 primo a pari merito con Siegbert Tarrasch a Vienna nel 1898 ma perse lo spareggio contro il tedesco.\nDeclino e morte.\nLa poca salute gli imped\u00ec di realizzare il suo completo potenziale per il resto della vita. Il pregiudizio ai tempi corrente riguardo alla sifilide rende difficile pensare che abbia cercato aiuto medico. La malattia lo sconfisse infine nel 1906.\n\u00c8 sepolto nel cimitero Laurel Hill di Reading, Massachusetts.\nRisultati in carriera contro i contemporanei.\nPillsbury ebbe un risultato pari contro Lasker (+5=4-5), riuscendo anche a batterlo con i pezzi neri a San Pietroburgo nel 1895 e ad Augsburg nel 1900 (bench\u00e9 questa sia stata una partita amichevole non giocata in un torneo):\n1. e4 e5 2. f4 d5 3. exd5 e4 4. Cc3 Cf6 5. De2 Ad6 6. d3 0-0 7. dxe4 Cxe4 8. Cxe4 Te8 9. Ad2 Af5 10. 0-0-0 Axe4 11. Dg4 f5 12. Rg3 Cd7 13. Ac3 Cf6 14. Ch3 Cg4 15. Ae2 Ae7 16. Axg4 (diagramma) Ah4 17. Axf5 Axg3 18. Ae6+ Txe6 19. dxe6 De8 20. hxg3 Axg2 \n21. The1 Axh3 22. Td7 Rg6 23. b3 Te8 24. Te5 Axe6 25. Txc7 Rxg3 26. Rb2 h6 27. Txb7 Tc8 28. Ad4 Dg2 29. Txa7 Txc2+ 30. Rb1 Dd2 0-1\nAnche contro Steinitz (+5=3-5) e Tarrasch (+5=2-5) concluse la carriera in pareggio, ma ebbe uno score leggermente in negativo contro Chigorin (+7=6-8) e sorprendentemente contro Joseph Blackburne (+3=4-5), mentre chiuse in attivo contro David Janowski (+6=2-4) e G\u00e9za Mar\u00f3czy (+4=7-3), infine si rivel\u00f2 nettamente superiore a Carl Schlechter (+8=9-2).\nL'abilit\u00e0 negli scacchi alla cieca.\nPillsbury fu un giocatore di scacchi alla cieca molto forte, gioc\u00f2 pi\u00f9 di 1000 partite alla cieca in oltre 70 simultanee. Era in grado di giocare a scacchi e a dama contemporaneamente, mentre giocava una mano di whist e recitava a memoria una lista di lunghe parole. In questo campo ottenne il suo record con 22 partite alla cieca in simultanea a Mosca nel 1902. In ogni caso, la sua impresa pi\u00f9 notevole furono le 21 partite in simultanea contro i giocatori del Hannover Hauptturnier del 1902. Il vincitore del forte torneo avrebbe ottenuto il titolo di Maestro, eppure Pillsbury ottenne +3=11-7. Il giovane Edward Lasker gioc\u00f2 contro Pillsbury in una esibizione alla cieca a Breslavia, contro la volont\u00e0 di sua madre, e ricord\u00f2 il fatto nel suo \"Chess secrets I learned from the Masters\":\nCuriosamente, alla stessa performarce di Breslavia assist\u00e9 proprio anche Alechin, allora di nove anni, che ebbe poi a dichiarare:\nCuriosit\u00e0.\nLa partita che Pillsbury disput\u00f2 con Alexander Halprin a Monaco nel 1900 \u00e8 stata usata come base per la creazione del racconto \"La Variante dell'Unicorno\" (1981) di Roger Zelazny, che con questa storia ha vinto un Premio Hugo.\nLo stesso Zelazny racconta (in una postfazione assente nelle edizioni italiane del racconto) che il suo protagonista gioca la parte di Halprin, mentre l'Unicorno quella di Pillsbury."}
{"id": "1216421", "revid": "80339", "url": "https://it.wikipedia.org/wiki?curid=1216421", "title": "Asha", "text": ""}
{"id": "1216425", "revid": "228587", "url": "https://it.wikipedia.org/wiki?curid=1216425", "title": "Bilancio", "text": ""}
{"id": "1216427", "revid": "110157", "url": "https://it.wikipedia.org/wiki?curid=1216427", "title": "Chiesa di San Nicola (Capraia Isola)", "text": "La chiesa di San Nicola \u00e8 un luogo di culto cattolico che si trova in piazza Milano a Capraia Isola.\n\u00c8 la parrocchiale dell'attuale centro abitato, nato nell'XI secolo attorno al Forte di San Giorgio. La chiesa che, secondo la tradizione, deve il proprio nome alla statua lignea di San Nicola ripescata in mare e tuttora visibile all'interno, \u00e8 impostata su tre navate separate da pilastri e caratterizzata da decorazioni a stucco eseguite nel XVIII secolo da maestranze locali.\nLungo le navate si aprono numerose cappelle, tra cui quella di Sant'Erasmo, tradizionalmente di pertinenza dei pescatori, e quella di Sant'Agostino. Di un certo interesse sono anche la tela dell\"Annunciazione\" (primo quarto del XVIII secolo), e quella raffigurante la \"Vergine con Santa Caterina e San Domenico\" (1665). Nell'abside \u00e8 il coro ligneo settecentesco, sovrastato dalla cantoria e dall'organo a canne, costruito nel XVII secolo per il convento di San Francesco in Bastia (Corsica) e ivi trasferito nel 1793."}
{"id": "1216428", "revid": "110157", "url": "https://it.wikipedia.org/wiki?curid=1216428", "title": "Irschen", "text": "Irschen \u00e8 un comune austriaco di 1 999 abitanti nel distretto di Spittal an der Drau, in Carinzia. Nel 1923 ha inglobato la localit\u00e0 di Pfl\u00fcgl, fino ad allora frazione di Dellach im Drautal."}
{"id": "1216431", "revid": "80339", "url": "https://it.wikipedia.org/wiki?curid=1216431", "title": "Asino (Russia)", "text": ""}
{"id": "1216433", "revid": "105427027", "url": "https://it.wikipedia.org/wiki?curid=1216433", "title": "Papaboy", "text": "Papaboy \u00e8 un neologismo usato per indicare il giovane che partecipa alle manifestazioni cattoliche alle quali presenzia il Papa, in particolar modo le Giornate mondiali della Giovent\u00f9.\nIl termine \u00e8 stato coniato dai media Italiani, nell'estate del 2000, in occasione della Giornata Mondiale della Giovent\u00f9 di Roma per chiamare collettivamente l'elevato numero di pellegrini accorsi all'appuntamento che dimostravano un particolare attaccamento alla figura di papa Wojty\u0142a.\nIn seguito il termine si \u00e8 esteso per indicare i pellegrini partecipanti non solo alle successive GMG internazionali, ma anche i giovani presenti in piazza San Pietro in occasione della morte di Giovanni Paolo II e, in generale, i partecipanti delle manifestazioni religiose cattoliche presenziate dal Papa, tra cui l'Agor\u00e0 dei giovani italiani.\nIl termine viene normalmente utilizzato con accezione negativa o sarcastica sebbene con alcune eccezioni. Non viene utilizzato n\u00e9 dalla Pastorale Giovanile Nazionale italiana, n\u00e9 dall'Osservatore Romano, n\u00e9 dai media vicini alle posizioni della Conferenza Episcopale Italiana (\"Avvenire\" e TV2000), n\u00e9 dalla gran parte dei giornali di orientamento cattolico."}
{"id": "1216434", "revid": "110157", "url": "https://it.wikipedia.org/wiki?curid=1216434", "title": "Kleblach-Lind", "text": "Kleblach-Lind \u00e8 un comune austriaco di 1 181 abitanti nel distretto di Spittal an der Drau, in Carinzia. \u00c8 stato istituito nel 1964 con la fusione dei comuni soppressi di Kleblach e Lind im Drautal; capoluogo comunale \u00e8 Lind im Drautal."}
{"id": "1216439", "revid": "74173", "url": "https://it.wikipedia.org/wiki?curid=1216439", "title": "Wilno", "text": ""}
{"id": "1216441", "revid": "125972023", "url": "https://it.wikipedia.org/wiki?curid=1216441", "title": "Montemurro", "text": " \nMontemurro \u00e8 un comune italiano di 1\u00a0207 abitanti della provincia di Potenza, in Basilicata.\nGeografia fisica.\nTerritorio.\nIl paese si trova in Val d'Agri nei pressi del lago di Pietra del Pertusillo ed \u00e8 collegato alla strada statale 598 di Fondovalle dell'Agri.\nConfina a nord (contrade \"Favaleto\", \"Robotelle\", \"Santo Jaso\") con l'agro di Corleto Perticara; a nord - ovest (contrade \"Spineto\", \"Cornaleta\", \"Scalette\", \"Casalaspro\") col torrente Rifreddo (\"rivus frigidus\", rio freddo), che segna il confine con Viggiano; a ovest e sud - ovest (contrade \"Belliboschi\", \"Bosco dell'Aspro\", \"Vallarano\") con lo stesso torrente, che segna stavolta il confine con Grumento Nova; a sud con Spinoso, il cui confine si perde ormai nel lago del Pertusillo ma che una volta era segnato dal fiume Agri (contrade \"Fornaci\", \"Calcionari\", \"Tarangelo\", \"Falvella\", \"Iozza\", \"Pertusillo\"); a sud - est (contrade \"Cesinelle\", \"Marcature\", \"Fiume\") con San Martino d'Agri, il cui confine \u00e8 segnato dallo stesso fiume; a est e nord - est (contrade \"Serra Cavallo\", \"Forlito\", \"Parete\", \"Morroni\", \"Tufara\", \"Coste dell'Agresto\") con Armento.\nLa zona pi\u00f9 montuosa, genericamente chiamata \"Serra\", si trova a nord, e le sue cime pi\u00f9 rilevanti sono il \"Monte Agresto\" (1\u00a0285 metri) e l'altopiano di \"Santo Jaso\" (che con i suoi 1\u00a0299 metri risulta il punto pi\u00f9 alto del territorio montemurrese); verso Armento invece troviamo numerose collinette tondeggianti, fra cui la \"Serra della Monache\" (1\u00a0116 metri).\nStoria.\nFu fondato intorno all'anno Mille a seguito delle continue incursioni saracene patite da \"Grumentum\", che costrinsero gli abitanti ad abbandonare la citt\u00e0 e a spargersi sulle alture circostanti, ove costruirono fortificazioni. Una di queste fu il \"Castrum Montis Murri\" (distrutto da un terremoto nel 1343), che sorgeva nel luogo dell'attuale \"piazza Giacinto Albini\", e dal quale deriv\u00f2 poi il nome del nuovo nucleo abitato. Risent\u00ec come tutta la regione delle influenze normanne. Appartenne al feudo di Montescaglioso, della sede episcopale di Tricarico e fu dominio dei Sanseverino e dei Carafa.\nIn tempi pi\u00f9 recenti la sua storia si incrocia con quella dell'Unit\u00e0 d'Italia grazie alla figura di Giacinto Albini, suo illustre figlio. Questi fu l'artefice della cosiddetta \"insurrezione lucana\", rivolta antiborbonica che interess\u00f2 l'intera regione e che permise di \"consegnare\" a Garibaldi la Basilicata gi\u00e0 liberata. Dopo l'Unit\u00e0 anche Montemurro fu interessato dal cosiddetto fenomeno del \"brigantaggio\": l'ex pastore montemurrese Antonio Cotugno (detto \"Culopizzuto\") ader\u00ec alla protesta antisabauda mettendosi a capo di una banda di \"briganti\", anch'essi montemurresi.\nIl paese venne quasi interamente raso al suolo dal terribile terremoto del 16 dicembre 1857, il cui epicentro fu localizzato proprio a Montemurro, risparmiando in parte il rione Concerie situato nella parte alta dell'abitato \n(questo triste evento ritard\u00f2 di tre anni l'insurrezione lucana, e costrinse lo spostamento provvisorio della \"base operativa\" a Corleto Perticara); sub\u00ec inoltre non pochi danni da una vasta frana abbattutasi sulla zona alta dell'abitato (quella scampata al terremoto del 1857), per buona parte arginata dal Palazzo Robilotta, uno dei pochi edifici rimasti in piedi dopo il terremoto del 1857, il 26 febbraio 1907, e dal terremoto dell'Irpinia del 1980. Queste tre gravi calamit\u00e0 naturali provocarono un'ampia emigrazione, in gran parte transoceanica, che decim\u00f2 il numero di abitanti, condannando il paese alla stessa sorte di tutto il sud Italia \"rurale\". L'emigrazione infatti, mai completamente attenuatasi, \u00e8 tuttora la piaga principale di Montemurro.\nSociet\u00e0.\nEvoluzione demografica.\nI dati sulla popolazione residente ci confermano un inarrestabile spopolamento, tipico delle zone rurali del Mezzogiorno, che non tende ad arrestarsi nemmeno negli anni pi\u00f9 recenti:\n\u00c8 significativo comunque riflettere su due dati:\nEconomia.\nUn tempo (fino al citato terremoto del 16 dicembre 1857) centro fiorente per la concia delle pelli e l'esportazione di cuoio, tessuti, funi e vasellame in ceramica, attualmente vede una accennata rinascita della coltura dell'ulivo e della conseguente produzione di olio, attivit\u00e0 tuttavia non sufficienti a frenare la continua emigrazione.\nLa debole economia montemurrese viene trainata principalmente dalle numerose aziende boschive presenti sul territorio che, sebbene il paese sia ormai raggiunto dal metano, resistono alla modernit\u00e0 e all'impossibilit\u00e0 di avviare attivit\u00e0 produttive pi\u00f9 redditizie.\nNei pressi di Santo Jaso, sulla cosiddetta \"Serra di Montemurro\", \u00e8 sorto un grande parco eolico (opera della societ\u00e0 bolzanina\nEnergie SpA Energie S.p.A. AG: Home, che comprende 36 aerogeneratori e sviluppa una potenza complessiva di 29,1 MW; la produzione annua prevista \u00e8 di circa 60 milioni di kWh; l'emissione di CO2 evitata \u00e8 stimata nell'ordine di 30\u00a0000/35\u00a0000 t l'anno, pari a quanto assorbito da circa 7\u00a0000/10\u00a0000 ettari di bosco.\nSport.\nCalcio.\nLa principale squadra di calcio della citt\u00e0 \u00e8 l'\"A.S. Montemurro\", che milita nel girone B lucano di 1\u00aa Categoria. I colori sociali sono il giallo ed il blu."}
{"id": "1216445", "revid": "339392", "url": "https://it.wikipedia.org/wiki?curid=1216445", "title": "Newsforge", "text": ""}
{"id": "1216446", "revid": "147771", "url": "https://it.wikipedia.org/wiki?curid=1216446", "title": "Open Source Technology Group", "text": ""}
{"id": "1216448", "revid": "767487", "url": "https://it.wikipedia.org/wiki?curid=1216448", "title": "Rudy Giovannini", "text": "Biografia.\nGiovannini \u00e8 nato a Bolzano, ma \u00e8 cresciuto e vive tuttora nella vicina Laives. Deve la sua notoriet\u00e0, soprattutto nel mondo di lingua tedesca, pi\u00f9 per il suo repertorio di musica popolare (\"volkst\u00fcmliche Schlager\") che per quello classico.\nSi \u00e8 diplomato al conservatorio di Verona, e si \u00e8 poi perfezionato con Arrigo Pola (presso cui si era perfezionato gi\u00e0 Luciano Pavarotti) a Modena.\nIl suo esordio internazionale avvenne nel 2000, quando da esordiente giunse terzo al Grand Prix der Volksmusik (con \"Amore, Amore\"); biss\u00f2 poi il risultato due anni pi\u00f9 tardi (con \"Donna della Raspa\").\nIl pi\u00f9 grande successo \u00e8 la vittoria al Grand Prix der Volksmusik 2006, in coppia con Belsy e accompagnato dal Coro Monti Pallidi, con la canzone \"Salve Regina\". Particolarit\u00e0 dell'esecuzione stava nel fatto che erano rappresentate tutti e tre i gruppi linguistici della provincia di Bolzano: Giovannini \u00e8 infatti di madrelingua tedesca, Belsy \u00e8 ladina (nata in India \u00e8 stata adottata da una famiglia gardenese), mentre il coro (di Laives come Giovannini) \u00e8 composto perlopi\u00f9 da italiani."}
{"id": "1216449", "revid": "110157", "url": "https://it.wikipedia.org/wiki?curid=1216449", "title": "Chiesa di Sant'Antonio (Capraia Isola)", "text": "La chiesa e il convento di Sant'Antonio sono due edifici sacri che si trovano a Capraia Isola.\nLa chiesa e il convento furono costruiti dall'Ordine francescano nella seconda met\u00e0 del XVII secolo. Le origini si devono a un monaco francescano, Pier Giorgio di Bastia, che fu inviato nell'isola nel febbraio 1655 dall'allora vescovo di Massa e Populonia Giovan Battista Malaspina per sostituire nelle funzioni di economo un pievano ammalato: il frate convinse la comunit\u00e0 di Capraia ad ospitare un insediamento di francescani. Questa possibilit\u00e0 era vista con favore dalla Repubblica di Genova - secondo il quale i francescani potevano limitare l'autorit\u00e0 del vescovo, che risiedendo a Massa Marittima poteva essere influenzato dal Granducato di Toscana - ma fu avversata dal successore di monsignor Malaspina, Bandino Accarigi, che il 19 gennaio 1658 invi\u00f2 una lettera alla comunit\u00e0 di Capraia per manifestare la sua contrariet\u00e0. Tuttavia i francescani si erano gi\u00e0 dati da fare e nel frattempo avevano ottenuto da papa Alessandro VII il via libera.\nDal 1873 al 1986 il convento ha ospitato la centrale del carcere, che ospitava la direzione e gli uffici.\nNel 2016 si sono conclusi i lavori di restauro della facciata e dell'interno della chiesa, che precedentemente si trovavano in pessime condizioni.\nL'origine barocca \u00e8 evidente nelle linee mosse della facciata della chiesa. All'interno si trovano la tela raffigurante la \"Vergine con il Bambino e sant'Anna\" e, sull'altare maggiore, la statua lignea di sant'Antonio."}
{"id": "1216453", "revid": "124667037", "url": "https://it.wikipedia.org/wiki?curid=1216453", "title": "Fronte Nazionale (Regno Unito)", "text": "Il Fronte Nazionale (\"National Front\", abbr. NF) \u00e8 un partito politico britannico di estrema destra di cui le maggiori attivit\u00e0 politiche furono svolte durante gli anni settanta ed ottanta.\nIdeologia.\nLinea politica.\nIl partito rivendica come sua posizione fondamentale il decentramento sia del potere politico agli enti locali in nome di una maggiore democrazia, sia dell'istruzione in modo da sostenere i diritti dei genitori nell'educazione dei figli. Sostiene anche la libert\u00e0 di parola, di stampa, il diritto ad un equo processo, tutela da arresti arbitrari. Il partito sostiene di essere contro l\"'imperialismo americano\", e vorrebbe l'uscita del Regno Unito dalla NATO e dalle Nazioni Unite. \u00c8 a favore della pena di morte per i reati di omicidio, stupro, pedofilia e terrorismo e vorrebbe la reintroduzione della \"Section 28\", cos\u00ec come sostiene la reintroduzione del reato di omosessualit\u00e0. In campo bioetico il partito ha una posizione antiabortista, ritenendo l'aborto come un crimine contro l'umanit\u00e0, e vorrebbe l'abrogazione dell'Abortion Act del 1967.\nStoria.\nPrimi giorni: tardi anni sessanta e primi settanta.\nIl NF venne fondato il 7 febbraio 1967, sotto la direzione di A. K. Chesterton, un cugino di Gilbert Keith Chesterton e futuro leader della League of Empire Loyalists (LEL). Gli obiettivi erano l'opposizione all'immigrazione ed al multiculturalismo politico nel Regno Unito ed alle organizzazioni internazionali come le Nazioni Unite o la Nato.\nIl NF crebbe durante gli anni settanta fino ad 20\u00a0000 iscritti nel 1974. Risultati favorevoli arrivarono dalle elezioni locali, con il 44% dei voti a Deptford.\nAnni novanta e duemila.\nNegli anni novanta, il declino del NF come il British National Party cominci\u00f2 a farsi sempre pi\u00f9 forte. In conseguenza di ci\u00f2, Ian Anderson decise di cambiare il nome del partito e nel 1995 di rilanciarlo come National Democrats. Il cambiamento risult\u00f2 impopolare. Oltre la met\u00e0 dei 600 membri proseguirono l'attivit\u00e0 con il NF sotto la riluttante leadership di John McAuley. L'attuale segretario \u00e8 Ian Edward (in carica dal gennaio 2010).\nSimbolo.\nIl logo del partito corrisponde nelle lettere iniziali stilizzate."}
{"id": "1216454", "revid": "110157", "url": "https://it.wikipedia.org/wiki?curid=1216454", "title": "Krems in K\u00e4rnten", "text": "Krems in K\u00e4rnten \u00e8 un comune austriaco di 1 716 abitanti nel distretto di Spittal an der Drau, in Carinzia. \u00c8 stato istituito nel 1973 con la fusione dei comuni soppressi di Eisentratten e Kremsbr\u00fccke; capoluogo comunale \u00e8 Eisentratten. La frazione Innerkrems \u00e8 un'importante stazione sciistica."}
{"id": "1216457", "revid": "767487", "url": "https://it.wikipedia.org/wiki?curid=1216457", "title": "Lendorf", "text": "Lendorf (informalmente Lendorf im Drautal) \u00e8 un comune austriaco di 1 732 abitanti nel distretto di Spittal an der Drau, in Carinzia. Tra il 1864 e il 1887 era stato accorpato alla citt\u00e0 di Spittal an der Drau. Sul suo territorio si trovano le rovine del municipio romano di Teurnia."}
{"id": "1216459", "revid": "287204", "url": "https://it.wikipedia.org/wiki?curid=1216459", "title": "Chiesa di Sant\u2019Antonio (Capraia Isola)", "text": ""}
{"id": "1216461", "revid": "1793900", "url": "https://it.wikipedia.org/wiki?curid=1216461", "title": "Mallnitz", "text": "Mallnitz \u00e8 un comune austriaco di 817 abitanti nel distretto di Spittal an der Drau, in Carinzia; \u00e8 stato istituito nel 1895 per scorporo dal comune di Obervellach. Stazione sciistica, fa parte del progetto Perle delle Alpi.\nGeografia fisica.\nAl centro del paese c'\u00e8 la confluenza dei due fiumi che scendono dalla Tauerntal e dalla Seebachtal, il Tauernbach e il Seebach, che confluiscono nel Mallnitzbach; da Mallnitz si dipartono tre valli: la Tauerntal, la Seebachtal e la D\u00f6sental.\nMonumenti e luoghi d'interesse.\nAll'inizio della Tauerntal si trova il centro visite del Parco nazionale Alti Tauri.\nInfrastrutture e trasporti.\nDa Mallnitz, che \u00e8 la stazione ferroviaria pi\u00f9 alta del percorso della Ferrovia dei Tauri, la linea imbocca il tunnel ferroviario dei Tauri, attraverso il quale si possono trasportare anche le automobili caricandole su appositi vagoni.\nSport.\nStazione sciistica specializzata nello sci alpino, ha ospitato tra l'altro i Campionati austriaci 1989."}
{"id": "1216474", "revid": "767487", "url": "https://it.wikipedia.org/wiki?curid=1216474", "title": "Malta (Austria)", "text": "Malta \u00e8 un comune austriaco di 2 024 abitanti nel distretto di Spittal an der Drau, in Carinzia."}
{"id": "1216476", "revid": "1305772", "url": "https://it.wikipedia.org/wiki?curid=1216476", "title": "Pozzo dei desideri (disambigua)", "text": ""}
{"id": "1216477", "revid": "27723", "url": "https://it.wikipedia.org/wiki?curid=1216477", "title": "Pozzo dei Desideri", "text": ""}
{"id": "1216479", "revid": "1305772", "url": "https://it.wikipedia.org/wiki?curid=1216479", "title": "Gaspard de Coligny", "text": "Il nome Gaspard nella dinastia dei signori di Coligny compare quattro volte:"}
{"id": "1216481", "revid": "1171882", "url": "https://it.wikipedia.org/wiki?curid=1216481", "title": "M\u00f6rtschach", "text": "M\u00f6rtschach \u00e8 un comune austriaco di 807 abitanti nel distretto di Spittal an der Drau, in Carinzia. \u00c8 stato istituito nel 1898 per scorporo dal comune di Winklern, al quale era stato nuovamente aggregato tra il 1973 e il 1991."}
{"id": "1216486", "revid": "178842", "url": "https://it.wikipedia.org/wiki?curid=1216486", "title": "TcpDump", "text": ""}
{"id": "1216488", "revid": "110157", "url": "https://it.wikipedia.org/wiki?curid=1216488", "title": "Tcpdump", "text": "In informatica tcpdump \u00e8 un tool comune per il debug delle reti di computer che funziona da riga di comando. Consente all'utente di intercettare pacchetti e trasmissioni ad esempio nel protocollo TCP/IP condotti attraverso una rete al quale il computer \u00e8 collegato. Fu originariamente scritto da Van Jacobson, Craig Leres e Steven McCanne, che lavoravano, in quel periodo, al Lawrence Berkeley National Laboratory Network Research Group (Gruppo di Ricerca per le reti del Laboratorio Lawrence di Berkeley).\nCaratteristiche.\nTcpdump gira su molte piattaforme Unix-like: Linux, Solaris, BSD, macOS, HP-UX e AIX fra gli altri. In questi sistemi, tcpdump \u00e8 sviluppato sulla base delle librerie per la cattura di pacchetti libpcap.\nSu Windows pu\u00f2 essere usato WinDump, un port di tcpdump per Windows.\nSu Unix e molti altri sistemi operativi, un utente deve avere i privilegi di superutente per usare tcpdump a causa del suo utilizzo della modalit\u00e0 promiscua (sebbene possa essere configurato per non utilizzare l'interfaccia di cattura in questo modo attraverso il flag -p da riga di comando), ma anche a causa del fatto che vari schemi per la cattura dei pacchetti di rete (raw socket, periferiche speciali, etc.) richiedono privilegi di root.\nL'utente pu\u00f2 opzionalmente applicare un qualsiasi numero di filtri bpf-based per rendere l'output pi\u00f9 leggibile in reti con un alto volume di traffico.\nUsi comuni di tcpdump.\ntcpdump viene comunemente utilizzato:"}
{"id": "1216491", "revid": "773636", "url": "https://it.wikipedia.org/wiki?curid=1216491", "title": "Chiesa di San Giovanni Maggiore (Borgo San Lorenzo)", "text": "La chiesa di San Giovanni Maggiore si trova a circa tre chilometri di distanza da Borgo San Lorenzo.\nStoria e descrizione.\nAd essa si arriva dopo aver percorso un viale alberato di cipressi. La facciata della chiesa \u00e8 abbellita da un loggiato rifatto nel Novecento. Il suo campanile, detto campanile Alberto, risalente all'anno Mille, ha base quadrata e finestre monofore.\nQuesta chiesa fu riedificata nel 1520-1530 dall'arcivescovo di Firenze Francesco Minerbetti e restaurata nel 1930. Di essa non si pu\u00f2 precisare l'origine, anche se molto probabilmente essa risale al V-VI secolo. Di ci\u00f2 si ha conferma nei documenti dell'XI secolo che citano un \"castellare novum\" o \"castellarium novum\", che indica l'esistenza di un castello pi\u00f9 antico, costruito sui resti del primo. Nel Monastero di San Pietro in Luco si fa menzione di una compravendita di beni di questa chiesa, risalenti al 1016.\nL'interno si presenta con tre navate, un ambone romanico con decori in marmo verde del XII secolo, un crocifisso di legno della prima met\u00e0 del Cinquecento, copie in gesso di due busti rappresentanti la madre e il padre di Francesco Minerbetti (gli originali in terracotta del XVI secolo sono conservati nel Museo Beato Angelico di Vicchio), un altro busto che raffigura il pievano Fratini.\nL'arredamento della chiesa si trova anch'esso nel Museo di Vicchio ed \u00e8 costituito da pianete, un calice bizantino del XIII secolo, una coppa d'argento, un reliquiario d'argento, un banco di noce, una tela raffigurante il \"Salvatore\", opera di Salvator Rosa, un dipinto con \"San Giovanni Battista\" (scuola di Giotto), un crocifisso di bronzo attribuito a Giambologna.\nIl pittore Pietro Alessio Chini dipinse il \"Battesimo di Cristo\" sulla volta centrale di questa chiesa.\nIl decoratore Dino Chini (1884-1960) dipinse un festone con foglie di quercia e alloro che circonda una lapide in memoria dei reduci della Grande Guerra, entrando sulla parete destra della chiesa .\nSotto l'altare maggiore, in marmo intarsiato, \u00e8 collocato il sepolcro del beato Giovanni da Vespignano."}
{"id": "1216493", "revid": "767487", "url": "https://it.wikipedia.org/wiki?curid=1216493", "title": "M\u00fchldorf (Carinzia)", "text": "M\u00fchldorf \u00e8 un comune austriaco di 1 005 abitanti nel distretto di Spittal an der Drau, in Carinzia. Tra il 1865 e il 1876 \u00e8 stato aggregato al comune di Obervellach, tra il 1876 e il 1913 a quello di Kolbnitz e tra il 1973 e il 1992 a quello di Rei\u00dfeck."}
{"id": "1216494", "revid": "124465634", "url": "https://it.wikipedia.org/wiki?curid=1216494", "title": "Ludovico II del Palatinato", "text": "Nato ad Heidelberg, era figlio del duca Ottone II e di Agnese del Palatinato, figlia di Enrico V della dinastia dei Guelfi, e nipote di Enrico XII \"il Leone\" e di Corrado Hohenstaufen.\nBiografia.\nNel 1246 support\u00f2 le azioni del cognato Corrado IV di Germania contro Enrico Raspe e nel 1251 si trovava in guerra contro l'arcivescovo di Ratisbona. Nel 1253 succedette al padre come duca di Baviera.\nNel 1255, quando i territori dei Wittelsbach vennero divisi tra i figli di Ottone, ricevette il Palatinato e la Baviera superiore, mentre suo fratello, il duca Enrico XIII di Baviera ricevette la Baviera inferiore. Questa spartizione andava contro le leggi stabilite e come tale caus\u00f2 una rivolta tra i vescovi bavaresi che si allearono con Ottocaro II di Boemia nel 1257. Nell'agosto di quell'anno Ottocaro invase la Baviera, ma Ludovico ed Enrico riuscirono a respingere l'attacco.\nDurante l'interregno tedesco dopo la morte di Guglielmo II d'Olanda nel 1256, support\u00f2 le azioni di Riccardo di Cornovaglia.\nAssieme al fratello, inoltre, Ludovico venne in soccorso al giovane nipote Corradino di Svevia nel suo ducato di Svevia, senza tuttavia riuscire a indirizzare la sua elezione a re di Germania. In seguito al supporto dato all'impero, venne scomunicato dal papa nel 1266. Nel 1267 accompagn\u00f2 Corradino sino a Verona. Dopo l'esecuzione del giovane principe a Napoli nel 1268, eredit\u00f2 da lui alcuni possedimenti in Svevia e support\u00f2 l'elezione di Rodolfo I contro Ottocaro II nel 1273.\nIl 26 agosto 1278 le armate di Rodolfo e di Luigi si scontrarono nella battaglia di D\u00fcrnkrut e Jedenspeigen con l'esercito di Ottocaro e quest'ultimo cadde in battaglia. Nel 1289 la dignit\u00e0 elettorale della Baviera pass\u00f2 nuovamente alla Boemia, ma Ludovico mantenne il titolo di elettore come conte palatino del Reno. Alla morte di Rodolfo nel 1291 non riusc\u00ec a sostenere l'elezione del cognato Alberto I contro Adolfo di Nassau.\nMor\u00ec ad Heidelberg e gli successe il figlio Rodolfo, che divenne pochi mesi dopo genero di Adolfo di Nassau. Ludovico II venne sepolto nella cripta dell'abbazia di F\u00fcrstenfeld.\nMatrimoni.\nSi spos\u00f2 in prime nozze con Maria di Brabante, figlia del duca Enrico II di Brabante e di Maria, figlia del re Filippo di Svevia, che venne giustiziata a Donauw\u00f6rth nel 1256 per un falso sospetto di adulterio. Come espiazione Ludovico fond\u00f2 l'abbazia cistercense di F\u00fcrstenfeld, presso Monaco.\nAlcune leggende raccontano l'accaduto: Ludovico si era assentato per diverso tempo da casa, per risolvere problemi di governo nella regione del Reno. Sua moglie scrisse due lettere, una al marito ed un'altra al conte di Kyburg a Hunsr\u00fcck, un vassallo di Ludovico, che venne per errore portata al marito, che dalla lettura della lettera giunse alla conclusione che sua moglie avesse una relazione extraconiugale.\nAltre cronache riportano l'esecuzione di Maria di Brabante il 18 gennaio 1256 a Donauw\u00f6rth, al castello di Mangoldstein per decreto ducale di adulterio, ma nient'altro.\nNel 1260 spos\u00f2 in seconde nozze Anna di Glogau, dalla quale ebbe i seguenti figli che raggiunsero l'et\u00e0 adulta:\nIl 27 ottobre 1273 spos\u00f2 in terze nozze Matilde d'Asburgo, figlia di Rodolfo I d'Asburgo, dalla quale ebbe i seguenti figli che raggiunsero l'et\u00e0 adulta:\nA Ludovico II succedette il figlio maggiore Rodolfo."}
{"id": "1216496", "revid": "174852", "url": "https://it.wikipedia.org/wiki?curid=1216496", "title": "Numeri arabi", "text": ""}
{"id": "1216498", "revid": "767487", "url": "https://it.wikipedia.org/wiki?curid=1216498", "title": "Montagna di Lura", "text": "La Montagna di Lura (\"Montagne de Lure\" in francese) \u00e8 una montagna delle Prealpi di Provenza alta 1.826\u00a0m.\nSi trova nel dipartimento delle Alpi dell'Alta Provenza e nell'arrondissement di Forcalquier."}
{"id": "1216500", "revid": "602698", "url": "https://it.wikipedia.org/wiki?curid=1216500", "title": "Bootstrap (statistica)", "text": "Il bootstrap \u00e8 una tecnica statistica di ricampionamento con reimmissione per approssimare la distribuzione campionaria di una statistica. \nPermette perci\u00f2 di approssimare media e varianza di uno stimatore, costruire intervalli di confidenza e calcolare p-value di test quando, in particolare, non si conosce la distribuzione della statistica di interesse.\nNel caso di campionamento casuale semplice, il funzionamento \u00e8 il seguente: consideriamo un campione effettivamente osservato di numerosit\u00e0 pari ad \"n\", diciamo formula_1. Da formula_2 si ricampionano \"m\" altri campioni di numerosit\u00e0 costante pari ad \"n\", diciamo formula_3; in ciascuna estrazione bootstrap, i dati provenienti dal primo elemento del campione, cio\u00e8 formula_4, possono essere estratti pi\u00f9 di una volta e ciascun dato ha probabilit\u00e0 pari a \"1/n\" di essere estratto.\nSia formula_5 lo stimatore di formula_6 che ci interessa studiare, diciamo formula_7. Si calcola tale quantit\u00e0 per ogni campione bootstrap, formula_8. In questo modo si hanno a disposizione \"m\" stime di formula_6, dalle quali \u00e8 possibile calcolare la media bootstrap, la varianza bootstrap, i percentili bootstrap etc. che sono approssimazioni dei corrispondenti valori ignoti e portano informazioni sulla distribuzione di formula_10.\nPartendo quindi da queste quantit\u00e0 stimate \u00e8 possibile calcolare intervalli di confidenza, saggiare ipotesi, etc."}
{"id": "1216502", "revid": "15756", "url": "https://it.wikipedia.org/wiki?curid=1216502", "title": "Summorum Pontificum", "text": "Il Summorum Pontificum (in italiano \"Dei Sommi Pontefici\") \u00e8 una lettera apostolica di papa Benedetto XVI, pubblicata in forma di \"motu proprio\" il 7 luglio 2007.\nIl motu proprio, scritto prima della canonizzazione dei papi Giovanni XXIII, Paolo VI e Giovanni Paolo II, contiene le indicazioni giuridiche e liturgiche che, insieme alle precisazioni emanate dalla Pontificia commissione \"Ecclesia Dei\", sono rimaste in vigore fino al 16 luglio 2021 (data di pubblicazione della Lettera Apostolica in forma di Motu Proprio \"Traditionis custodes\" da parte di papa Francesco) per la celebrazione della messa secondo \"il Messale Romano promulgato da S. Pio V e nuovamente edito dal S. Giovanni XXIII\" oppure secondo \"il Messale Romano edito dal beato Papa Giovanni XXIII nel 1962\" oppure secondo \"l'ultima stesura del \"Missale Romanum\", anteriore al Concilio, che \u00e8 stata pubblicata con l'autorit\u00e0 di papa Giovanni XXIII nel 1962 e utilizzata durante il Concilio\".\nLe disposizioni di \"Summorum Pontificum\" sono entrate in vigore il 14 settembre 2007, festa dell'esaltazione della Santa Croce, e hanno sostituito le precedenti norme contenute nella lettera della Congregazione per il Culto Divino \"Quattuor abhinc annos\" del 1984 e nel \"motu proprio\" papale \"Ecclesia Dei adflicta\" del 1988.\nSignificato del documento.\nIl documento \u00e8 accompagnato da una lettera del Papa, con cui spiega ai vescovi e ai fedeli i motivi, lo spirito e gli scopi del suo atto. Nella lettera accompagnatoria Benedetto XVI respinge due timori, dichiarandoli infondati:\nindicando poi il motivo della nuova normativa:\nIn Benedetto XVI \u00e8 dunque presente l'auspicio che questa apertura possa contribuire, fra le altre cose, anche a riportare nella piena comunione con Roma quei fedeli che se ne sono distaccati non accettando alcuni contenuti del concilio ecumenico Vaticano II e le riforme che ne sono seguite (soprattutto la riforma liturgica di Paolo VI introdotta nel 1969), come gli appartenenti alla Fraternit\u00e0 Sacerdotale San Pio X.\nContenuto del documento.\nIntroduzione storica.\nIl rito romano \u00e8 quel rito liturgico che \u00e8 in uso nella Chiesa di Roma e che si distingue da quelli in uso in altre parti della Chiesa cristiana come i riti ambrosiano, alessandrino, antiocheno, armeno, bizantino e caldeo.\nCon il passare del tempo, il rito romano \u00e8 stato adottato in quasi tutta la Chiesa latina. Rimangono eccezioni quali l'uso del rito ambrosiano nella maggior parte dell'arcidiocesi di Milano e in alcune zone vicine. L'uniformit\u00e0 fu promossa particolarmente dopo il Concilio di Trento con la bolla pontificia \"Quo primum tempore\". Con questo il papa Pio V, eccettuando solo quei riti che potessero vantare un'antichit\u00e0 di almeno duecento anni, impose in tutta la Chiesa latina, l'uso del \"Messale Romano\" da lui promulgato. Delle successive edizioni di questo Messale Romano, aventi tutte per titolo \"Missale Romanum ex decreto Sacrosancti Concilii Tridentini restitutum\", l'ultima fu pubblicata da papa Giovanni XXIII nel 1962.\nDopo il Concilio Vaticano II (1962-1965), il papa Paolo VI promulg\u00f2 nel 1969 una nuova edizione del \"Messale Romano\" con il titolo \"Missale Romanum ex decreto Sacrosancti Oecumenici Concilii Vaticani II instauratum\", che divenne il testo normalmente usato nella celebrazione della messa nella Chiesa latina.\nNell'articolo 1 del suo \"Summorum Pontificum\", Benedetto XVI afferm\u00f2 che l'edizione 1962 del Messale romano non \u00e8 mai stata abrogata. Nella lettera di accompagnamento lo stesso papa Benedetto XVI spiega: \u00abquesto Messale non fu mai giuridicamente abrogato e, di conseguenza, in linea di principio, rest\u00f2 sempre permesso. Al momento dell'introduzione del nuovo Messale, non \u00e8 sembrato necessario di emanare norme proprie per l'uso possibile del Messale anteriore. Probabilmente si \u00e8 supposto che si sarebbe trattato di pochi casi singoli che si sarebbero risolti, caso per caso, sul posto. Dopo, per\u00f2, si \u00e8 presto dimostrato che non pochi rimanevano fortemente legati a questo uso del Rito romano che, fin dall'infanzia, era per loro diventato familiare. Ci\u00f2 avvenne, innanzitutto, nei Paesi in cui il movimento liturgico aveva donato a molte persone una cospicua formazione liturgica e una profonda, intima familiarit\u00e0 con la forma anteriore della Celebrazione liturgica\u00bb.\n\"Lex orandi\" del rito romano.\nNella sua legislazione del 2007 Benedetto XVI dichiar\u00f2 che sia l'edizione 1969 del Messale Romano sia quelle anteriori (dal 1559 al 1962) sono espressioni della \u201clex orandi\u201d (\u201clegge della preghiera\u201d) della Chiesa cattolica di rito latino. Afferm\u00f2 che i due messali non contengono due diversi riti, ma due usi diversi dello stesso rito romano, dei quali quello contenuto nel messale di papa Paolo VI era la forma ordinaria di celebrazione; quello del 1962 la forma straordinaria.\nArticoli normativi.\nBenedetto XVI estese a tutta la Chiesa cattolica latina la possibilit\u00e0 di celebrare la messa con i libri liturgici promulgati il 23 giugno 1962. La facolt\u00e0 di avvalersi della liturgia antica era inoltre estesa all'uso del \"Pontificale Romanum\" per la celebrazione di tutti i sacramenti (anche se l'ordine sacro, a differenza degli altri sacramenti, non veniva esplicitamente menzionato nel \"motu proprio\") e alla recita del \"breviario romano\".\nDichiar\u00f2 che tutti i sacerdoti di rito latino possono usare liberamente e senza alcuna restrizione o autorizzazione il messale del 1962 nel celebrare in forma privata; a queste messe private potevano partecipare i fedeli che lo chiedevano spontaneamente. L'uso del messale del 1962 per tali messe non era possibile nei giorni del Triduo pasquale, in quanto le messe senza popolo durante il Triduo non sono previste, con qualunque messale.\nAnche le comunit\u00e0 di Istituti di vita consacrata o Societ\u00e0 di vita apostolica (cio\u00e8 le congregazioni sacerdotali e gli ordini religiosi) che celebrano la messa conventuale nella propria chiesa erano autorizzste a celebrare con il Messale del 1962.\nPer quanto riguarda le parrocchie, ad un gruppo stabile di fedeli che volesse celebrare la messa tridentina basterebbe rivolgersi al parroco, senza dover chiedere l'autorizzazione al vescovo diocesano. Se il parroco non concedesse la celebrazione della messa tridentina, i fedeli potrebbero rivolgersi al vescovo. Se anche il vescovo non volesse rispondere alle esigenze dei fedeli, questi potrebbero riferirlo alla Pontificia commissione \"Ecclesia Dei\".\nNelle chiese non parrocchiali e non conventuali ci si rivolgerebbe al rettore della chiesa per avere l'autorizzazione alla celebrazione nella forma tridentina.\nIl Vescovo potrebbe anche erigere una o pi\u00f9 parrocchie personali (senza giurisdizione territoriale, ma con cura d'anime di un gruppo di fedeli) per i gruppi di fedeli che desiderano la liturgia tradizionale. {Il \"Traditionis custodes\" espressamente proibisce l'erezione di nuove parrocchie personali per tali gruppi).\nCommenti a favore e critiche.\nIl cardinale francese Jean-Pierre Ricard e il vescovo svizzero Kurt Koch, presidenti degli episcopati dei due Paesi pi\u00f9 coinvolti nella disputa con i tradizionalisti di Lefebvre, difesero la decisione del Papa, anche se invitarono a non sottovalutare possibili incomprensioni delle sue motivazioni e il rischio di divisioni. Fiduciosi sulla buona accoglienza erano i cardinali Cormac Murphy-O'Connor (inglese) e Karl Lehmann (tedesco). In Italia entusiasmo venne espresso dai cardinali Angelo Scola e Carlo Caffarra. La scelta del Papa venne invece qualificata come \"anticonciliare\" da altri cattolici, fra i quali alcuni impegnati accanto ai parroci nella gestione della attivit\u00e0 parrocchiali in veste di educatori, catechisti, eccetera.\nPer monsignor Bernard Fellay, superiore della Fraternit\u00e0 Sacerdotale San Pio X, la \"normalizzazione\" della messa \"non di San Pio V\", precisava, \"bens\u00ec della Chiesa di sempre\" era stato \"un atto di giustizia, un aiuto soprannaturale straordinario in un momento di grave crisi ecclesiale\".\nAll'inizio della \"Lettera ai Vescovi\", il Papa constata che:\nTra le dichiarazioni critiche anteriori alla pubblicazione, quella pi\u00f9 nota \u00e8 senz'altro il comunicato dell'assemblea plenaria dei Vescovi francesi, che approfondisce i timori cui Benedetto XVI, con la \"Lettera\", ha voluto rispondere di persona.\n\"Summorum Pontificum\" ha suscitato reazioni positive da parte di alcuni prelati ortodossi, in particolare il metropolitano russo Kirill Gundiayev e l'eparca Ilarion Alfeev.\nI liturgisti di Camaldoli.\nI liturgisti di Camaldoli diffusero un documento, intitolato \"Avvio di una riflessione\", con lo scopo \u00abdi offrire un contributo alle delicate mediazioni che saranno necessarie per evitare che l'impatto della nuova disciplina possa generare nella realt\u00e0 ecclesiale divisioni e contrapposizioni, e non comunione e riconciliazione, come \u00e8 nelle sue intenzioni\u00bb.\nCardinal Martini.\nIl 29 luglio 2007 il cardinale Carlo Maria Martini in un suo articolo pubblicato sulle pagine culturali del quotidiano \"Il Sole 24 ORE\" ha criticato il motu proprio temendo in particolare il venire meno della comunione dei fedeli attorno ad un unico rito e la svalorizzazione delle \"conquiste della riforma liturgica del Concilio Vaticano II\", in specie per quanto riguarda la comprensione e la partecipazione del popolo alla celebrazione della messa. Per cui, nonostante si ritenesse ancora in grado di celebrare senza difficolt\u00e0 nel Rito Antico ed avesse officiato sempre in latino nel duomo di Milano nei giorni delle grandi festivit\u00e0, non sarebbe ritornato a celebrare secondo i libri precedenti al Vaticano II per tre motivi:\nMartini, tuttavia, concede che questo motu proprio contribuisca ecumenicamente a favorire il \u00abdialogo fra tutti coloro che cercano Dio con cuore sincero\u00bb.\nAffermazioni messe in discussione.\nL'affermazione nel motu proprio della non abrogazione del Messale 1962.\nNell'articolo 1 del motu proprio \"Summorum Pontificum\", Benedetto XVI afferm\u00f2 che l'edizione 1962 del Messale romano non \u00e8 stata \"mai abrogata\".\nNelle norme di applicazione del motu proprio nell'arcidiocesi di Washington, approvate dal cardinale Donald William Wuerl, arcivescovo di Washington dal 2006 al 2018, si commentava: \u00abNon \u00e8 chiaro cosa significhi \"mai abrogato\": pur se il Messale \"non fu mai abrogato\", certamente \u00e8 stata abrogata la norma canonica che ne richiedeva l'uso. La Costituzione apostolica di Paolo VI \"Missale Romanum\" del 1969 \u00e8 stata regolarmente promulgata come legge negli \"Acta Apostolicae Sedis\", in conformit\u00e0 con il canone 9 del Codice del 1917. La stessa Costituzione richiedeva l'uso dell'appena rivisto Messale Romano e abrog\u00f2 la precedente norma canonica che prevedeva l'uso della Messa di rito tridentino. Il Papa decret\u00f2 che la sua Costituzione avesse forza di legge \"ora e in futuro\", e revoc\u00f2 espressamente la legislazione contraria, comprese \"le costituzioni e ordinanze apostoliche emanate dai Nostri Predecessori e le altre prescrizioni, anche meritevoli di particolare menzione ed emendamento\". Il decreto del 26 marzo 1970 con il quale la Sacra Congregazione per il Culto Divino promulg\u00f2 l\"editio typica\" del rivisto Messale Romano conteneva la frase \"nonostante qualsiasi cosa contraria\". Perch\u00e9 un sacerdote potesse usare \"legittimamente\" il Messale del 1962, anche privatamente, era richiesto un indulto o un permesso dell'Ordinario\u00bb.\nAndrea Grillo, professore di teologia sacramentale e filosofia della religione presso il Pontificio Ateneo Sant'Anselmo a Roma e di liturgia a Padova presso l'Abbazia di Santa Giustina, osservava che l'affermazione di Benedetto XVI sulla non abrogazione del Messale del 1962 si basava solo su un \"argumentum ex silentio\" in contraddizione con l'atteggiamento dei suoi due predecessori immediati, i quali consideravano il rito postconciliare come quello avente forza di legge, per la cui deroga era necessario un indulto. Anche Giovanni XXIII esplicitamente dichiar\u00f2 che la sua edizione era solo un testo provvisorio in attesa delle decisioni del Concilio Vaticano II.\nLa distinzione fatta in \"Summorum Pontificum\" tra la \"forma ordinaria\" e la \"forma extraordinaria\" del rito romano \u00e8 un'innovazione: priva di precedente storico, teologico o canonico. Cos\u00ec diceva Chad James Glendinning, professore della Saint Paul University di Ottawa e membro del consiglio di amministrazione della Societ\u00e0 canadese di diritto canonico. L'idea che riti liturgici precedentemente considerati \"ordinari\" dovessero diventare \"straordinari\" per decreto del supremo legislatore era inconcepibile fino a tempi recenti.\nGlendinning osservava che l'interpretazione dell'affermazione della non abrogazione del Messale del 1962, a sostegno della quale Benedetto XVI non offriva alcuna giustificazione, era di interpretazione difficile, proprio perch\u00e9 il contrario era stato ritenuto certo, anche dalla stessa Santa Sede, secondo le cui esplicite direttive si richiedeva per quasi quarant'anni un'autorizzazione per poterlo ancora usare lecitamente, autorizzazione data solo in circostanze eccezionali e previste nella legislazione stessa o per concessione di privilegi individuali. Glendinning diceva che l'abrogazione esplicita di tutta la relativa legislazione anteriore \u00e8 avvenuta mediante la costituzione apostolica \"Missale Romanum\" di Paolo VI ed \u00e8 stata confermata dalla Sacra Congregazione per il Culto Divino, che con la notificazione \"Conferentiarum episcopalium\" del 28 ottobre 1974 stabil\u00ec che, dal momento in cui una conferenza episcopale ha decretato l'uso obbligatorio di una traduzione del Messale Romano o di una sua parte, \"la messa, sia in latino che in volgare, pu\u00f2 essere celebrata lecitamente solo secondo il rito del Messale Romano promulgato il 3 aprile 1969 per autorit\u00e0 di papa Paolo VI\", fatto salvo l'indulto concesso ai sacerdoti anziani per le messe \"sine populo\".\nInfatti il 28 ottobre 1974 la Congregazione decret\u00f2: \"Quando la Conferenza Episcopale ha stabilito che il Messale Romano in volgare, o anche una certa parte di esso, per esempio, l\"Ordo Missae\", deve essere adottato nella sua regione, allora \u00e8 lecito celebrare la messa, sia in latino che in volgare, \"soltanto\" secondo il rito del Messale Romano promulgato sotto l'autorit\u00e0 di Paolo VI il 3 aprile 1969. In merito alle norme emanate da questa Sacra Congregazione a favore dei sacerdoti che, per et\u00e0 avanzata o per infermit\u00e0, incontrino gravi difficolt\u00e0 nell'osservare il nuovo Ordine del Messale Romano o del Lezionario del Messale, \u00e8 chiaro che l\"Ordinario\" pu\u00f2 concedere la facolt\u00e0 di mantenere parzialmente o interamente il Messale Romano secondo l'edizione tipica del 1962 con gli adattamenti del 1965 e del 1967, ma \"soltanto\" per la celebrazione della messa \"sine populo\". Per\u00f2 gli Ordinari non possono concedere tale facolt\u00e0 per celebrare la Messa \"cum populo\". Gli Ordinari, sia locali che religiosi, siano vigilanti piuttosto affinch\u00e9, mentre si rispettono i riti liturgici non romani legittimamente riconosciuti dalla Chiesa, tutti i sacerdoti e i fedeli di rito romano, nonostante qualsiasi pretesto di consuetudine anche immemoriale, accettino rettamente l'Ordine del nuovo Messale Romano e approfondiscano con sempre maggiore impegno e piet\u00e0 i tesori in esso contenuti sia della Parola di Dio sia della dottrina liturgica e pastorale\".\nGlendinning poi si domandava come risolvere il conflitto tra le affermazioni di Benedetto XVI che il Messale del 1962 \"non \u00e8 mai stato giuridicamente abrogata\" e che \"in linea di principio era sempre permesso\" e l'esplicita intenzione di Paolo VI di rimpiazzare con il suo Messale quello precedente insieme alla proibizione di tutti i Messali precedenti (fatto ammesso anche dal cardinale Ratzinger) e concludeva che tale conflitto si doveva ad un \"impiego impreciso e creativo della terminologia canonica\". La prima possibile spiegazione dell'apparente conflitto \u00e8 di distinguere tra l'abrogazione della legge che impone l'uso di un libro particolare e l'abrogazione del libro. La seconda \u00e8 di dire che il Messale del 1962 non \u00e8 mai stato esplicitamente abrogato citandolo per nome, e che, anche dopo la promulgazione di quello del 1969, il precedente \u00e8 stato usato con continuit\u00e0 [...] sia in grazia di un'eccezione prevista dal diritto (come per i sacerdoti anziani) sia in virt\u00f9 di privilegi individuali \"contra legem\".\u00bb\nNorbert L\u00fcdecke, professore della facolt\u00e0 di teologia cattolica dell'universit\u00e0 di Bonn, accett\u00f2 senza riserve le direttive del motu proprio, ma qualific\u00f2 come \"canonicamente sorprendente\" l'affermazione \"disinvolta\" secondo cui il Messale Romano del 1962 non \u00e8 mai stato abrogato ed esamin\u00f2 diversi tentativi di spiegazione, che per\u00f2 consider\u00f2 poco convincenti.\nJohn Huels osserv\u00f2: \"Il papa Benedetto deve avere qualcosa di unico in mente nel dire che il Messale del 1962 non fu mai abrogato. Forse vuol dire che non \u00e8 mai stato abrogato \"esplicitamente\" per nome, o forse sta dicendo che il Messale del 1962 \u00e8 continuamente in uso da parte di coloro ai quali \u00e8 stato eccezionalmente permesso di usarlo e in questo senso non \u00e8 stato mai completamente abrogato nella prassi, ma non \u00e8 questo il significato tecnico di \"abrogato\" nel diritto canonico.\nTutte queste osservazioni sulla difficolt\u00e0 di capire l'affermazione che il Messale del 1962 non era stato mai abrogato sono state fatte quando il \"Summorum Pontificum\" era ancora in vigore, prima della pubblicazione il 16 luglio 2021 del motu proprio \"Traditionis custodes\" che decret\u00f2: \"Le norme, istruzioni, concessioni e consuetudini precedenti, che risultino non conformi con quanto disposto dal presente Motu Proprio, sono abrogate\".\nCommissione di nove cardinali nel 1986.\nPi\u00f9 di 18 anni prima della pubblicazione del motu proprio \"Summorum Pontificum\" si parl\u00f2 di una commissione cardinalizia che per mandato del papa Giovanni Paolo II (1978\u20132005) si riun\u00ec per discutere un supposto diritto dei vescovi di proibire la celebrazione della \"messa tradizionale\".\nLa prima notizia di tale riunione \u00e8 apparsa in un articolo nel numero di giugno/luglio 1989 di \"The Fatima Crusader\" del padre Nicholas Gruner, che inform\u00f2 che i nove membri della commissione erano i cardinali Ratzinger, Mayer, Oddi, Stickler, Casaroli, Gantin, Antonio Innocenti, Palazzini e Tomko. Poco dopo, si pubblic\u00f2 una lettera di mons. Camille Perl, segretario della Pontificia commissione \"Ecclesia Dei\", che si esprimeva in modo da mettere in dubbio la legittimit\u00e0 dell\u2019articolo riguardante la commissione dei nove cardinali. Il numero dell\u2019inverno 1989 di \"The Fatima Crusader\" contest\u00f2 la lettera di mons. Perl.\nIn una riunione tenuta il 12 dicembre 1986 i nove cardinali considerarono due questioni:\n1) Papa Paolo VI ha autorizzato i vescovi a proibire la celebrazione della messa tradizionale?\n2) Il presbitero ha il diritto di celebrare la messa tradizionale in pubblico e in privato senza limitazioni, anche contro la volont\u00e0 del suo vescovo?\nSecondo una fonte, Commissione in risposta alla prima domanda avrebbe stabilito all'unanimit\u00e0 che papa Paolo VI non aveva mai concesso ai vescovi l'autorit\u00e0 di proibire ai presbiteri la celebrazione della Messa secondo il Rito tradizionale. Reid dice al contrario che la Commissione avrebbe votato 8 contro 1 di rispondere \"Affirmative\" alla questione se Paolo VI aveva autorizzato i vescovi a proibire la celebrazione. Reid cita a questo riguardo la pagina 14 dell'articolo del cardinale Stickler, \"The Attractiveness of the Tridentine Mass\" in \"The Latin Mass Magazine\", estate 1995, pp. 11\u201317, di cui le riproduzioni su diversi siti Internet non contengono questa affermazione.\nAlla seconda domanda sia \"The Fatima Crusader\" sia Reid dicono che la risposta unanime era che ogni sacerdote ha il diritto di celebrare la messa tradizionale anche in pubblico anche contro la volont\u00e0 del vescovo diocesano o come si \u00e8 espresso Vennari: \"che i preti non possono essere obbligati a celebrare la Messa secondo il nuovo rito; i vescovi non possono proibire, n\u00e9 porre limitazioni, alla celebrazione della Messa secondo il Rito tradizionale, sia in pubblico sia in privato\", affermando inoltre: \"Il cardinale Stickler ha affermato che i nove cardinali hanno convenuto unanimemente che nessun vescovo pu\u00f2 proibire ad un prete cattolico di dire la Messa tridentina\".\nAlla commissione fu chiesto inoltre di presentare eventuali proposte dirette alla migliore integrazione della Messa antica nella vita ecclesiale. Il cardinale Stickler ha affermato che su questo punto otto (su nove) erano favorevoli a redigere un permesso generale per tutti di scegliere l'antica forma della Messa piuttosto che la nuova.\nIl 7 febbraio 1987 il cardinale Mayer present\u00f2 a papa Giovanni Paolo II le proposte della commissione, i cui lavori non ebbero seguito: un documento pontificio che accoglieva i pareri avrebbe dovuto essere pubblicato nell'Avvento del 1988, ma esso non vide la luce, perch\u00e9 altri cardinali si sarebbero opposti.\nDue forme di un unico rito.\nBenedetto XVI dichiar\u00f2 che il Messale del 1962 e quello postconciliare rappresentano due forme dell'unico rito romano, o piuttosto \"un uso duplice dell\u2019unico e medesimo Rito\"\nQuesta affermazione \u00e8 messa in dubbio in particolare da alcuni tradizionalisti quali il musicologo L\u00e1szl\u00f3 Dobszay. Una pi\u00f9 decisa e autorevole negazione \u00e8 stata espressa nel 2021 da papa Francesco nel motu proprio \"Traditionis custodes\": \"I libri liturgici promulgati dai santi Pontefici Paolo VI e Giovanni Paolo II, in conformit\u00e0 ai decreti del Concilio Vaticano II, sono l'unica espressione della \"lex orandi\" del Rito Romano..\nLe modifiche intervenute in sede di promulgazione.\nIl \"motu proprio\" \"Summorum Pontificum\" \u00e8 stato promulgato sugli \"Acta Apostolicae Sedis\" del 7 settembre 2007. Nel testo del provvedimento sono state apportate cinque modifiche rispetto al testo pubblicato il 7 luglio 2007 su L'Osservatore Romano:\nNello stesso numero degli \"Acta Apostolicae Sedis\" \u00e8 apparsa anche, immutata, la relativa lettera diretta ai vescovi.\nL'istruzione di applicazione del \"motu proprio\".\nL'istruzione di applicazione \"Universae Ecclesiae\" del motu proprio \"Summorum Pontificum\" porta la data del 30 aprile 2011, memoria liturgica di san Pio V, ed \u00e8 stato reso pubblico il 13 maggio. \u00c8 opera della Pontificia Commissione \"Ecclesia Dei\", incaricata dal motu proprio \"Summorum Pontificum\" di \"esercitare l'autorit\u00e0 della Santa Sede vigilando sulla osservanza e l\u2019applicazione di queste disposizioni\".\nL'istruzione del 2011 formula alcune norme circa il ruolo del vescovo diocesano, che deve vigilare \"sempre in accordo con la \"mens\" del Romano Pontefice chiaramente espressa dal Motu Proprio \"Summorum Pontificum\"\". In caso di controversia o di dubbio fondato circa la celebrazione nella forma extraordinaria, giudicher\u00e0 la Pontificia Commissione \"Ecclesia Dei\". \u00c8 compito del vescovo diocesano adottare le misure necessarie per garantire il rispetto della forma extraordinaria del rito romano, a norma del motu proprio \"Summorum Pontificum\". Nei riguardi dei gruppi il motu proprio chiede al parroco di accogliere volentieri le loro richieste di celebrare la \"forma extraordinaria\"; si specifica che tali gruppi possono essere formati anche dopo il motu proprio e che i membri possono provenire da altre parrocchie o altre diocesi; al sacerdote responsabile della chiesa \u00e8 richiesta una generosa accoglienza nei riguardi di sacerdoti che si presentano occasionalmente con alcuni fedeli allo scopo di celebrare la \"forma extraordinaria\". Del latino \u00e8 necessaria una conoscenza basilare, che permetta di pronunciare le parole in modo corretto e di capirne il significato per essere considerato idoneo come celebrante. Si chiede agli ordinari di offrire ai sacerdoti e ai seminaristi la possibilit\u00e0 di imparare a celebrare la \"forma extraordinaria\".\nLa facolt\u00e0 di \"concedere la licenza di usare il rituale pi\u00f9 antico nell'amministrazione dei sacramenti del Battesimo, del Matrimonio, della Penitenza e dell'Unzione degli Infermi\" fu attribuita dal motu proprio \"Summorum Pontificum\" ai menzionati parroci.\nCon motu proprio del 17 gennaio 2019, promulgato con effetto immediato il 19 gennaio 2019, papa Francesco ha soppresso la commissione \"Ecclesia Dei\". Con il motu proprio \"Traditionis custodes\", promulgato con effetto immediato il 16 luglio 2021, pass\u00f2 le sue funzioni nei riguardi della liturgia alla Congregazione per il Culto Divino. Questa, il 18 dicembre dello stesso anno, ha ricordato che, secondo il motu proprio \"Traditionis custodes\", i libri della liturgia emessi dai papi Paolo VI e Giovanni Paolo II dopo il Concilio Vaticano II sono \"l'unica espressione della \"lex orandi\" del Rito romano\". e ha risposto \"Negativamente\" alla domanda, \"\u00c8 possibile celebrare i Sacramenti con il \"Rituale Romanum\" e con il \"Pontificale Romanum\" precedenti alla riforma liturgica del Concilio Vaticano II?\" Ha dichiarato: \"Solo alle parrocchie personali canonicamente erette che, secondo quanto disposto dal Motu Proprio \"Traditionis custodes\", celebrano con il \"Missale Romanum\" del 1962, il Vescovo diocesano \u00e8 autorizzato a concedere la licenza di usare solo il \"Rituale Romanum\" (ultima editio typica 1952) e non il \"Pontificale Romanum\" precedente alla riforma liturgica del Concilio Vaticano II\". Ha spiegato: \"Il Motu proprio \"Traditionis custodes\" vuole ristabilire in tutta la Chiesa di Rito Romano una sola e identica preghiera che esprima la sua unit\u00e0, secondo i libri liturgici promulgati dai santi Pontefici Paolo VI e Giovanni Paolo II, in conformit\u00e0 ai decreti del Concilio Vaticano II e in linea con la tradizione della Chiesa. Il Vescovo diocesano, quale moderatore, promotore e custode di tutta la vita liturgica, deve operare perch\u00e9 nella sua diocesi si torni a una forma celebrativa unitaria.\"\nDal 2021, solo alle parrocchie personali canonicamente erette che, secondo quanto disposto dal Motu Proprio \"Traditionis custodes\", celebrano con il Missale Romanum del 1962, il Vescovo diocesano \u00e8 autorizzato a concedere la licenza di usare solo il \"Rituale Romanum\" (ultima editio typica 1952) e non il \"Pontificale Romanum\" precedente alla riforma liturgica del Concilio Vaticano II.\nFrancescani dell'Immacolata.\nLa Congregazione per gli istituti di vita consacrata e le societ\u00e0 di vita apostolica decret\u00f2 l'11 luglio 2013 il commissariamento dei Francescani dell'Immacolata dichiar\u00f2\u02d0 \"In aggiunta a quanto sopra, sempre il 3 luglio u.s. il Santo Padre Francesco ha disposto che ogni religioso della Congregazione dei Frati Francescani dell'Immacolata \u00e8 tenuto a celebrare la liturgia secondo il rito ordinario e che, eventualmente, l'uso della forma straordinaria (Vetus Ordo) dovr\u00e0 essere esplicitamente autorizzata dalle competenti autorit\u00e0 per ogni religioso e/o comunit\u00e0 che ne far\u00e0 richiesta.\"\nSecondo il vaticanista Sandro Magister, questa disposizione rappresentava \"La prima volta che Francesco contraddice Benedetto\". Il giornalista Giuseppe Aloisi disse che per alcuni il commissariamento era inteso \"soprattutto per cancellare il ripristino della Messa tridentina, nella forma stabilita dal Messale romano del 1962. Per delegittimare quel testo, insomma, e chi lo ha interpretato in modo estensivo iniziando a celebrare la messa antica tutti i giorni\".\nPadre Federico Lombardi, portavoce della Santa Sede, dichiar\u00f2\u02d0 \"Il fatto che Papa Francesco abbia disposto che i religiosi sacerdoti della stessa Congregazione siano tenuti a celebrare la liturgia secondo il rito ordinario \u2014 a meno di esplicita autorizzazione delle competenti autorit\u00e0 per l'uso della forma straordinaria \u2014 non intende contraddire le disposizioni generali espresse da Benedetto XVI con il Motu Proprio \u201cSummorum Pontificum\u201d, ma rispondere a problemi specifici e tensioni createsi in questa Congregazione a proposito del rito della celebrazione della Messa. Lo scopo che Benedetto XVI si era proposto era infatti di superare tensioni e non crearne\"\n\"Traditionis custodes\".\nIl 16 luglio 2021 papa Francesco pubblic\u00f2 con effetto immediato il motu proprio \"Traditionis custodes\" che \"vuole ristabilire in tutta la Chiesa di Rito Romano una sola e identica preghiera che esprima la sua unit\u00e0, secondo i libri liturgici promulgati dai santi Pontefici Paolo VI e Giovanni Paolo II, in conformit\u00e0 ai decreti del Concilio Vaticano II e in linea con la tradizione della Chiesa\".\nMentre il motu proprio \"Summorum Pontificum\" affermava che esistono contemporaneamente due espressioni della \"lex orandi\" del rito romano, l'\"ordinaria\" e la \"straordinaria\", \"Traditionis custodes\" dichiara: \"I libri liturgici promulgati dai santi Pontefici Paolo VI e Giovanni Paolo II, in conformit\u00e0 ai decreti del Concilio Vaticano II, sono l\u2019unica espressione della \"lex orandi\" del Rito Romano\". e decret\u00f2 inoltre: \"Le norme, istruzioni, concessioni e consuetudini precedenti, che risultino non conformi con quanto disposto dal presente Motu Proprio, sono abrogate\".\nMentre il motu proprio \"Summorum Pontificum\" autorizzava i menzionati parroci, in autonomia rispetto al vescovo diocesano, di permettere a gruppi stabili di fedeli aderenti alla precedente tradizione liturgica di usare il Messale Romano del 1962, il pi\u00f9 recente motu proprio dichiara che \u00e8 esclusiva competenza del vescovo diocesano autorizzarne l'uso, seguendo gli orientamenti dalla Sede Apostolica. \"Summorum Pontificum\" concedeva tale competenza a qualsiasi parroco.\nGli orientamenti della Sede Apostolica includono quello di non permettere (di norma) l'uso delle chiese parrocchiali per simili celebrazioni. Si \u00e8 tornati cos\u00ec alla normativa con cui nel 1984 Giovanni Paolo II, rilassando la prassi dei suoi predecessori Paolo VI e Giovanni Paolo I, sotto i quali bisognava rivolgersi alla Santa Sede, autorizz\u00f2 i singoli vescovi diocesani a permettere la celebrazione in chiese da essi indicate della messa del 1962, che poteva essere ospitata nelle chiese parrocchiali solo in casi straordinari."}
{"id": "1216506", "revid": "729019", "url": "https://it.wikipedia.org/wiki?curid=1216506", "title": "Roccaguglielma", "text": "Roccaguglielma \u00e8 la roccaforte medievale che domina l'abitato del comune di Esperia, nonch\u00e9 nome storico del capoluogo comunale, oggi detto anche Esperia superiore.\nRoccaguglielma \u00e8 ubicata sul Monte Cecubo, alla sommit\u00e0 di un costone roccioso. La fortificazione sorge a 500\u00a0m s.l.m. a strapiombo sull'abitato da cui \u00e8 raggiungibile. L'area, che \u00e8 visitabile, \u00e8 di propriet\u00e0 del demanio.\nLa nascita della rocca.\nFu costruito intorno al 1103 probabilmente dove giacevano strutture pi\u00f9 antiche per volere del normanno Guglielmo di Blosseville (spesso trascritto Glossavilla). Egli fond\u00f2 anche l'abitato a piedi del castello, difeso con una cerchia di mura rinforzate da 12 torri con tre porte (di Caporave, di Santo Spirito e di San Bonifacio); l'abitato aveva anche una cinta interna, anch'essa con tre porte (di Portella, di Santa Croce e del Morrone). Attualmente le fortificazioni sono in gran parte diroccate.\nIl castello era collocato in modo da controllare il passo montano che congiunge direttamente Pontecorvo ed Aquino con Gaeta, senza passare per il territorio non normanno di Montecassino. Alleato con i castelli di Campello, Pico, Rivomatrice e San Giovanni Incarico form\u00f2 per qualche decennio un piccolo potentato indipendente detto dei cinque Castelli de Foris, circondato da territori cassinesi.\nNote storiche.\nNei secoli la collocazione strategica di Roccaguglielma e del suo feudo ne fece un territorio spesso conteso. Tra le famiglie nobili che ne presero possesso si ricordano gli Spinelli, che nel XIV sec. realizzarono molte opere edilizie, i della Rovere e i Farnese, Nel 1497 e nel 1503 Roccaguglielma e il suo territorio subirono pesanti distruzioni a opera del capitano spagnolo Gonsalvo di Cordoba. Il periodo pi\u00f9 florido fu tra il XVI e il XVII sec. Nel 1636 il feudo fu devoluto alla camera regia. Nel 1654, a seguito di un violento terremoto, si ebbe una nuova devastazione.\nGli anni della Repubblica Partenopea furono di grande diffusione locale del brigantaggio, che aveva forte presa sulla popolazione rurale spesso in funzione anti-napoleonica; agirono sul territorio l'itrano fra Diavolo periodo napoleonico e poi, nel periodo post-unitario, Chiavone. Sotto il governo di Gioacchino Murat, si realizz\u00f2 una nuova sistemazione amministrativa del territorio: Roccaguglielma fu separata dalle attuali frazioni di Esperia inferiore e Monticelli che costituirono il comune di San Pietro in Curolis. Dopo l'Unit\u00e0 d'Italia, nel 1867, Roccaguglielma e San Pietro si fusero e presero il nome di Esperia.\nOggi vicino al Castello sorge una chiesetta dei Padri Trinitari dedicata alla Santa Vergine, costruita nello stesso luogo dove sorgeva l'antica cappella del castello."}
{"id": "1216508", "revid": "1372005", "url": "https://it.wikipedia.org/wiki?curid=1216508", "title": "Ermanno I di Lotaringia", "text": "Biografia.\nEgli era figlio di Erenfredo II e di Richwara di Zulpichgau. Apparteneva dunque alla dinastia degli Azzoni. \nFamiglia e figli.\nSpos\u00f2 Heylwig di Dillingen, figlia di Hucbaldo II di Dillingen (\u2020 909) e di Dietbirg di Svevia, madre del papa Leone IX. Essi ebbero: "}
{"id": "1216511", "revid": "124265903", "url": "https://it.wikipedia.org/wiki?curid=1216511", "title": "Loden", "text": "Il Loden \u00e8 un tessuto di lana tipico del Tirolo. La parola \"loden\" pu\u00f2 essere fatta derivare da \"lodo\", che in un arcaico tedesco si traduceva in \"balla di lana\", oppure ancora pu\u00f2 essere tradotto in \"tessuto grezzo\".\nTessuto di aspetto caldo e morbido, il loden \u00e8 molto resistente e duraturo. Esso viene follato (infeltrito) e molto garzato. La prima operazione rende il tessuto impermeabile, mentre la seconda serve a ottenere un lato peloso. Per queste sue caratteristiche il loden \u00e8 un panno. Il loden \u00e8 utilizzato per confezionare cappotti, mantelli, gonne e pantaloni.\nStoria.\nFin dal medioevo il panno di \"Loden\" era prodotto dai contadini delle Dolomiti e del Tirolo che filavano e tessevano nei loro masi. Il colore era grigiastro come la lana grezza delle loro pecore (pecora tirolese). Si pu\u00f2 ricondurre l'origine del \"Loden\" all'XI secolo, quando si hanno gi\u00e0 tracce del suo utilizzo.\nEsso divenne un tessuto di moda quando la fabbrica di \"Loden\" Moessmer (che produce nel suo stabilimento di Brunico sin dal 1894) confezion\u00f2 un mantello bianco per l'imperatore Francesco Giuseppe. In questo modo il loden, da panno di contadini, divenne tessuto per abiti da caccia e montagna per la nobilt\u00e0 austro-ungarica, anche grazie all'aggiunta di lana merinos.\nDa grigio il suo colore divenne bianco, rosso, nero e da ultimo verde foresta (una sfumatura scura e poco brillante), quello pi\u00f9 diffuso attualmente. Nel 2010 \u00e8 stato creato il primo \"Loden\" ignifugo (resistente alle fiamme) da parte del lanificio Moessmer.\nProcedimento.\nDalla tosatura di pecore selezionate viene utilizzata solamente la lana pi\u00f9 delicata. Dopo la cardatura e la filatura la lana viene tessuta. Si ottiene cos\u00ec una stoffa grezza che viene follata (compressa e battuta) da macchinari (gualchiera) fino all'infeltrimento. In questo modo si ha un panno resistente. Le successive fasi di finissaggio sono: tintura, garzatura, rasatura e pettinatura.\nQuesti trattamenti indirizzano e appiattiscono le fibre del pelo in un'unica direzione, il che convoglia e fa scivolare le gocce d'acqua che possono cadere sul panno, aumentando l'impermeabilit\u00e0 di quest'ultimo. Per conferire al tessuto la sua particolare lucentezza, il \"Loden\" viene lavorato in speciali essiccatoi. Durante il taglio della pezza, nelle confezioni di sartoria, bisogna tenere conto dell'orientamento del pelo, che deve andare verso il basso.\nCol termine \"Loden\" viene anche indicato il tipo di cappotto realizzato con questo panno.\nMuseo del loden.\nA Vandoies si trova un piccolo museo sul \"Loden\", dove il visitatore ha la possibilit\u00e0 di seguire l'intero procedimento di lavorazione del panno, dalla tosatura fino alla produzione dei vestiti.\nPrincipali aziende produttrici.\nIn Italia tra le maggiori aziende produttrici si possono citare Oberrauch Zitt e Moessmer.\nAltri progetti.\n\u25cf Loden (da: Trama e Ordito - il blog della moda)== Collegamenti esterni =="}
{"id": "1216513", "revid": "80598", "url": "https://it.wikipedia.org/wiki?curid=1216513", "title": "Era solo un sogno/Le ombre", "text": "Era solo un sogno/Le ombre sono i due brani contenuti nel primo 45 giri del cantautore Edoardo Bennato.\nIl disco.\nBennato si accosta sin da piccolo alla musica, da un lato spinto dalla mamma, che invoglia i figli a suonare, dall'altro dal rock'n'roll, che lo influenza sin dal suo arrivo in Italia, anche grazie ai soldati americani di stanza a Napoli (in particolare il giovane Edoardo \u00e8 colpito da Paul Anka, Chuck Berry e Neil Sedaka; altri influssi su Bennato sono alcuni cantanti napoletani come Renato Carosone, Aurelio Fierro e, soprattutto per il modo di cantare, Peppino Di Capri.\nNel 1965 Bennato si diploma presso il Liceo Artistico di Napoli, e decide di trasferirsi a Milano per frequentare la facolt\u00e0 di architettura, ma anche per mettersi in contatto con il mondo della discografia: con questo obiettivo, su suggerimento della madre, contatta la Dischi Ricordi, di cui \u00e8 direttore artistico Vincenzo Micocci, che \u00e8 interessato all'artista.\nMa Micocci decide di ritornare a Roma e di fondare la Parade (insieme a Carlo Rossi e Ennio Morricone), per cui Bennato viene messo sotto contratto da questa etichetta, per cui incide il primo 45 giri, \"Era solo un sogno/Le ombre\".\nInizialmente Micocci cerca di proporre \"Era solo un sogno\" a Bobby Solo ma, fallendo l'operazione, decide di farla incidere allo stesso Bennato. Sul retro viene inserita la canzone \"Le ombre\", dove Edoardo suona l'armonica, diventando cos\u00ec il primo cantante italiano in assoluto a suonare questo strumento; entrambe le canzoni vengono scritte per quel che riguarda il testo insieme a Alessandro Portelli, professore di letteratura angloamericana all'Universit\u00e0 La Sapienza di Roma ed esperto musicologo.\nIn copertina vi \u00e8 una foto di un giovanissimo Bennato seduto, mentre nella foto del retro Bennato ha la sua tracolla con l'armonica a bocca che diventer\u00e0 negli anni seguenti uno dei suoi marchi di fabbrica, la produzione \u00e8 curata da Gianni Dell'Orso, che alla Siae risulta essere coautore delle musiche, pur non essendo il suo nome riportato sull'etichetta.\nIl disco viene registrato il 25 ottobre negli studi Dirmaphon di via Pola a Roma ed \u00e8 pubblicato nel novembre del 1966, non riscuote il successo sperato, e diventa quindi molto richiesto dai collezionisti per la sua rarit\u00e0, in seguito \"Era solo un sogno\" \u00e8 stata ristampata in alcune compilation, anche su CD, mentre \"Le ombre\" \u00e8 rimasta inedita fino a oggi."}
{"id": "1216514", "revid": "599013", "url": "https://it.wikipedia.org/wiki?curid=1216514", "title": "Gpc", "text": ""}
{"id": "1216522", "revid": "110157", "url": "https://it.wikipedia.org/wiki?curid=1216522", "title": "Rangersdorf", "text": "Rangersdorf \u00e8 un comune austriaco di 1 737 abitanti nel distretto di Spittal an der Drau, in Carinzia."}
{"id": "1216523", "revid": "767487", "url": "https://it.wikipedia.org/wiki?curid=1216523", "title": "Rei\u00dfeck", "text": "Rei\u00dfeck \u00e8 un comune austriaco di 2 199 abitanti nel distretto di Spittal an der Drau, in Carinzia. \u00c8 stato istituito nel 1973 con la fusione dei comuni soppressi di Kolbnitz, M\u00fchldorf (tornato autonomo nel 1992) e Penk; capoluogo comunale \u00e8 Kolbnitz."}
{"id": "1216524", "revid": "121427", "url": "https://it.wikipedia.org/wiki?curid=1216524", "title": "Universit\u00e0 Centrale di Venezuela", "text": ""}
{"id": "1216525", "revid": "773636", "url": "https://it.wikipedia.org/wiki?curid=1216525", "title": "Chiesa di Santa Maria a Pulicciano", "text": "La chiesa di Santa Maria a Pulicciano si trova a Ronta, nel comune di Borgo San Lorenzo. \nStoria.\nL'edificio religioso \u00e8 sorto sull'antico castello e risale al 1220, nel periodo in cui gli Ubaldini ebbero da Federico II \"Castrum et curam Pulicciani\". Nel 1478 fu ricostruita e successivamente restaurata. L'attuale edificio risale alla fine del XIX secolo e nel 1908 fu riaperto al culto dopo che era stato decorato all'interno dai Chini. Il 24 luglio 1927 : fu inaugurata la lunetta della facciata, realizzata dalle Fornaci San Lorenzo. La lunetta, in maiolica policroma, raffigura l\"'Assunta\", mentre sullo sfondo del paesaggio si vedono le raffigurazioni dell'antico castello di Pulicciano. La lunetta in ceramica \u00e8 opera della manifattura Fornaci San Lorenzo la cui direzione artistica era gi\u00e0 del 1925 di Tito Chini Inoltre, due stemmi a rilievo sono sorretti da protomi leonine, sempre a rilievo. La facciata venne progettata dall'architetto genovese Riccardo Haupt.\nAll'interno la chiesa presenta cinque altari del Seicento, un pulpito di noce intagliato, opera del falegname locale Giuseppe Romagnoli, un affresco sull'altare maggiore dell'Oratorio della Compagnia, rappresentante la \"Santissima Annunziata\", una \"Lamentazione sul Cristo morto\", composta da statue in terracotta, chiamate \"Le Verginelle\", del XVI secolo, l\"'Assunzione della Vergine\", opera della seconda met\u00e0 del sedicesimo secolo, di cui non si conosce l'autore.\nLe finestre sono a sesto acuto e hanno vetrate recanti gli stemmi dei Gordigiani e dei Magnani.\nDi fianco alla porta di ingresso alla canonica \u00e8 murato un esemplare della targa celebrativa del centenario francescano (1926) e sempre in facciata una targa che ricorda i caduti del popolo di Pulicciano nella Grande Guerra. \nNei pressi della chiesa di Santa Maria a Pulicciano si trova un piccolo tabernacolo posto lungo la strada, dentro il quale \u00e8 custodita una targa a bassorilievo in ceramica dipinta e dorata raffigurante l'Annunciazione."}
{"id": "1216527", "revid": "1543377", "url": "https://it.wikipedia.org/wiki?curid=1216527", "title": "Long Road", "text": "Long Road \u00e8 un brano del gruppo rock Pearl Jam. \u00c8 stato pubblicato come lato B del singolo del 1995 \"Merkin Ball\". Fu registrata durante le sessioni per l'album \"Mirror Ball\" frutto di una collaborazione tra Neil Young e Pearl Jam. Neil Young interpreta il brano con i membri dei Pearl Jam Eddie Vedder, Jeff Ament, e Jack Irons.\nLa canzone fu incisa nuovamente da Eddie Vedder per la colonna sonora del film \"Dead Man Walking\" del 1995. Per questa versione Vedder ha collaborato con il musicista Pachistano Nusrat Fateh Ali Khan.\nLa canzone \u00e8 inclusa nell'episodio \"I Miei Cinque Stadi\" della serie TV \"Scrubs\".\nLa canzone fa parte anche della colonna sonora del film del 2010 Mangia Prega Ama (Eat Pray Love) .\nInterpretazione del testo.\n\"Long Road\" \u00e8 dedicata a \"Clayton E.\" sulla copertina di \"Merkin Ball\". Durante il concerto dei Pearl Jam del 7 luglio 2006 a San Diego, Vedder rivel\u00f2 di aver scritto la canzone dopo aver appreso la notizia della morte del suo insegnante di teatro, Clayton E. Liggett.\nPerformance memorabili.\nDopo l'11 settembre Eddie Vedder e Mike McCready insieme a Neil Young hanno eseguito \"Long Road\" durante il concerto benefico \"\". Il concerto, trasmesso il 21 settembre 2001, aveva l'obiettivo di raccogliere fondi per le vittime degli attentati e le loro famiglie."}
{"id": "1216528", "revid": "1372005", "url": "https://it.wikipedia.org/wiki?curid=1216528", "title": "Azzo di Lotaringia", "text": "Biografia.\nAvendo sposato Matilde di Sassonia (\u2020 1025), figlia dell'imperatore Ottone II e di Teofano, ebbe un ruolo importante durante il regno del cognato, l'imperatore Ottone III.\nIl suo potere crebbe quando ottenne le regioni della Turingia e della Franconia che la moglie ricevette come possesso esterno agli Ottoni. Candidato al trono imperiale alla morte di Ottone III, ricevette altri territori (Kaiserswerth, Duisburg e Saalfeld) in cambio della rinuncia al trono, rendendolo l'uomo pi\u00f9 potente nell'impero dopo l'imperatore stesso.\nCon il successore di Ottone, l'imperatore Enrico II le relazioni divennero sempre pi\u00f9 tese dopo il 1010. \nDalle cronache si sa essere morto molto anziano a Saalfeld, il 21 marzo 1034.\nFond\u00f2 l'abbazia di Brauweiler presso Colonia, il luogo ove venne celebrato il suo matrimonio, la quale venne consacrata nel 1028 da Pellegrino, arcivescovo di Colonia. Azzo e sua moglie vennero sepolti a nell'abbazia da lui fondata. Nei documenti fondativi di questa abbazia egli risulta sia stato un candidato all'elezione regia del 1002, ma nessun'altra fonte riporta tale affermazione, rendendo ci\u00f2 molto dubbio.\nMatrimonio e figli.\nSpos\u00f2 Matilde di Sassonia, figlia dell'imperatore Ottone II e di Teofano. Essi ebbero:\nEgli ebbe anche una figlia bastarda, Wazela di Lotaringia, che spos\u00f2 Ruggero I, conte di Kleve. Secondo leggende riminesi, Azzo e Matilde avrebbero avuto come figlio un certo Malatesta I, detto \"il Tedesco\", che sarebbe stato il capostipite dei Malatesta, signori di Rimini."}
{"id": "1216529", "revid": "767487", "url": "https://it.wikipedia.org/wiki?curid=1216529", "title": "Rennweg am Katschberg", "text": "Rennweg am Katschberg \u00e8 un comune austriaco di 1 758 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\"). Dal suo territorio nel 1868 sono state scorporate le localit\u00e0 di Reitern e Sankt Nikolai, accorpate alla citt\u00e0 di Gm\u00fcnd in K\u00e4rnten."}
{"id": "1216532", "revid": "110157", "url": "https://it.wikipedia.org/wiki?curid=1216532", "title": "Stall", "text": "Stall \u00e8 un comune austriaco di 1 607 abitanti nel distretto di Spittal an der Drau, in Carinzia."}
{"id": "1216534", "revid": "1564499", "url": "https://it.wikipedia.org/wiki?curid=1216534", "title": "Forum", "text": "Il termine latino forum, \"piazza\", \"mercato\", \"luogo pubblico\" (plurale: \"fora\") \u00e8 usato in diversi contesti e con diversi significati:"}
{"id": "1216535", "revid": "1543377", "url": "https://it.wikipedia.org/wiki?curid=1216535", "title": "Geochimica organica", "text": "La geochimica organica \u00e8 una branca della geochimica che si occupa dello studio degli impatti e dei processi riguardanti gli organismi viventi o precedentemente morti, concentrandosi in particolare sulla caratterizzazione della materia organica presente sulla Terra.\nLa geochimica organica include lo studio dei sedimenti recenti per la comprensione del ciclo del carbonio, del cambiamento climatico e dei processi oceanici, mentre lo studio dei sedimenti antichi \u00e8 utile per comprendere le origini e la natura delle fonti di petrolio. In particolare \u00e8 la geochimica del petrolio a occuparsi dello studio delle fonti naturali di idrocarburi liquidi e gassosi."}
{"id": "1216537", "revid": "156281", "url": "https://it.wikipedia.org/wiki?curid=1216537", "title": "Citylife", "text": ""}
{"id": "1216539", "revid": "767487", "url": "https://it.wikipedia.org/wiki?curid=1216539", "title": "Trebesing", "text": "Trebesing \u00e8 un comune austriaco di 1 186 abitanti nel distretto di Spittal an der Drau, in Carinzia."}
{"id": "1216540", "revid": "1543377", "url": "https://it.wikipedia.org/wiki?curid=1216540", "title": "Energia del moto ondoso", "text": "L'energia del moto ondoso \u00e8 una fonte di energia che consiste nello sfruttamento dell'energia cinetica contenuta nel moto ondoso, da cui prende il nome. Viene classificata tra le cosiddette energie alternative e rinnovabili.\nLo sfruttamento dell'energia del moto ondoso \u00e8 di recente sperimentazione in vari progetti europei di ricerca nel campo energetico; in particolare se il moto ondoso viene sfruttato per la produzione di energia elettrica, il sistema \u00e8 denominato \"cimoelettrico\".\nTipologia degli impianti cimoelettrici.\nVi sono varie tecniche di sfruttamento del moto ondoso e la trasformazione dell'energia delle onde in energia elettrica \u00e8 oggetto di vari studi e realizzazioni, basati su vari principi fisici:\nSalto idrico.\nAttraverso il passaggio delle onde in un canale di larghezza progressivamente decrescente, come avviene ad esempio in un'insenatura tra le rocce, o mediante particolari rampe le onde raggiungono altezze superiori ed \u00e8 quindi possibile riempire un bacino a quota superiore rispetto al livello del mare. Il principio \u00e8 detto anche concentrazione o focalizzazione delle onde. Il deflusso continuo dell'acqua raccolta, tramite opportune opere civili, e il passaggio attraverso turbine idrauliche simili a quelle usate per gli impianti idroelettrici con salti idrici contenuti permette la generazione di energia elettrica. Un prototipo precompetitivo ha potenza di 4-7\u00a0MW, ingombro orizzontale nell'ordine dei 200-300 metri, comprensivi del bacino, dello \u201cscivolo\u201d e delle paratie laterali per il convogliamento dell'acqua in arrivo.\nGeneratore a colonna d'acqua oscillante.\nIl tipo di impianto pi\u00f9 diffuso \u00e8 quello a colonna d'acqua oscillante. L'impianto raccoglie l'acqua che entra grazie al moto ondoso all'interno di una struttura cava, in genere una colonna in calcestruzzo, ma l'impianto si presta ad essere adattato a varie forme anche sfruttando la naturale conformazione delle coste rocciose. Il movimento delle onde che alzano e abbassano il livello dell'acqua nella struttura mette in moto la colonna d'aria che sta sopra la superficie dell'acqua. L'aria, uscendo e rientrando cos\u00ec dall'apertura superiore della colonna, mette in moto una turbina. Per non perdere molta energia con la continua inversione del verso del movimento dell'aria che esce e entra continuamente si usano turbine Wells, in grado di ruotare sempre nello stesso senso qualunque sia il verso del fluido che le alimenta.\nSistemi ad ondata.\nI sistemi ad ondata sono concettualmente simili: una sacca d'aria flessibile, ancorata ad esempio a una boa, quando \u00e8 investita dalle onde si gonfia e sgonfia; l'aria entra ed esce dalla sacca, attraverso un'apertura superiore nella quale \u00e8 installato il turbogeneratore.\nSistemi basati sull'ampiezza dell'onda.\nIl movimento delle onde pu\u00f2 azionare dei motori idraulici da accoppiare a un generatore elettrico. Uno studio recente fornisce un esempio del meccanismo: una struttura galleggiante semisommersa, costituita da vari elementi lunghi collegati in serie con appositi snodi (si immagini un convoglio ferroviario, come forma e dimensioni) viene mossa dalle onde variando l'inclinazione relativa dei vari elementi. Appositi pistoni idraulici posti in corrispondenza dei giunti mettono in moto un fluido, in pressione in un circuito interno, che aziona il motore idraulico, posto all'interno di uno degli elementi. Sono attualmente in fase di installazione impianti con potenza di 750\u00a0kW e 2\u00a0MW e si stima che la taglia di un impianto \u201cfull scale\u201d da commercializzare sia di circa 30\u00a0MW.\nSistemi basati sul principio di Archimede.\nUna struttura sommersa ancorata al fondo marino e dotata di camera d'aria \u00e8 soggetta a cicli di compressione-decompressione dovuti alla variazione, originata dalle onde, della colonna d'acqua soprastante. Al largo delle coste del Portogallo \u00e8 stato testato con esito positivo un impianto pilota con potenze di picco di 1500\u00a0kW. La forma dell'apparato \u00e8 quella di un grosso cilindro avente la base ancorata al fondo e un \u201ccappello\u201d mobile in senso verticale; per la conversione dell'energia meccanica in elettrica \u00e8 stato sviluppato un apposito generatore lineare in grado di semplificare e ridurre al minimo i componenti del sistema. Si prevede che l'impianto commerciale, di potenza 2\u00a0MW, avr\u00e0 altezza 30 metri e diametro 10 metri; per quanto concerne il sito di installazione le caratteristiche tipiche sono con fondali di 80\u201390\u00a0m di profondit\u00e0, con onde di ampiezza 5\u00a0m.\nSistemi simili possono essere costituiti da un galleggiante ancorato al fondo tramite un sistema in grado di trasferire l'energia meccanica del moto relativo tra il fondo e la \u201cboa\u201d, tramite appositi meccanismi, a un generatore. L'azionamento di un generatore per opera di un elemento galleggiante \u00e8 possibile anche con dispositivi oscillanti, tipo paratoie sbattute dalle onde. Una problematica comune di questi sistemi \u00e8 la bassa frequenza del moto ondoso, mentre per l'azionamento dei generatori elettrici sono preferibili alte velocit\u00e0.\nGeneratore Pelamis.\nUn altro esempio noto \u00e8 quello dei generatori mareomotrici \"Pelamis\", sperimentati in Portogallo, costituiti da strutture tubolari galleggianti ancorati al fondo marino. All'interno di queste strutture vi sono delle turbine messe in moto da liquido ad alta pressione che viene pompato da pistoni idraulici grazie al movimento relativo dei i vari scompartimenti galleggianti. Questi generatori generano energia con costanza, ma hanno un ingombro non indifferente."}
{"id": "1216542", "revid": "1318658", "url": "https://it.wikipedia.org/wiki?curid=1216542", "title": "Offensiva di Praga", "text": "L'offensiva di Praga fu l'ultimo grande scontro della seconda guerra mondiale in Europa, combattuto nel mese di maggio 1945 tra le residue truppe tedesche del Gruppo d'armate Centro e quelle sovietiche, sul fronte orientale. La battaglia continu\u00f2 fino al 12 maggio 1945, nonostante la resa incondizionata del Terzo Reich, avvenuta l'8 maggio di quell'anno, e avvenne contemporaneamente alla rivolta di Praga.\nLe forze dell'Armata Rossa organizzarono con grande rapidit\u00e0, mentre non era ancora conclusa la battaglia di Berlino, una vasta manovra di accerchiamento con tre raggruppamenti in avanzata da nord e da sud che, dopo aver superato l'aspra resistenza tedesca, riuscirono a raggiungere in pochi giorni Praga. Stalin in persona aveva sollecitato i suoi comandanti affinch\u00e9 muovessero velocemente e anticipassero il possibile arrivo delle truppe alleate.\nLe armate corazzate del maresciallo Ivan Konev entrarono per prime nella citt\u00e0 il 9 maggio 1945 concludendo vittoriosamente la seconda guerra mondiale in Europa.\nPremessa.\nL'offensiva sovietica della met\u00e0 di aprile del 1945 aveva definitivamente scardinato le fragili difese tedesche sul fronte orientale, aprendo la strada per Berlino. L'Heeresgruppe Mitte, al comando del feldmaresciallo Ferdinand Sch\u00f6rner, fu travolto dal 1\u00ba Fronte Ucraino (1FU) del maresciallo Ivan Konev, che sfond\u00f2 nel settore protetto dalla IV Armata. Per riorganizzarsi ed evitare di essere accerchiato, Sch\u00f6rner ordin\u00f2 un ripiegamento verso la Cecoslovacchia.\nAnche nella capitale ceca la situazione era diventata esplosiva: dal 30 aprile al 1\u00ba maggio l'Obergruppenf\u00fchrer delle SS e generale della polizia Karl Hermann Frank diffuse via radio il suo intendimento di annegare qualsiasi tipo di rivolta a Praga in un \"mare di sangue\". Tuttavia il fatto che i sovietici fossero ormai vicini a liberare la citt\u00e0 rendeva la situazione dell'ordine pubblico realmente complessa da gestire per gli occupanti nazisti.\nLe forze sovietiche.\nL'assalto sovietico su Praga si scontr\u00f2 con l'ultima sacca di resistenza tedesca di una certa consistenza. L'Armata Rossa impegn\u00f2 per questa operazione il 1\u00ba Fronte Ucraino, il 2\u00ba Fronte Ucraino, comandato dal maresciallo Rodion Malinovsky, e il 4\u00ba Fronte Ucraino, comandato dal generale Andrei Yeremenko. A supportare queste unit\u00e0 sovietiche c'erano anche la II Armata polacca, la I e la IV Armata rumena e il I Corpo d'armata dell'esercito cecoslovacco: tutte queste unit\u00e0 erano state costituite dai sovietici attraverso il reclutamento di volontari dei territori precedentemente liberati dall'occupazione tedesca.\nLe forze a disposizione degli attaccanti contavano pi\u00f9 di due milioni di uomini. C'\u00e8 da notare come le truppe del 1FU, per poter essere impegnate in quest'ultimo assalto alle posizioni tedesche, furono costrette a una marcia a tappe forzate dal sud di Berlino, dove avevano appena finito di collaborare alla conquista della capitale tedesca, fino a Praga.\nLe forze tedesche.\nA opporsi all'assalto contro Praga erano presenti ancora circa 900 000 soldati tedeschi. Si trattava principalmente dei resti dell'Heeresgruppe Mitte e il gruppo d'armate era stato pesantemente provato dalle battaglie precedenti; tuttavia disponeva ancora di forze sufficienti per costituire un ostacolo per l'esercito sovietico. Oltre a queste forze, si erano rifugiati nell'area di Praga anche i resti dell'Heeresgruppe S\u00fcd, precedentemente rinominato Heeresgruppe Ostmark, al comando di Lothar Rendulic. A comporre le difese tedesche nell'area rimanevano dunque: la I Armata corazzata, la IV Armata corazzata, la VII Armata e la XVII Armata.\nLa battaglia.\nIl 5 maggio iniziarono gli scontri tra le forze sovietiche e quelle tedesche. La situazione complessiva della guerra, per\u00f2, rendeva questo scontro ormai praticamente insensato: i sovietici occupavano Berlino; le forze sovietiche e quelle degli Alleati si erano ricongiunte sull'Elba; il territorio sotto il governo tedesco di D\u00f6nitz (succeduto al F\u00fchrer dopo il suo suicidio) era ormai ridottissimo. Il 7 maggio Alfred Jodl, Capo di stato maggiore del Comando supremo tedesco (OKW), accett\u00f2 le condizioni Alleate per una resa incondizionata della Wehrmacht su tutti i fronti. L'8 maggio il feldmaresciallo Wilhelm Keitel firm\u00f2 a Berlino la capitolazione della Germania e la fine della seconda guerra mondiale in Europa. Sorse a questo punto la necessit\u00e0 di informare le truppe che ancora si stavano battendo a Praga e di ordinare loro il \"cessate il fuoco\".\nL'OKW aveva perso i contatti con Sch\u00f6rner il 2 maggio, perci\u00f2 l'8 maggio un colonnello dello Stato maggiore tedesco fu inviato attraverso le linee americane per entrare in contatto con il comando delle truppe ancora operanti a Praga. Informato delle novit\u00e0 e ricevuto l'ordine di arrendersi ai sovietici, Sch\u00f6rner disse che lui avrebbe trasmesso l'ordine alle sue truppe, ma che non avrebbe garantito di poterlo far rispettare. Sapeva infatti che la maggior parte dei soldati tedeschi preferiva perire sul campo piuttosto che arrendersi ai sovietici. Le reali intenzioni del feldmaresciallo erano invece quelle di aprirsi con le armi un varco verso occidente, per potersi cos\u00ec consegnare agli americani: ovviamente il comando tedesco non poteva in alcun modo avallare una simile intenzione.\nPi\u00f9 tardi, nello stesso giorno, Sch\u00f6rner abbandon\u00f2 il suo comando e prese il volo verso l'Austria, dove per\u00f2 venne arrestato dagli americani. Nonostante la diserzione del loro comandante, le truppe tedesche continuarono la loro lotta contro i sovietici alle porte di Praga. A rendere ancora pi\u00f9 difficile la situazione per le truppe tedesche contribu\u00ec la rivolta scoppiata a Praga proprio il 5 maggio. Le forze partigiane operanti in citt\u00e0 diedero filo da torcere ai tedeschi, impegnandoli in scontri sanguinosi dietro le linee e ostacolando le operazioni logistiche in citt\u00e0.\nA dar man forte ai partigiani cechi intervenne il cambio di fronte della 1\u00aa Divisione dell'Esercito russo di liberazione (ROA), precedentemente inquadrata nella Wehrmacht come 600\u00aa Divisione fanteria. Questa divisione, composta da ex prigionieri russi anticomunisti reclutati dall'esercito tedesco, aveva riconfermato la sua fedelt\u00e0 al Reich solo il 30 aprile, ma quando inizi\u00f2 la rivolta dei partigiani di Praga decise di schierarsi al loro fianco.\nL'8 maggio, vedendo che le truppe alleate e sovietiche non arrivavano a liberare la citt\u00e0, gli insorti furono costretti a negoziare e ad accettare i termini fissati dal generale Rudolf Toussaint, il governatore militare tedesco. Gli accordi richiedevano il passaggio senza ostacolo delle truppe tedesche, compresi i civili, attraverso Praga. In compenso la capitale ceca non sarebbe stata distrutta. I partigiani accettarono i pesanti termini della resa spinti dalle ingenti perdite subite nei giorni della rivolta e dalla convinzione che ormai la citt\u00e0 sarebbe stata liberata in pochi giorni.\nLa 1\u00aa Divisione fanteria del ROA, al comando del generale Bunichenko, scapp\u00f2 verso sud, per consegnarsi all'esercito americano. Alla fine della guerra, comunque, gli ufficiali di questo corpo furono riconsegnati al governo sovietico e condannati per la loro precedente partecipazione alla guerra contro l'Unione Sovietica.\nDopo la scadenza alle ore 23:00 del 8 maggio dell\"'ultimatum\" del maresciallo Konev alle forze tedesche del Gruppo d'armate Centro, le armate del 1\u00ba Fronte Ucraino diedero inizio alla fase finale dell'offensiva, preceduta da un violento sbarramento di artiglieria. Dopo un'avanzata rapidissima alle ore 03.00 del 9 maggio i carri armati del 10\u00ba Corpo carri della Guardia, appartenenti alla 4\u00aa Armata carri della Guardia del generale Lelju\u0161enko furono i primi a entrare nell'area urbana nord-occidentale di Praga, seguiti da un reparto di cannoni semoventi e, alle ore 06:00, dalle avanguardie della 3\u00aa Armata carri della Guardia del generale Rybalko che penetrarono dentro la citt\u00e0 da nord. Mentre anche le armate di fucilieri del maresciallo Konev si allineavano accanto alle unit\u00e0 corazzate, la manovra d'accerchiamento di Praga si concluse con successo alle ore 12:00 del 9 maggio con l'arrivo da sud delle prime formazioni della 6\u00aa Armata carri della Guardia del generale Kravcenko, appartenente al 2\u00ba Fronte Ucraino del maresciallo Malinovksij.\nIl Gruppo d'armate Centro continu\u00f2 a combattere ancora fino all'11 maggio; al termine degli scontri i sovietici catturarono circa 600 000 prigionieri tedeschi. Cruenti scontri si verificarono nell'area di Slivice (Battaglia di Slivice) dove un gruppo di soldati tedeschi si era concentrato con lo scopo di aprirsi la strada con le armi verso le linee americane: bloccati dai partigiani cecoslovacchi, i soldati tedeschi furono costretti a rinunciare al loro proposito, per poi essere sopraffatti dall'Armata Rossa.\nIl fianco sinistro del 2\u00ba Fronte Ucraino, formazioni della 9\u00aa Armata della Guardia e della 46\u00aa Armata, incontr\u00f2 le truppe della 3\u00aa Armata statunitense del generale George Patton nella zona di \u010cesk\u00e9 Bud\u011bjovice; poco dopo il 1\u00ba Fronte Ucraino e il 2\u00ba Fronte Ucraino incontrarono gli americani anche nella regione di Karlovy Vary, reparti della 121\u00aa Divisione fucilieri della 13\u00aa Armata, e Klatovy, unit\u00e0 del 25\u00ba Corpo carri: l'accerchiamento attorno alle truppe e ai civili tedeschi, fu cos\u00ec completato. Il 12 maggio le ultime sacche di resistenza della Wehrmacht si arresero ponendo fine alla guerra in Europa."}
{"id": "1216545", "revid": "1504506", "url": "https://it.wikipedia.org/wiki?curid=1216545", "title": "Ottone II di Svevia", "text": "Biografia.\nFiglio di Azzo di Lotaringia e Matilde di Germania, apparteneva alla dinastia degli Azzoni. Nel 1034 successe ai possedimenti paterni dal momento che suo fratello maggiore, Liudolfo, era morto nel 1031, nonostante questo avesse un figlio, Corrado II. Il 7 aprile 1045, Enrico III, re di Germania e duca di Svevia, gli offr\u00ec quest'ultimo titolo in cambio della contea palatina, che venne riottenuta dal cugino Enrico. Inoltre i territori di Kaiserswerth e Duisburg vennero devoluti alla corona.\nNel 1047, mor\u00ec inaspettatamente nel suo castello di Tomburg, mentre stava preparando una campagna imperiale per contrastare l'invasione di Baldovino V delle Fiandre e venne sepolto nell'abbazia di Brauweiler. Nel 1048, l'imperatore scelse Ottone III a succedergli come duca di Svevia.\nMatrimonio e figli.\nEgli probabilmente spos\u00f2 Matilde di Egisheim, figlia di Boleslao I di Polonia e di Oda di Meissen. Un'altra ipotesi \u00e8 che abbia sposato Edvige, figlia di Ugo IV di Nordgau e di Edvige di Dabo e sorella di papa Leone IX, sotto cui pontificato si consum\u00f2 il Grande Scisma. Essi ebbero:\nRecenti ricerche hanno per\u00f2 contestato questa discendenza e Ottone dunque potrebbe non aver avuto figli."}
{"id": "1216549", "revid": "729019", "url": "https://it.wikipedia.org/wiki?curid=1216549", "title": "Robert Ritter von Greim", "text": "Biografia.\nNella prima guerra mondiale fu un asso dell'aviazione: abbatt\u00e9 28 velivoli nemici e fu il primo aviatore a distruggere in volo un carro armato. Fu decorato con le pi\u00f9 alte onorificenze bavaresi e prussiane. Dopo la guerra rimase nei ranghi della Reichswehr. Negli anni trenta entr\u00f2 nella nascente Luftwaffe. Partecip\u00f2 alla seconda guerra mondiale comandando tra l'altro la Luftflotte 6 sul fronte orientale in appoggio allo Heeresgruppe Mitte.\nIl 26 aprile 1945 si trovava a Monaco, quando ricevette un messaggio da Hitler, ormai asserragliato nel bunker della Cancelleria a Berlino, con il quale lo convocava immediatamente nella capitale per conferirgli il grado di feldmaresciallo e il comando generale della Luftwaffe, ruolo che fino al 23 aprile precedente era stato ricoperto da Hermann G\u00f6ring. Von Greim si precipit\u00f2 a Berlino su un aereo pilotato dall'aviatrice Hanna Reitsch e, durante l'ultima parte del volo, mentre erano sopra la citt\u00e0, l'aereo fu colpito dalla contraerea sovietica e von Greim rimase ferito ad un piede. L'aereo atterr\u00f2 nella piazza antistante la porta di Brandeburgo. Von Greim fu l'ultimo a ricevere la promozione a feldmaresciallo prima della fine della guerra e fu anche l'ultimo comandante della Luftwaffe.\nNel bunker, dopo l'investitura ufficiale, von Greim ricevette subito l'ordine di ripartire per Pl\u00f6n, dove anche l'ammiraglio Karl D\u00f6nitz aveva stabilito il suo quartier generale, e di arrestare Heinrich Himmler, accusato di tradimento. Von Greim ripart\u00ec con Hanna Reitsch, sempre in aereo, ma non riusc\u00ec a portare a termine la missione che gli era stata affidata. L'8 maggio successivo fu fatto prigioniero dagli Alleati, ma prefer\u00ec morire suicida in una prigione di Salisburgo il 24 maggio 1945, ingerendo una compressa di cianuro di potassio."}
{"id": "1216551", "revid": "2091899", "url": "https://it.wikipedia.org/wiki?curid=1216551", "title": "Wei\u00dfensee (Austria)", "text": "Wei\u00dfensee (fino al 1968 Techendorf) \u00e8 un comune austriaco di 749 abitanti nel distretto di Spittal an der Drau, in Carinzia.\nEconomia e trasporti.\nWei\u00dfensee per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi."}
{"id": "1216554", "revid": "339392", "url": "https://it.wikipedia.org/wiki?curid=1216554", "title": "Shamballa", "text": ""}
{"id": "1216556", "revid": "39884", "url": "https://it.wikipedia.org/wiki?curid=1216556", "title": "Margarita Fullana", "text": ""}
{"id": "1216560", "revid": "124808", "url": "https://it.wikipedia.org/wiki?curid=1216560", "title": "Avere fede", "text": ""}
{"id": "1216561", "revid": "392652", "url": "https://it.wikipedia.org/wiki?curid=1216561", "title": "Cassettone", "text": "I cassettoni o lacunari, in architettura, sono cavit\u00e0 ricavate in un soffitto e disposte in maniera regolare (solitamente a scacchiera).\nCaratteristiche.\nLe forme geometriche pi\u00f9 comuni cui si fa riferimento per la base delle cavit\u00e0 sono il quadrato, il rettangolo e l'ottagono, ma vi sono esempi di impiego di diverse forme nello stesso soffitto. \nSi tratta di un elemento gi\u00e0 presente nell'architettura antica: un esempio eccellente \u00e8 costituito dai lacunari ricavati nella cupola del Pantheon, con funzione sia strutturale che estetica, mentre nelle volte della Basilica di Massenzio si riscontra la compresenza di lacunari di diversa forma. \nDurante il Rinascimento e il Barocco, la riproposizione di volte di elevate dimensioni e il desiderio di conferir loro articolazione spaziale impose un ritorno ad un largo impiego dei lacunari che, naturalmente, furono ampiamente presenti anche nell'architettura neoclassica, che si rifaceva esplicitamente ai modelli antichi.\nDal punto di vista strutturale i cassettoni consentono di alleggerire il peso della volta, rendendo possibile la realizzazione di ampi soffitti e volte che, altrimenti, in assenza di lacunari, crollerebbero sotto il loro stesso peso o per modesti carichi accidentali. Dal punto di vista visivo, il disegno complessivo dei lacunari crea sovente l'impressione che la struttura sia percorsa da travi interconnesse che scorrono lungo tutto il soffitto (lateralmente e longitudinalmente), incrociandosi, il che conferisce assieme l'idea di venust\u00e0 e di robustezza del manufatto.\nTuttavia i lacunari non sono necessariamente impiegati per motivi statici. Se, da una parte, \u00e8 vero che in costruzioni come la rotonda del Pantheon i cassettoni rispondono ad una esigenza anche statica, dall'altra, soprattutto in soffitti piani, la struttura a cassettoni ha scopi essenzialmente decorativi, tanto che non \u00e8 difficile osservare addirittura delle pitture illusionistiche (trompe-l'\u0153il) che ne imitano l'impianto."}
{"id": "1216562", "revid": "36426", "url": "https://it.wikipedia.org/wiki?curid=1216562", "title": "Lacunari", "text": ""}
{"id": "1216564", "revid": "36426", "url": "https://it.wikipedia.org/wiki?curid=1216564", "title": "Cassettoni", "text": ""}
{"id": "1216565", "revid": "1504506", "url": "https://it.wikipedia.org/wiki?curid=1216565", "title": "Enrico I di Lotaringia", "text": "Gli storici attribuiscono numerosi soprannomi a Enrico: \"il Furioso\", perch\u00e9 egli uccise la propria moglie; \"il Monaco\", perch\u00e9 venne accusato di pazzia e rinchiuso in un'abbazia.\nBiografia.\nEra figlio di Ezellino I di Lotaringia, ed ebbe un fratello, Corrado III di Carinzia. Apparteneva dunque alla dinastia degli Azzoni.\nNel 1048 spos\u00f2 Matilde di Verdun (n. circa nel 1025 - m. 17 luglio 1060) figlia del duca Gothelo I di Lorena, e sorella di papa Stefano IX.\nRicevette il castello di Mosellan di Cochem dalla zia, la regina Richeza di Polonia. Sostitu\u00ec l'imperatore Enrico III durante i suoi periodi di malattia.\nPoco dopo il 1058, inizi\u00f2 a mostrare i primi segni di pazzia, perci\u00f2 venne confinato nell'abbazia di Gorze. Fugg\u00ec non appena seppe che la moglie lo aveva tradito con un parente, e la uccise con un'ascia (17 luglio 1060). Venne definitivamente rinchiuso nell'abbazia di Echternach, dove mor\u00ec nel 1061. Le sue contee vennero confiscate da Anno II di Colonia che divenne il protettore del suo unico figlio, il futuro conte palatino Ermanno II."}
{"id": "1216567", "revid": "1226", "url": "https://it.wikipedia.org/wiki?curid=1216567", "title": "Guerre marcomanne", "text": ""}
{"id": "1216569", "revid": "287204", "url": "https://it.wikipedia.org/wiki?curid=1216569", "title": "N\u00f6tsch im Gailtal", "text": "N\u00f6tsch im Gailtal (in sloveno \"\u010cajna\") \u00e8 un comune austriaco di 2 224 abitanti nel distretto di Villach-Land, in Carinzia; ha lo status di comune mercato (\"Marktgemeinde\"). Fino al 1960, il comune era denominato \"Emmerdorf\", da una delle localit\u00e0 del comune.\nGeografia antropica.\nSuddivisioni amministrative.\nIl territorio comprende 17 localit\u00e0 (tra parentisi il numero di abitanti al 1\u00ba gennaio 2015), di cui tre comuni catastali (quelli segnati con l'asterisco):"}
{"id": "1216570", "revid": "1543377", "url": "https://it.wikipedia.org/wiki?curid=1216570", "title": "Danny Clinch", "text": "Biografia.\nOriginario del New Jersey. Studia alla New England School of Photography di Boston, all'Ocean County College for Visual Communications del New Jersey, e frequenta il workshop della Ansel Adams Gallery (diretto da Annie Leibovitz e David Hockney) e il workshop del Friends of Photography (diretto da Sylvia Plachy).&lt;br&gt;\nInizia la sua carriera di fotografo come assistente proprio di Annie Leibovitz, passando poi sotto Steven Meisel e Mary Ellen Mark.\nAttivo principalmente nell'ambito musicale ha realizzato servizi fotografici per artisti quali ad esempio: Tom Waits, Tom Petty, Bob Dylan, Bruce Springsteen, Patti Smith, PJ Harvey, Neil Young, Eric Clapton, Iggy Pop, David Byrne, Metallica, David Lee Roth, Ani DiFranco, Eddie Brickell, Norah Jones, Pearl Jam, Dave Grohl, Radiohead, Dave Matthews Band, Stray Cats, Phish, Moby, The Blind Boys of Alabama, nonch\u00e9 Simon &amp; Garfunkel e The Police (per le rispettive reunion).\nNel 2003 ha fondato una compagnia cinematografica denominata Three on the Tree Productions, con base a New York.\nClinch ha lavorato anche in ambito pubblicitario coinvolgendo, spesso e volentieri, personaggi del mondo della musica in qualit\u00e0 di testimonial. Ha realizzato annunci per l'organizzazione American Civil Liberties Union, gli occhiali Ray-Ban, le automobili Jeep, la linea di abbigliamento di John Varvatos. Tra le opere pi\u00f9 recenti \u00e8 possibile citare la collaborazione con la TBWA per reclamizzare l'Absolut vodka, e che impiegava come testimonial i Wolfmother.\nTra le curiosit\u00e0 si pu\u00f2 annoverare il fatto che Danny Clinch suona l'armonica a bocca, e che nell'autunno del 2007 \u00e8 stato ospite dei Foo Fighters, durante un loro concerto. \u00c8 inoltre accreditato come armonicista in un brano di \"In Your Honor\" e in un brano di \"Skin and Bones\", album pubblicati sempre dalla band di Dave Grohl.\nFilmografia.\nPrincipali opere realizzate da Clinch in qualit\u00e0 di regista:"}
{"id": "1216572", "revid": "110157", "url": "https://it.wikipedia.org/wiki?curid=1216572", "title": "Paternion", "text": "Paternion (in sloveno \"\u0160paterjan\") \u00e8 un comune austriaco di 5 877 abitanti nel distretto di Villach-Land, in Carinzia; ha lo status di comune mercato (\"Marktgemeinde\"). Nel 1865 aveva inglobato il comune soppresso di Kellerberg, che nel 1899 torn\u00f2 autonomo e nel 1973 fu nuovamente soppresso e accorpato al comune di Wei\u00dfenstein.\nGeografia antropica.\nSuddivisioni amministrative.\nIl territorio del comune \u00e8 ripartito in sei comuni catastali (Feistritz an der Drau, Kamering, Kreuzen, Nikelsdorf, Paternion e Rubland) e 20 localit\u00e0 (tra parentesi il numero di abitanti al 1\u00ba gennaio 2015): Aifersdorf (121), Boden (20), Duel (87), Ebenwald (67), Feffernitz (322), Feistritz an der Drau (1 728), Feistritz an der Drau-Neusiedlung (131), Kamering (162), Kreuzen (124), M\u00fchlboden (117), Neu-Feffernitz (1.206), Nikelsdorf (582), Patendorf (13), Paternion (672), Pobersach (82), Pog\u00f6riach (201), P\u00f6llan (157), Rubland (97), Tragail (2) e Tragin (5).\nSport.\nCalcio.\nLa citt\u00e0 \u00e8 sede del SG Drautal che milita nella K\u00e4rntner Fu\u00dfballverband\nSport invernali.\nLa localit\u00e0 di Feistritz an der Drau \u00e8 una stazione sciistica specializzata nello sci nordico, che ha ospitato tra l'altro un'edizione dei Campionati mondiali di biathlon."}
{"id": "1216573", "revid": "1226", "url": "https://it.wikipedia.org/wiki?curid=1216573", "title": "Teoria del complotto degli UFO", "text": ""}
{"id": "1216574", "revid": "7", "url": "https://it.wikipedia.org/wiki?curid=1216574", "title": "Bagno turco", "text": ""}
{"id": "1216575", "revid": "1745361", "url": "https://it.wikipedia.org/wiki?curid=1216575", "title": "Nitteo", "text": "Nitteo (in greco antico N\u03c5\u03ba\u03c4\u03b5\u03cd\u03c2) \u00e8 un personaggio della mitologia greca ed il suo nome deriva da \"\u03bd\u03cd\u03be\" che significa notte.\nEra figlio della ninfa Clonia del contadino Ireo (a sua volta figlio di Poseidone e della pleiade Alcione).\nMitologia.\nOriginario dell'Eubea, dovette abbandonarla dopo aver ucciso Flegias (il figlio del dio Ares), per poi rifugiarsi a Tebe, citt\u00e0 in cui ottenne il trono.\nFratello di Lico, Nitteo fu re di Tebe, sposo di Polisso e padre di Antiope e Nittimene, quest'ultima venne tramutata in civetta dalla dea Atena per evitare che intrattenesse una relazione incestuosa con il padre, innamorato di lei.\nAntiope invece venne sedotta nella notte da Zeus e scoperta la gravidanza scapp\u00f2 a Sicione e si spos\u00f2 con il re della citt\u00e0 Epopeo.\nNitteo alla notizia del matrimonio si uccise per la disperazione, lasciando il compito al fratello di andare a riprendere la figlia e vendicare la sua morte. Lico cos\u00ec cattur\u00f2 Antiope, abbandon\u00f2 sul monte Citerone i figli della nipote nati dal rapporto con Zeus, Anfione e Zeto ed uccise Epopeo.\nAltri progetti.\n in italiano"}
{"id": "1216576", "revid": "110157", "url": "https://it.wikipedia.org/wiki?curid=1216576", "title": "Rosegg", "text": "Rosegg (in sloveno \"Ro\u017eek\") \u00e8 un comune austriaco di 1 803 abitanti nel distretto di Villach-Land, in Carinzia; ha lo status di comune mercato (\"Marktgemeinde\"). Dal suo territorio nel 1888 fu scorporata la localit\u00e0 di Sankt Jakob im Rosental e nel 1911 quella di Ledenitzen, erette in comuni autonomi (Ledenitzen fu in seguito aggregato al comune di Finkenstein am Faaker See, nel 1973)."}
{"id": "1216579", "revid": "2166030", "url": "https://it.wikipedia.org/wiki?curid=1216579", "title": "Ermanno II di Lotaringia", "text": "Biografia.\nDivenne anche conte di Ruhrgau, Zulpichgau e di Brabante. Era figlio di Enrico I di Lotaringia (\u20201061) e di Matilde di Verdun (\u20201060), figlia Gothelo I di Lorena. Apparteneva quindi alla dinastia degli Azzoni.\nNel 1080 spos\u00f2 Adelaide di Weimar-Orlam\u00fcnde (\u2020 1100), figlia di Ottone I di Mei\u00dfen, conte di Weimar e margravio di Mei\u00dfen in Turingia, e vedova di Adalberto II di Ballenstedt, e di Adele di Brabante. Due figli della coppia morirono entrambi nel 1085.\nEgli \u00e8 considerato l'ultimo conte palatino di Lotaringia della dinastia degli Azzoni. Venne ucciso in duello con Alberto III di Namur, presso il castello di Ermanno a Dalhem (contea di Limburgo).\nSua moglie, ora vedova, spos\u00f2 Enrico II di Laach, conte di Mayfeldgau, che divenne il primo conte palatino del Reno tra il 1085 e il 1087."}
{"id": "1216580", "revid": "547034", "url": "https://it.wikipedia.org/wiki?curid=1216580", "title": "Sankt Jakob im Rosental", "text": "Sankt Jakob im Rosental (in sloveno \"\u0160entjakob v Ro\u017eu\") \u00e8 un comune austriaco di 4 249 abitanti nel distretto di Villach-Land, in Carinzia; ha lo status di comune mercato (\"Marktgemeinde\"). \u00c8 stato istituito nel 1888 per scorporo dal comune di Rosegg. Abitato anche da sloveni della Carinzia (), \u00e8 un comune bilingue. Nel comune si trova il portale austriaco del traforo delle Caravanche e del tunnel ferroviario delle Caravanche.\nGeografia antropica.\nSuddivisioni amministrative.\nIl territorio comprende 22 localit\u00e0:"}
{"id": "1216584", "revid": "1893", "url": "https://it.wikipedia.org/wiki?curid=1216584", "title": "Teorema di Cantor-Heine", "text": ""}
{"id": "1216585", "revid": "110157", "url": "https://it.wikipedia.org/wiki?curid=1216585", "title": "Treffen am Ossiacher See", "text": "Treffen am Ossiacher See (in sloveno \"Trebinje\") \u00e8 un comune austriaco di 4 360 abitanti nel distretto di Villach-Land, in Carinzia; ha lo status di comune mercato (\"Marktgemeinde\"). Nel 1898 ha ceduto le localit\u00e0 di Hinterbuchholz e Sauerwald al comune di Arriach."}
{"id": "1216587", "revid": "161374", "url": "https://it.wikipedia.org/wiki?curid=1216587", "title": "Teoria del complotto extraterrestre", "text": ""}
{"id": "1216590", "revid": "767487", "url": "https://it.wikipedia.org/wiki?curid=1216590", "title": "Wei\u00dfenstein", "text": "Wei\u00dfenstein (in sloveno \"Bil\u0161ak\") \u00e8 un comune austriaco di 2 981 abitanti nel distretto di Villach-Land, in Carinzia; ha lo status di comune mercato (\"Marktgemeinde\"). Nel 1973 ha inglobato il comune soppresso di Kellerberg."}
{"id": "1216592", "revid": "1838934", "url": "https://it.wikipedia.org/wiki?curid=1216592", "title": "Emanuele d'Astorga", "text": "La vita.\nNato ad Augusta, in Sicilia, gi\u00e0 da giovanissimo aveva mostrato eccezionali qualit\u00e0 musicali, il suo primo insegnante di musica fu l'abate Omodei della chiesa madre, rinomato compositore di musica sacra. All'et\u00e0 di tredici anni, a causa del violento terremoto del Val di Noto del 1693 che distrusse in parte la citt\u00e0 natale, si trasfer\u00ec a Palermo con la famiglia. Nel capoluogo siciliano nel 1698 venne rappresentato il suo primo melodramma, \"La moglie nemica\".\nA seguito di gravi problemi familiari e contrasti con il padre si rifugi\u00f2 a Roma presso l'abitazione dell'ambasciatore di Spagna presso la Santa Sede, Juan Francisco Pacheco, Duca di Uceda. Il nobile spagnolo era stato in passato vicer\u00e9 di Sicilia ed aveva conosciuto ed apprezzato il talento artistico del musicista augustano.\nNel 1707 compose quello che \u00e8 il suo brano pi\u00f9 celebre, lo Stabat Mater; si fece apprezzare negli ambienti culturali dell'epoca per le sue doti di compositore ma anche per le doti di letterario. Nel 1708 si spost\u00f2 a Genova dove il 21 aprile fu rappresentata una sua opera al teatro Sant'Agostino. Il dramma pastorale \"Dafni\" riscosse grande successo, fu replicato in altri teatri europei come Barcellona: il successo fu riportato dalle cronache culturali di allora, introducendolo alla corte di Carlo III che, rimasto entusiasta della musica di D'Astorga, lo volle a Vienna, come musicista di corte, quando divent\u00f2 Imperatore del Sacro Romano Impero. Nella seconda met\u00e0 del 1715 ritorn\u00f2 nella citt\u00e0 natale, dove il 30 agosto ottenne il titolo di barone per il feudo Ogliastro nel territorio della citt\u00e0. Due anni dopo, all'et\u00e0 di 37 anni, venne eletto senatore di Palermo e nominato governatore dell'Ospedale degli Incurabili, ebbe modo di partecipare e dare il suo contributo alla vita culturale del capoluogo siciliano. Fu tra i fondatori dell'Accademia del Buon Gusto e tra i dirigenti del teatro Santa Cecilia. Lo stesso anno spos\u00f2 Emanuela Guzzardi, con cui ebbe tre figlie; Giovanna, Felicia e Maria. La vita familiare dur\u00f2 poco; nel 1721 lasci\u00f2 la Sicilia per Lisbona. Nel 1726 scrisse e pubblic\u00f2 un libro di dodici cantate in cui espresse la teoria del legame tra suono, ritmo e melodia espresso dalle parole cantate. Le sue opere ispirarono altri autori. La sua avventurosa vita, che da Augusta lo port\u00f2 in giro per l'Italia e l'Europa, ebbe fine a Madrid nel 1757."}
{"id": "1216596", "revid": "110157", "url": "https://it.wikipedia.org/wiki?curid=1216596", "title": "Afritz am See", "text": "Afritz am See (fino al 2000 Afritz) \u00e8 un comune austriaco di 1 432 abitanti nel distretto di Villach-Land, in Carinzia. Nel 1973 fu soppresso e unito a Feld am See per formare il nuovo comune di Feld am See-Afritz, ma nel 1991 i due comuni riacquistarono la loro autonomia."}
{"id": "1216598", "revid": "1305772", "url": "https://it.wikipedia.org/wiki?curid=1216598", "title": "Pisano", "text": "Pisano pu\u00f2 indicare tutto ci\u00f2 che \u00e8 di pertinenza della citt\u00e0 di Pisa, ovvero: "}
{"id": "1216600", "revid": "104458", "url": "https://it.wikipedia.org/wiki?curid=1216600", "title": "Arriach", "text": "Arriach \u00e8 un comune austriaco di 1\u00a0351 abitanti nel distretto di Villach-Land, in Carinzia.\nGeografia fisica.\nArriach \u00e8 situato sul versante sud-ovest delle Alpi della Gurktal, in una valle tra il monte W\u00f6llaner Nock (2\u00a0145\u00a0m) a nord e il Gerlitzen (1\u00a0909\u00a0m) a sud, percorsa dal torrente Arriachbach. A circa 20\u00a0km in direzione sud si trova Villaco; Feldkirchen \u00e8 a circa 24\u00a0km verso ovest.\nNel suo territorio \u00e8 localizzato quello che \u00e8 stato individuato e viene pubblicizzato come l'esatto centro geografico della regione della Carinzia (\"Mittelpunkt K\u00e4rntens\").\nStoria.\nLa prima citazione storica di Arriach \u00e8 del 1207 come \"Ovriach\". Nel 1898 ha inglobato le localit\u00e0 di Hinterbuchholz e Sauerwald, fino ad allora parte del comune di Treffen am Ossiacher See, e nel 1920 quella di Innerteuchen, gi\u00e0 compresa nel comune di Himmelberg.\nGeografia antropica.\nSuddivisioni amministrative.\nIl territorio comprende 14 localit\u00e0 (tra parentesi il numero di abitanti al 1\u00ba gennaio 2015), di cui tre comuni catastali (quelli segnati con l'asterisco):\nMonumenti e luoghi d'interesse.\nIl centro del paese \u00e8 caratterizzato dalla presenza di due chiese, una cattolica e una evangelica, distinguibili per la differente cuspide del campanile. La doppia identit\u00e0 religiosa \u00e8 riscontrabile anche nello stemma cittadino che si compone di un calice dell'eucaristia e di una rosa luterana. La chiesa protestante, costruita nel 1903, \u00e8 il pi\u00f9 grande edificio di culto evangelico della regione.\nVicino alla stazione di partenza di Kl\u00f6sterle del comprensorio sciistico di Gerlitzen si trova la pi\u00f9 grande scarpa del mondo realizzata in legno (misura 1025).\nSociet\u00e0.\nSecondo il censimento del 2001 la popolazione \u00e8 protestante al 68,8%, la percentuale pi\u00f9 alta di tutti i comuni della Carinzia.\nEconomia.\nL'economia del territorio \u00e8 basata principalmente sul turismo e sull'allevamento del bestiame."}
{"id": "1216601", "revid": "110157", "url": "https://it.wikipedia.org/wiki?curid=1216601", "title": "Feistritz an der Gail", "text": "Feistritz an der Gail (\"Bistrica na Zilji\" in sloveno) \u00e8 un comune austriaco di 615 abitanti nel distretto di Villach-Land, in Carinzia. \u00c8 stato istituito nel 1906 per scorporo dal comune di Hohenthurn, al quale fu nuovamente aggregato tra il 1973 e il 1991.\nQua \u00e8 nato il saltatore cogli sci Hans Wallner. "}
{"id": "1216602", "revid": "1543377", "url": "https://it.wikipedia.org/wiki?curid=1216602", "title": "Alfonso Piccin", "text": "Professionista tra il 1924 ed il 1931.\nCarriera.\nCorse per l'Automoto, la Christophe e la Bianchi, soprattutto da gregario di Ottavio Bottecchia, suo compaesano. Da dilettante si mise in luce vincendo i campionati italiani nel 1924. Passato professionista, vinse il Criterium d'apertura a Milano nel 1925, il Giro del Veneto nel 1927 e il Giro dell'Emilia nel 1928, oltre ad ottenere un secondo posto al Giro di Lombardia del 1927, dietro Alfredo Binda. Fu ottavo nel Giro d'Italia 1929. Mor\u00ec a soli 31 anni in seguito a un incidente motociclistico."}
{"id": "1216603", "revid": "400694", "url": "https://it.wikipedia.org/wiki?curid=1216603", "title": "Santiago Cabrera", "text": "Biografia.\n\u00c8 nato a Caracas, in Venezuela, il 5 maggio 1978 da genitori cileni. Ha trascorso la sua infanzia tra Toronto, Londra, Madrid e la Romania fino a quando la sua famiglia non decise di ritornare in Cile. A 15 anni, Cabrera and\u00f2 a studiare a Londra dove divenne il capitano della squadra di calcio del liceo. La sua insegnante di recitazione lo aiut\u00f2 a sviluppare il suo talento nel recitare e mentre si formava al Drama Center, recit\u00f2 in diverse produzioni comprese \"The Madras House\", \"A Month in the Country\", \"Napoli Milionara\", \"Brittanicus\", \"The Dutch Courtesan\" e \"The Last Days of Don Juan\". Dopo il diploma si esib\u00ec nell\"'Otello\" di Shakespeare.\nDebutta al cinema nel film del 2004 \"Haven\", in seguito prende parte al film \"Amore e altri disastri\" e alla serie televisiva per la ABC \"Empire\" nel ruolo di Ottaviano Augusto, ma il ruolo che gli ha dato pi\u00f9 popolarit\u00e0 \u00e8 quello di Isaac Mendez, artista tossicodipendente con il dono di dipingere il futuro, nella serie TV \"Heroes\".\nTerminata l'esperienza in \"Heroes\", recita nel film del 2007 \"Goal! 2 - Vivere un sogno\", mentre nel 2008 impersona Camilo Cienfuegos in \"Che - L'argentino\" di Steven Soderbergh.\nAvrebbe dovuto interpretare Aquaman nel film di George Miller dedicato alla Justice League of America, \"Justice League: Mortal\", che a causa dello sciopero degli sceneggiatori e a vari problemi produttivi non venne mai realizzato.\nSempre nel 2008 interpreta Lancillotto nella serie televisiva britannica \"Merlin\". Nel 2011 entra a far parte del cast principale della serie televisiva \"Alcatraz\", nel ruolo di Jimmy, il fidanzato di Rebecca Madsen interpretata da Sarah Jones. \nNel 2013 \u00e8 uno dei protagonisti della mini serie televisiva in onda su Rai 1, \"Anna Karenina\", nei panni di Vronsky.\nDa gennaio 2014 a luglio 2016 \u00e8 tra i protagonisti della serie televisiva britannica trasmessa dalla BBC \"The Musketeers\", dove riveste il ruolo del moschettiere Aramis.\nNel 2020 partecipa alla commedia \"Fata madrina cercasi\".\nCabrera \u00e8 sposato dal 2003 con Anna Marcea, una direttrice teatrale. La coppia ha avuto il primo figlio nell'aprile 2016.\nDoppiatori italiani.\nNelle versioni italiane dei suoi film \u00e8 stato doppiato da:"}
{"id": "1216606", "revid": "125960311", "url": "https://it.wikipedia.org/wiki?curid=1216606", "title": "Reign Over Me", "text": "Reign Over Me \u00e8 un film del 2007 scritto e diretto da Mike Binder. Il cast del film \u00e8 composto da Adam Sandler, Don Cheadle, Jada Pinkett Smith, Liv Tyler, Donald Sutherland, Saffron Burrows e Binder stesso.\nUscito il 23 marzo 2007 e distribuito dalla Columbia Pictures, il film ottenne delle restrizioni e fu negata la visione ai minori di 17 anni se non accompagnati da un genitore.\nIl titolo del film deriva dalla canzone degli Who \"Love, Reign o'er Me\". Questa canzone appare sui titoli di coda, ma nella versione dei Pearl Jam, mentre nei trailer il pezzo era una versione degli Embrace.\nTrama.\nDopo la morte della moglie e delle figlie in uno degli aerei kamikaze dell'11 settembre 2001, l'ex dentista Charlie Fineman ha perso ogni contatto con la realt\u00e0. Non fa altro che giocare con il videogioco \"Shadow of the Colossus,\" tutto il giorno, collezionare dischi e ristrutturare la cucina interminabilmente. I genitori della defunta moglie vorrebbero aiutarlo, ma lui rifiuta anche solo di parlare con loro.\nAlan Johnson \u00e8 un dentista con una bella moglie, due figlie devote e una buona reputazione sul lavoro. Tuttavia Alan sente che nella propria vita qualcosa non va, dato che si fa continuamente mettere i piedi in testa dai propri colleghi, dai propri genitori o dalla sua stessa famiglia.\nAlan e Charlie erano compagni di stanza al college, e quando si incontrano casualmente dopo anni tornano a frequentarsi. Charlie fa rivivere ad Alan la vita del college, fatta di nottate passate a giocare ai videogame o a suonare. Alan dal canto suo vorrebbe far uscire l'amico dal suo stato di torpore, ma Charlie sembra rifiutare del tutto il concetto della \"morte\", al punto che quando Alan annuncia a Charlie la morte del proprio padre, l'uomo reagisce con totale indifferenza.\nAlan riesce a procurare a Charlie alcuni appuntamenti con la dottoressa Angela Oakhurst, una psichiatra che lavora nello stesso edificio di Alan. Dopo diverse sedute inconcludenti Angela convince Charlie a parlare della propria famiglia. Tuttavia Charlie non si sfoga con lei, ma proprio con Alan che ascolta le commoventi confessioni dell'amico. Dopo una fase in cui la crisi personale di Charlie sembra destinata a spingere definitivamente l'uomo all'autodistruzione, fino al punto di cercare di provocare due agenti di polizia per farsi sparare (episodio cui consegue uno straziante confronto in tribunale con i genitori della scomparsa moglie, che vorrebbero ottenere l'internamento di Charlie), questi sembra ritrovare in s\u00e9 e nelle persone che lo circondano risorse nuove per iniziare a ricostruirsi un futuro. Intanto l'amicizia tra i due uomini d\u00e0 coraggio anche ad Alan per affrontare la vita di petto, a confrontarsi con le persone che gli stanno vicino e soprattutto con la moglie.\nColonna sonora.\nLa delicata ed intimistica colonna sonora originale scritta a sottile commento delle molte sottigliezze psicologiche che arricchiscono la trama del film \u00e8 opera del compositore Rolfe Kent, noto per le sue sonorit\u00e0 orchestrali preziose e non invasive, ascoltate in altri noti film \"intimistici\" come \"A proposito di Schmidt\" o \"Sideways - In viaggio con Jack\". La partitura \u00e8 stata incisa su disco dall'etichetta specializzata americana Lakeshore Records. Questi i titoli dei brani che compongono il CD:\nTuttavia nel film riveste grande rilevanza anche una serie di brani non originali di grandi gruppi degli anni '70 e '80, tra cui \"The River\" di Bruce Springsteen. Ma su tutte svetta la canzone che d\u00e0 il titolo al film, \"Love, Reign o'er Me\", scritta dal chitarrista Pete Townshend e cantata dal gruppo statunitense Pearl Jam. Il brano viene ossessivamente ascoltato in cuffia da Charlie, il protagonista, ogni volta che i ricordi della famiglia perduta irrompono dolorosi nella sua esistenza. La canzone viene presentata per esteso durante i titoli di coda della pellicola.\nVideogioco.\nUn altro strumento utilizzato da Charlie per evadere dalla realt\u00e0 e per estraniarsi dal suo mondo interiore \u00e8 il videogioco \"Shadow of the Colossus,\" in cui minacciosi giganti vengono combattuti dal giovane cavaliere solitario Wander, che ha lo scopo di sconfiggerli uno ad uno per tentare di restituire la vita alla sua giovane fidanzata Mono. Non \u00e8 quindi casuale l'accostamento allegorico alla trama di questo film di quella alla base del celebre gioco."}
{"id": "1216607", "revid": "1793900", "url": "https://it.wikipedia.org/wiki?curid=1216607", "title": "Feld am See", "text": "Feld am See (fino al 1931 Feld) \u00e8 un comune austriaco di 1 124 abitanti nel distretto di Villach-Land, in Carinzia. Nel 1973 fu soppresso e unito a Afritz per formare il nuovo comune di Feld am See-Afritz, ma nel 1991 i due comuni riacquistarono la loro autonomia.\n\u00c8 adagiato sulla riva settentrionale del Brennsee, nella stretta valle che da Villaco porta al lago di Millstatt e alla zona sciistica e termale di Bad Kleinkirchheim. Ospita un tracciato per slittino su pista naturale, sede dei Mondiali del 1982 e degli Europei del 1975."}
{"id": "1216608", "revid": "287204", "url": "https://it.wikipedia.org/wiki?curid=1216608", "title": "Julbach", "text": ""}
{"id": "1216609", "revid": "767487", "url": "https://it.wikipedia.org/wiki?curid=1216609", "title": "Ferndorf", "text": "Ferndorf \u00e8 un comune austriaco di 2 187 abitanti nel distretto di Villach-Land, in Carinzia. Tra il 1865 e il 1906 era stato accorpato al comune di Paternion; nel 1964 ha inglobato la localit\u00e0 di Gschriet, gi\u00e0 frazione del comune soppresso di Mooswald, e nel 1973 parte del territorio del comune soppresso di Molzbichl."}
{"id": "1216615", "revid": "599013", "url": "https://it.wikipedia.org/wiki?curid=1216615", "title": "Karbach", "text": ""}
{"id": "1216616", "revid": "98077", "url": "https://it.wikipedia.org/wiki?curid=1216616", "title": "Fresach", "text": "Fresach \u00e8 un comune austriaco di 1 250 abitanti nel distretto di Villach-Land, in Carinzia. Nel 1964 ha inglobato il comune soppresso di Mooswald, tranne la localit\u00e0 di Gschriet assegnata a Ferndorf.\nAll'inizio del XVI secolo, la maggioranza della popolazione divenne protestante. Anche dopo la Controriforma, che costrinse la conversione alla Chiesa cattolica, molti rimasero segretamente fedeli alla loro fede (cripto-protestanti). Dopo la Patente di tolleranza dell'imperatore Giuseppe II, nel 1782 fu nuovamente fondata una parrocchia protestante a Fresach. La prima scuola fu costruita nel 1787."}
{"id": "1216620", "revid": "110157", "url": "https://it.wikipedia.org/wiki?curid=1216620", "title": "Hohenthurn", "text": "Hohenthurn (Staraja Vas in sloveno) \u00e8 un comune austriaco di 842 abitanti nel distretto di Villach-Land, in Carinzia. Dal suo territorio nel 1906 fu scorporata la localit\u00e0 di Feistritz an der Gail, eretta in comune autonomo; Feistritz an der Gail fu nuovamente aggregato a Hohenthurn tra il 1973 e il 1991."}
{"id": "1216623", "revid": "110157", "url": "https://it.wikipedia.org/wiki?curid=1216623", "title": "Stockenboi", "text": "Stockenboi \u00e8 un comune austriaco di 1 619 abitanti nel distretto di Villach-Land, in Carinzia. Nel 1865 ha inglobato i comuni soppressi di Wiederschwing e Ziebl."}
{"id": "1216626", "revid": "558966", "url": "https://it.wikipedia.org/wiki?curid=1216626", "title": "Bini (famiglia)", "text": "I Bini sono un'antica famiglia patrizia di Firenze, originaria di Passignano in Val di Pesa.\nOrigini e storia della famiglia.\nLa famiglia era originaria di Badia a Passignano in Val di Pesa, a sud di Firenze. Il capostipite della famiglia fu ser Tinaccio Ranieri, vissuto nel XII secolo. Le prime testimonianze storiche della famiglia si trovano in un antico documento del 1308 \"...Actum apud dictam ecclesiam Sancte Marie, presentibus testibus ser Iohanne Gini notario, Goccio Vengne et Manecto Bini de Calenzano ad hoc habitis et vocatis...\". \nSi stabilirono a Firenze nel Duecento, nell'Oltrarno, pi\u00f9 precisamente in via Romana. I primi esponenti notabili risalgono al XIV secolo, con alcuni suoi componenti che ricoprirono ruoli nelle magistrature della Repubblica fiorentina. Nel 1352 Pietro Bini fu il primo di quindici priori della famiglia. \nEra dei Bini la casa che Cosimo il Vecchio acquist\u00f2 per la vedova di Baccio d'Anghiari, Annalena, divenuta poi nota come casa di Annalena. Nel 1483 Lucrezia Bini and\u00f2 in sposa a Giannozzo Pucci. In omaggio alla coppia Lorenzo il Magnifico regal\u00f2 le quattro tavole come le storie di \"Nastagio degli Onesti\" commissionate appositamente a Sandro Botticelli. In una di queste \u00e8 raffigurato un banchetto di nozze con gli stemmi Pucci e Bini. Oggi il primo di questi episodi dipinti da Botticelli sono esposti al Museo del Prado a Madrid, in Spagna.\nBernardo di Pietro Bini, che visse nel XVI secolo, fu tesoriere di papa Leone X: a sue spese venne rinnovato in Firenze lo \"spedalizzo di santo Spirito\" in via Romana, chiamato poi di San Sebastiano de' Bini. In quegli anni i Bini furono committenti di Filippino Lippi e Baccio d'Agnolo e, pi\u00f9 tardi, del Maestro di Serumido, di Pier Francesco Foschi, di Giovanni Bilivert.\nIl figlio primogenito di Bernardo fu monsignore Tommaso Bini, autore di lettere apostoliche e proposto del Capitolo del Duomo di Firenze, che ricevette da Giulio II la commenda dell'ospedale di Santo Spirito in Saxia in Roma nel 1509. Per il papa la sua famiglia fu tesoriera e amministratrice dei fondi per la fabbrica di San Pietro in Vaticano e per il mausoleo del papa, a cui lavorava Michelangelo.\nSecondogenito fu invece Giovan Battista (m. 1522), che si dedic\u00f2 agli studi di legge, fino a diventare giureconsulto, arrivando a venire nominato Protonotario apostolico, Abbreviatore e Famigliare di Leone X. Dopo essere diventato reggente della Cancelleria apostolica, nel 1518 torn\u00f2 a Firenze, dove ottenne la prepositura del Capitolo fiorentino e la nomina a cavaliere di San Pietro.\nUno dei rami della famiglia si coniug\u00f2 nel 1843 con la famiglia Smaghi di Montepulciano, che da allora prese il doppio cognome \"Bini Smaghi\" (ne \u00e8 membro il finanziere Lorenzo Bini Smaghi).\nBino Bini Smagni ottenne da Umberto II di Savoia la convalida del titolo nobiliare di conte, trasmissibile ai soli maschi primogeniti, con Regie Lettere Patenti del 6 aprile 1977.\nSignificato del cognome e diffusione.\nIl significato del cognome Bini \u00e8 legato all'appartenenza della famiglia alla nobilt\u00e0 fiorentina, poich\u00e9 dette i natali a ben 19 priori e 1 gonfaloniere. infatti \"Bini\" deriva da \"binus\", diminutivo di \"Albinus\", che dalla lingua latina significa pallido di carnagione. \"Binus\", infatti, era nell'epoca medievale un soprannome affibbiato spesso ai nobili. Questo spiega l'origine storica del cognome.\nIl cognome Bini ha il suo ceppo principale in Toscana, ma si \u00e8 diffuso anche in tutto il centro Italia, al centro nord e anche in una piccola zona del barese. Il cognome Bini possiede anche qualche variazione regionale: ad esempio a Bologna il cognome pu\u00f2 cambiare in Binassi e in Romagna Binotti. Altre variazioni sono Del Bino e Binozzi.\nIl cognome \u00e8 il 28\u00b0 pi\u00f9 diffuso in Toscana e il 6\u00b0 nella Citt\u00e0 Metropolitana di Firenze.\nPossedimenti.\nLa famiglia Bini possedeva vari palazzi soprattutto nella zona di via Romana, dove si trova l'oratorio di San Sebastiano de' Bini, tra cui quello passato poi ai Torrigiani, dove oggi ha sede il Museo della Specola. Sulla collina di Fiesole essi avevano la villa La Torraccia.\nUna cappella Bini si trova nella basilica di Santo Spirito, decorata ancora dall'originale pala quattrocentesca di Francesco Botticini. Un'altra cappella si trovava nella chiesa di San Felice in Piazza.\nA Roma, il cinquecentesco Palazzo Bini in vicolo del Consolato venne demolito alla fine dell'Ottocento nell'ambito della realizzazione della Via Nazionale, poi rinominata Corso Vittorio Emanuele II. Del Palazzo rimane un frammento di affresco della sala al pianoterra, conservato nel Museo di Roma a Palazzo Braschi, e una fotografia scattata durante la demolizione, anch'essa conservata a Palazzo Braschi, nel Gabinetto fotografico comunale.\nStemma.\nLo stemma dei Bini era in campo azzurro allo scaglione dorato, accompagnato in capo da due rose dorate e in punta da un monte a sei cime."}
{"id": "1216628", "revid": "36426", "url": "https://it.wikipedia.org/wiki?curid=1216628", "title": "Nino Pisano", "text": "Il suo stile, pur rielaborando i motivi della grande tradizione scultorea pisana da Nicola a Giovanni, si allontana dal classicismo del padre per aderire alle innovazioni della scultura gotica francese, con soluzioni di raffinata eleganza, caratterizzate da pose sinuose, panneggio spezzato nervosamente e sereno compiacimento.\nLa vita e le opere.\nNon si hanno notizie certe n\u00e9 sulla sua nascita, n\u00e9 sulla sua formazione, che con molta probabilit\u00e0 avvenne a Pisa nella bottega del padre Andrea.\nNumerose sono state le collaborazioni con il padre, databili agli anni trenta del secolo, soprattutto nel piccolo oratorio di Santa Maria della Spina dove si trovano le statue della \"Madonna della Rosa fra i santi Pietro e Giovanni Battista\" e la copia della famosa Madonna del Latte (l'originale \u00e8 ora al Museo nazionale di San Matteo). Sempre per la chiesa della Spina esegu\u00ec insieme al padre le tre guglie sull'altare maggiore e scolp\u00ec una graziosa \"Madonna con Bambino\" posta sulla guglia centrale (anch'essa conservata al Museo nazionale di San Matteo).\nCollabor\u00f2 con il padre anche alla \"Tomba Saltarelli\" nella chiesa di Santa Caterina a Pisa (con almeno due \"Angeli\", 1343 circa), la quale per\u00f2 presenta interventi di altri scultori di inferiore abilit\u00e0. Inoltre partecip\u00f2 alla scultura delle formelle per il campanile di Santa Maria del Fiore.\nLe prime opere completamente autonome firmate da Nino furono eseguite intorno al 1350:\nUn documento depositato negli archivi dello Opera del Duomo di Orvieto afferma che Nino succedette al padre Andrea come capomastro del Duomo di Orvieto nel 1349, ma in un documento orvietano del 9 marzo 1353 \u00e8 scritto che Matteo di Ugolino da Bologna assumeva la carica di capomastro dell'Opera del Duomo di Orvieto: questo lascia intendere che Nino abbia abbandonato Orvieto per recarsi in altro luogo, presumibilmente a Pisa. Questa supposizione non pu\u00f2 essere accertata poich\u00e9 le notizie sono scarse riguardo al periodo compreso tra il 1350 e il 1359; fa eccezione un documento del 1358, in cui Nino del fu Andrea da Pontedera, orafo della cappella di San Lorenzo di Rivolta, Goccio del fu Gaddo e Simone detto Baschiera, si impegnano a realizzare una \"tabula argentea cum figuris schultis\" per l'altare del duomo di Pisa, opera perduta.\nUn'altra prova della presenza di Nino a Pisa proviene da un atto di allogazione pi\u00f9 tardo, datato 15 marzo 1362, per il \"Monumento funebre dell'arcivescovo Giovanni Scherlatti\" (del quale \u00e8 di mirabile fattura il \"San Paolo\"), ora conservato nel Museo dell'Opera del Duomo di Pisa. A cavallo tra gli anni cinquanta e sessanta del Trecento lavor\u00f2 per un altro arcivescovo della citt\u00e0 di Pisa, progettando il \"Monumento funebre per l'arcivescovo Francesco Moricotti\", eseguito poi dai suoi allievi. Entrambi i monumenti funebri si trovano nel Museo dell'Opera del Duomo di Pisa, ma precedentemente occupavano la Cappella Aulla del Camposanto Monumentale di Pisa.\nAltre opere attribuite a Nino e alla sua bottega sono:\nUna delle ultime opere di Nino \u00e8 il gruppo marmoreo dell\"'Annunciazione\" per la chiesa di Santa Caterina a Pisa. Della monumentale scultura, in origine addossata ai due pilastri della cappella dell'altare maggiore, esiste anche una copia lignea, quasi sicuramente di sua mano o dei suoi allievi, oggi alla National Gallery di Washington. Stando alle parole del Vasari, l'autore avrebbe firmato l'opera sulla base:\nNino ha lasciato la sua firma anche sulla \"Madonna con Bambino\" del monumento del doge Marco Corner (m. 1368) nel presbiterio della basilica di San Zanipolo a Venezia; l'opera, da considerarsi forse l'ultima delle sue realizzazioni, \u00e8 stata manomessa in occasione di uno spostamento; tuttavia si possono ricondurre alla mano di Nino tutte le statue dei \"Santi\" che accompagnano la Madonna (il sarcofago con l'immagine del defunto \u00e8 forse opera di maestranze venete).\nNon abbiamo notizie certe sulla data della morte di Nino, probabilmente nel 1368, come attesta un documento di pagamento (finale) di 20 fiorini da versare ad Andrea di Nino, suo figlio, per il \"Monumento funebre di Giovanni dell'Agnello\" e recante la data del 5 dicembre 1368."}
{"id": "1216629", "revid": "36426", "url": "https://it.wikipedia.org/wiki?curid=1216629", "title": "Basilica di San Zanipolo", "text": ""}
{"id": "1216631", "revid": "36426", "url": "https://it.wikipedia.org/wiki?curid=1216631", "title": "Chiesa di Santa Caterina (Pisa)", "text": ""}
{"id": "1216633", "revid": "125592492", "url": "https://it.wikipedia.org/wiki?curid=1216633", "title": "Marco Onado", "text": " \u00c8 considerato uno dei maggiori esperti di diritto bancario.\nBiografia.\nSi \u00e8 laureato in economia e commercio presso l'Universit\u00e0 Bocconi, dove attualmente insegna. \u00c8 stato Professore ordinario di Economia degli intermediari finanziari nelle Universit\u00e0 di Modena e Reggio Emilia e di Bologna e \"Visiting Professor\" presso l'University College of North Wales e Brown University.\nMembro del Comitato Scientifico di Prometeia Associazione, Consob, Ente per gli studi monetari bancari e creditizi \"Luigi Einaudi\" e delle riviste Banca Impresa e Societ\u00e0 e Mercato Concorrenza Regole.\nCommissario Consob dall'ottobre 1993 all'ottobre 1998 (ha fatto parte di varie commissioni, fra cui la \"Draghi\" per la preparazione del Testo Unico della Finanza). Consigliere CNEL, Consiglio Nazionale dell'Economia e Lavoro (esperto di nomina Presidente della Repubblica).\n\u00c8 nella redazione della rivista on line lavoce.info, sito di informazione che pubblica articoli e approfondimenti su tematiche di economia ed attualit\u00e0.\n\u00c8 attualmente editorialista de Il Sole 24 Ore."}
{"id": "1216644", "revid": "110157", "url": "https://it.wikipedia.org/wiki?curid=1216644", "title": "Wernberg", "text": "Wernberg \u00e8 un comune austriaco di 5 587 abitanti nel distretto di Villach-Land, in Carinzia. Nel 1865 ha inglobato la frazione di Umberg."}
{"id": "1216645", "revid": "1494169", "url": "https://it.wikipedia.org/wiki?curid=1216645", "title": "Kastl", "text": ""}
{"id": "1216648", "revid": "36426", "url": "https://it.wikipedia.org/wiki?curid=1216648", "title": "Soffitto a cassettoni", "text": ""}
{"id": "1216649", "revid": "16066", "url": "https://it.wikipedia.org/wiki?curid=1216649", "title": "Villa Isimbardi", "text": ""}
{"id": "1216651", "revid": "19933", "url": "https://it.wikipedia.org/wiki?curid=1216651", "title": "Palazzo Brusa", "text": ""}
{"id": "1216653", "revid": "1702319", "url": "https://it.wikipedia.org/wiki?curid=1216653", "title": "Chiesa dei Santi Pietro e Paolo (Muggi\u00f2)", "text": "La parrocchiale dei Santi Pietro e Paolo si trova a Muggi\u00f2 in provincia di Monza e Brianza ed arcidiocesi di Milano.\nEssa sorge in forme lombardo-gotiche, sull'area centrale di un ex collegio barnabita (gi\u00e0 residenza settecentesca dei conti Porro), su progetto dei rinomati architetti Angelo Savoldi e Giovan Battista Borsani (1850-1906), che s'ispirarono alla basilica di Sant'Andrea in Vercelli (1219-1227).\nLa posa della prima pietra risale al 23 giugno 1895, l'apertura al culto nel 1897.\nLa torre campanaria con cuspide conica proporzionata e in perfetto stile con il resto della parrocchiale s'innalza tra il 1920 e il 1922.\nLa facciata principale viene ultimata nel rispetto dell'antico progetto (1894) solo nel 1968; tripartita, questa \u00e8 stata tutta rivestita in cotto con elementi in trachite - travertino e arricchita con icone legate alla vita dei due Apostoli: sul bronzeo portale centrale viene raffigurata la loro vocazione, nei vetri istoriati del rosone centrale vi \u00e8 il loro martirio, ed in alto sul timpano, il gruppo scultoreo rappresenta la gloria acquisita attraverso la croce di Cristo.\nL'interno, imponente ed elegante, conferma lo slancio preannunciato in facciata: sulla pianta a croce latina si sviluppano le campate con volte a crociera, tre navate che conducono al transetto, agli estremi del quale sono poste due cappelle minori.\nLe semplici colonne in pietra si alternano a possenti pilastri sagomati sui quali poggiano gli archi a tutto sesto, in tali colonne polistili, ai rossi mattoni si alternano le fasce di granito.\nAll'incrocio fra la navata centrale e il transetto si eleva la cupola, la cui volta a raggiera poggia sul tamburo ottagonale con finestre trifore.\nDue lesene d'altare attribuite ad Antonio Canova (1757-1822) fino agl'anni '60 incorniciavano il prestigioso dipinto \"Cristo in croce con la Maddalena\" di Francesco Hayez (1791-1882) commissionato nel 1827 dalla Famiglia Isimbardi (oggi conservato presso il Museo Diocesano di Milano) ora sostituito da una riproduzione fotografica."}
{"id": "1216655", "revid": "228587", "url": "https://it.wikipedia.org/wiki?curid=1216655", "title": "Santuario della Beata Vergine Addolorata del Castagno", "text": ""}
{"id": "1216658", "revid": "767487", "url": "https://it.wikipedia.org/wiki?curid=1216658", "title": "Walls of Jericho (gruppo musicale)", "text": "I Walls of Jericho sono un gruppo metalcore/hardcore punk, formatosi a Detroit, Michigan nel 1998.\nStoria.\nLa loro prima pubblicazione \u00e8 stato l'EP intitolato \"A Day and a Thousand Years\" del 1999. L'anno successivo la band ha firmato un contratto con la Trustkill Records e, sempre nello stesso anno, ha pubblicato il primo album \"The Bound Feed the Gagged\". Nel 2001 la band perde il suo batterista Wes Keely, che abbandona i Walls of Jericho per un altro gruppo. I quattro membri rimanenti decidono quindi di sciogliere il gruppo, che si riformer\u00e0 nel 2003 con l'aggiunta di un nuovo batterista. Nel 2004 esce il secondo album \"All Hail the Dead\", seguito da \"With Devils Amongst Us All\" (2006) e \"The American Dream\" (2008).\nNel corso della loro carriera hanno fatto diversi tour con Unearth, Sick of It All, Mastodon, Fear Factory, Bleeding Through, Throwdown, Most Precious Blood, Bury Your Dead, It Dies Today, A Traitor Like Judas e Slipknot."}
{"id": "1216663", "revid": "767487", "url": "https://it.wikipedia.org/wiki?curid=1216663", "title": "Henri-Charles Puech", "text": "Interessato soprattutto agli gnostici, diede importanti contributi nello studio del manicheismo.\nBiografia.\nFilosofo di formazione, agli inizi si interess\u00f2 della filosofia Ellenica, in particolare del Neoplatonismo e dell'Ermetismo, prima di rivolgersi allo studio delle dottrine cristiane dei primi secoli, disciplina che insegn\u00f2 a lungo presso l\"'\u00c9cole Pratique des Hautes \u00c9tudes\".\nI suoi insegnamenti ebbero in Francia grande influenza sullo sviluppo degli studi sulla Patristica, nella seconda met\u00e0 del XX secolo. Ma fu soprattutto per i suoi studi sulla storia del Manicheismo e di diversi sistemi del pensiero gnostico, in seguito alla scoperta di nuovi documenti, che egli ottenne fama internazionale.\nDal 1952 al 1972 ricopr\u00ec la cattedra di Storia delle Religioni al Coll\u00e8ge de France.\nFu Presidente dell'Acad\u00e9mie des Inscriptions et Belles-Lettres, Presidente dell'Institut de France, membro della British Academy e \npresiedette, dal 1950 al 1965, l\"'Associazione Internazionale per lo studio della Storia delle Religioni\", dopo aver per molto tempo collaborato con la \"Rivista di Storia delle Religioni\", che per un periodo diresse."}
{"id": "1216667", "revid": "767487", "url": "https://it.wikipedia.org/wiki?curid=1216667", "title": "Denny Laine", "text": "\u00c8 stato chitarrista e voce iniziale dei The Moody Blues e, pi\u00f9 tardi, membro stabile del gruppo dei Wings, di cui \u00e8 anche cofondatore insieme a Paul McCartney. La canzone pi\u00f9 famosa alla quale ha contribuito \u00e8 \"Mull of Kintyre\", scritta assieme a Paul McCartney."}
{"id": "1216680", "revid": "9675619", "url": "https://it.wikipedia.org/wiki?curid=1216680", "title": "Regione Zaratina", "text": ""}
{"id": "1216685", "revid": "2074952", "url": "https://it.wikipedia.org/wiki?curid=1216685", "title": "Richard Wilhelm", "text": "Fu uno dei pi\u00f9 importanti sinologi (studioso della civilt\u00e0 cinese) di lingua tedesca.\n\u00c8 famosa la sua traduzione del classico cinese Yi Jing.\nBiografia.\nGiovent\u00f9.\nRichard Wilhelm, nato nel 1873 a Stoccarda, era figlio di un mastro vetraio originario della Turingia. All'et\u00e0 di nove anni perse il padre, \u00ab che era come una luce soave negli anni della mia infanzia \u00bb, la madre e la nonna si occuparono della sua educazione.\nIl teologo.\nNel 1891 intraprese lo studio della teologia a Tubinga. Dopo aver preso gli ordini nella collegiata di Stoccarda fu vicario a Wimsheim nel 1895 e a Bad Boll nel 1897. Qui incontr\u00f2 Christoph Friedrich Blumhardt, che nei suoi ultimi anni allent\u00f2 lo stretto vincolo con la Chiesa evangelica sentendosi attirato verso la questione sociale e la socialdemocrazia, fu un incontro decisivo per la vita del Wilhelm. Nel 1899 si fidanz\u00f2 con la figlia di Blumhardt, Salome.\nIl lavoro nella colonia tedesca di Kiao-Ciao.\nNello stesso anno Wilhelm part\u00ec come missionario per l'Impero cinese. Dopo il matrimonio con Salome, celebrato nel 1900 a Shanghai, arriva in quella che era la concessione tedesca di Kiao-Ciao (l'attuale Tsingtao o Quingdao) nella provincia dello Shandong. L\u00e0 studi\u00f2 dapprima cinese lavorando come parroco e pedagogo, fondando tra l'altro una scuola tedesco-cinese. Durante la sua attivit\u00e0 come pedagogo, pot\u00e9 studiare gli eruditi del curriculum cinese classico, e ci\u00f2 approfond\u00ec la sua conoscenza della cultura e della storia cinese, questo favor\u00ec soprattutto il suo studio dei documenti dei classici dell'antichit\u00e0. Per i suoi meriti nella educazione, l'imperatore cinese gli confer\u00ec il \u00ab distintivo di quarta classe \u00bb legato al titolo \u00ab Dautai \u00bb.\nDurante la guerra russo-giapponese 1904-1905, le cui conseguenze si fecero sentire anche a Qingdao, prosegu\u00ec il suo lavoro e fece un primo rientro in patria con la moglie e i tre bambini solo nel 1907.\nNel 1908 Richard Wilhelm part\u00ec per la seconda volta per la Cina. Di nuovo nel 1911 rientr\u00f2 in Germania per motivi di salute ma per poco tempo; gi\u00e0 un anno dopo ritorn\u00f2 di nuovo a Qingdao. Quando scoppi\u00f2 la prima guerra mondiale la piazzaforte tedesca venne assediata dalle truppe sino-britanniche in quello che fu l'Assedio di Tsingtao, che port\u00f2 alla resa della guarnigione austro-tedesca. Wilhelm pot\u00e9 quindi portare avanti il suo lavoro alla scuola e alla parrocchia di Qingdao solo con grandi difficolt\u00e0.\nNell'estate del 1920 Wilhelm termin\u00f2 la sua attivit\u00e0 missionaria ventennale e torn\u00f2 in Germania, ancora provvisoriamente.\nIntermezzo a Pechino.\nDal 1922 al 1924 Richard Wilhelm lavor\u00f2 come consulente scientifico della legazione tedesca a Pechino, in questo periodo insegn\u00f2 alla Universit\u00e0 di Pechino.\nRitorno in Germania.\nNel 1924 fu nominato professore onorario della cattedra di Storia cinese e di Filosofia cinese, cattedre istituite da poco a Francoforte, nel 1927 divenne professore ordinario.\nDopo il suo ritorno in Germania, Wilhelm divenne il \u00abponte culturale tra la Cina e l'Europa\u00bb. Era in relazioni amichevoli con molto grandi eruditi e filosofi del suo tempo. Tra i suoi amici si contano: Albert Schweitzer, Hermann Hesse, Martin Buber, Carl Gustav Jung, Graf Keyserling e il filosofo indiano Tagore, questo solo per citare i pi\u00f9 importanti. Lo studio della cultura cinese impresse cos\u00ec a fondo Wilhelm tanto da fargli dedicare il suo tempo esclusivamente alla sinologia.\nRichard Wilhelm si oppose alla visione eurocentrica della cultura cinese. Egli era pieno di ammirazione per i cinesi e per la cultura cinese e si impegn\u00f2 per uno scambio fra le culture. Per questo si ritir\u00f2 sempre pi\u00f9 dall'attivit\u00e0 missionaria per concentrarsi sulla sinologia. Vedeva l'attivit\u00e0 missionaria in modo sempre pi\u00f9 critico:\nWilhelm volle portare l'antica e pregiata forza della Cina di nuovo in posizione di dominio. Era sospettoso del pensiero europeo occidentale, in particolare delle forma ecclesiastiche europee e statunitensi. Come i giovani cinesi si erano allontanati dalle proprie tradizioni, Wilhelm cerc\u00f2 queste tradizioni, \nMorte.\nWilhelm mor\u00ec il 1\u00ba marzo 1930 a Tubinga per una grave malattia tropicale e fu seppellito in forma privata il 3 marzo nel piccolo cimitero di Bad Boll. Poco prima della morte aveva terminato la sua opera principale, iniziata venti anni prima, con la traduzione e la pubblicazione in otto volumi della raccolta di fonti \"Religione e filosofia della Cina\".\nOpere.\nOltre alla famosa traduzione del classico cinese, che continua ad essere ristampato, vi sono una quantit\u00e0 di lavori sulla Cina nei quali si rivela attento e critico osservatore. Fra i suoi libri pi\u00f9 interessanti c'\u00e8 il diario che scrisse durante la sua permanenza a Qingdao e quello sulla psicologia dell'economia cinese che aveva uno scopo assolutamente pratico.\nLa sua traduzione de l'Yi Jing \u00e8 considerata obsoleta da alcuni sinologi. Poich\u00e9 vi sono impresse le sue interpretazioni culturali e le sue specifiche competenze accademiche viene sottolineato, a sostegno di questa tesi, come sia carente di ogni riferimento al Taoismo. Questo punto di vista non \u00e8 per\u00f2 sostenibile. In Cina Yi Jing \u00e8 ritenuto la radice del Taoismo stesso, o meglio l'essenza pura del Taoismo, visto che la forma religiosa e filosofica del Taoismo nasceva molto tempo dopo Yi Jing con il Daodejing di Laozi.\nI suoi riferimenti culturali sono stati e sono tuttora utilissimi per la comprensione occidentale di questo arcaico testo."}
{"id": "1216686", "revid": "125609993", "url": "https://it.wikipedia.org/wiki?curid=1216686", "title": "Radio Studio Pi\u00f9", "text": "Radio Studio Pi\u00f9, un tempo denominata Radio Canale 93, \u00e8 un'emittente radiofonica con sede a Desenzano del Garda che trasmette in fm in buona parte del Nord, Centro e Sud Italia, oltre che a Ibiza e Formentera. Si riceve anche in alcune regioni costiere della Croazia.\nStoria.\nFondata nel 1976 a Lonato del Garda su iniziativa di Franco Stuani e sul modello di Radio Popolare, inizialmente trasmetteva con la denominazione di Radio Canale 93, dal valore medio della forbice di frequenza assegnata, pari a 93.000 MHz in FM.\nIl palinsesto dei primi anni, completamente gestito da un gruppo di volontari, comprendeva una zona informativa del mattino e una zona serale di colloquio in diretta con il pubblico, unite da varie sezioni di ascolto musicale, suddivise per genere (pop, progressive, rock, folk e cantautori) con uno spazio notturno di musica classica.\nCome molte radio locali dell'epoca, definite radio libere, Canale 93 aveva contenuti e posizioni politiche considerate vicine alla sinistra extraparlamentare, con particolare riferimento al Movimento Lavoratori per il Socialismo.\nNel 1979 l'emittente venne ceduta e abbandon\u00f2 rapidamente l'impegno politico per assumere contenuti maggiormente ludici e commerciali, sottolineando il cambiamento con la nuova denominazione di \"Radio Studio Pi\u00f9\" e caratterizzandosi per la trasmissione di musica da discoteca (dance, house e commerciale).\nQuesta radio ha la particolarit\u00e0 di trasmettere in diretta tutte le sere dalle discoteche di varie localit\u00e0 italiane.\nNel 2019 inizia a trasmettere anche via TV come radio visione sul canale 849 in Lombardia.\nProgrammi.\nProgrammi in onda.\nDal luned\u00ec al venerd\u00ec:\nNei fine settimana:"}
{"id": "1216698", "revid": "36426", "url": "https://it.wikipedia.org/wiki?curid=1216698", "title": "Cassettone (soffitto)", "text": ""}
{"id": "1216703", "revid": "125873424", "url": "https://it.wikipedia.org/wiki?curid=1216703", "title": "Virgin Group", "text": "Virgin Group Ltd \u00e8 un gruppo di societ\u00e0 separate che utilizzano il marchio Virgin appartenente al celebre magnate britannico Richard Branson. Le principali aree di interesse sono i viaggi, l'intrattenimento ed i media, oltre a molti altri. Il Gruppo Virgin si \u00e8 quotato in borsa nel 1988, ma le sue attivit\u00e0 risalgono gi\u00e0 agli anni settanta.\nSebbene Branson detenga il completo controllo e la propriet\u00e0 del marchio Virgin, l'impostazione commerciale delle diverse societ\u00e0 \u00e8 variegato e complesso. Spesso il gruppo viene percepito come un conglomerato, ma in realt\u00e0 ognuna delle societ\u00e0 che operano sotto il marchio Virgin \u00e8 un'entit\u00e0 separata, in alcuni casi interamente di propriet\u00e0 di Branson, mentre in altri il fondatore detiene solo quote di minoranza. A volte, Branson concede in licenza l'uso del marchio Virgin alle societ\u00e0 che hanno acquisito una divisione, come per esempio Virgin Music, che attualmente \u00e8 di propriet\u00e0 della casa discografica EMI.\nBranson controlla anche la Virgin Blue Holdings Limited, non facente per\u00f2 parte della Virgin Group.\nVirgin \u00e8 anche stata sponsor della scuderia Brawn Grand Prix Limited (meglio nota con il nome di Brawn Gp) nel suo unico anno in Formula 1."}
{"id": "1216707", "revid": "106908", "url": "https://it.wikipedia.org/wiki?curid=1216707", "title": "Clan Ashikaga", "text": "Il fu una nobile e potente famiglia feudale giapponese, protagonista del periodo Muromachi della storia del Giappone.\nLa sua illustre origine \u00e8 da rintracciarsi nella linea Seiwa Genji del clan Minamoto, attraverso Minamoto Yoshikane, pronipote diretto di Yoshiie (1039\u20131106) e quindi vantava un'ascendenza imperiale, in quanto discendente dell'Imperatore Seiwa.\nI capi del clan furono daimy\u014d di Ashikaga, nella provincia di Shimotsuke (attuale prefettura di Tochigi) durante il periodo Kamakura, ma con il famoso generale Ashikaga Takauji il casato riusc\u00ec a prendere il potere in Giappone ed impose lo Shogunato Ashikaga che detenne il potere dal 1336 al 1576. Dopo la fine dello shogunato ad opera di Oda Nobunaga, divennero un clan di daimy\u014d di Kitsuregawa (l'attuale citt\u00e0 di Sakura nella prefettura di Tochigi), ed i discendenti del casato esistono ancora oggi.\nQuesta casata ebbe vari e famosi rami, come quello degli Imagawa, Hosokawa, Hatakeyama e Shiba."}
{"id": "1216710", "revid": "3082", "url": "https://it.wikipedia.org/wiki?curid=1216710", "title": "Storia romana (Dione Cassio)", "text": ""}
{"id": "1216713", "revid": "79968", "url": "https://it.wikipedia.org/wiki?curid=1216713", "title": "Villa S.Lucia", "text": ""}
{"id": "1216714", "revid": "79968", "url": "https://it.wikipedia.org/wiki?curid=1216714", "title": "Piedimonte S.Germano", "text": ""}
{"id": "1216718", "revid": "79968", "url": "https://it.wikipedia.org/wiki?curid=1216718", "title": "Rocca D'Evandro", "text": ""}
{"id": "1216719", "revid": "79968", "url": "https://it.wikipedia.org/wiki?curid=1216719", "title": "Casole D'Elsa", "text": ""}
{"id": "1216732", "revid": "121654581", "url": "https://it.wikipedia.org/wiki?curid=1216732", "title": "Clan Takeda", "text": "Il fu un nobile clan giapponese di samurai e daimy\u014d, discendente del Clan Minamoto attraverso Minamoto no Yoshimitsu (1056-1127), fratello del famoso eroe Minamoto no Yoshiie.\nIl figlio di Yoshimitsu, di nome Yoshikiyo, fu il primo ad adottare il nome \"Takeda\". \nStoria.\nTakeda Nobuyoshi (1138-1186), nipote di Yoshikiyo, aveva aiutato il capo del clan Minamoto, Minamoto no Yoritomo, durante la guerra civile Genpei, contro il clan Taira.\nAlla vittoria dei Minamoto (1185) i Takeda ebbero dunque un enorme potere nei propri dom\u00ecni.\nDurante lo shogunato di Kamakura e lo shogunato Ashikaga i Takeda furono riconosciuti governatori della provincia di Kai.\nQuando in seguito gli Ashikaga persero il loro potere a causa delle guerre del periodo Sengoku e i Takeda ne approfittarono per affermarsi come proprietari terrieri e come governatori di pieno diritto.\nIn questo modo i Takeda riuscirono a trasformare il governatorato della provincia di Kai in proprio territorio feudale.\nNel 1519 quindi Takeda Nobutora (1493-1573) si autonomin\u00f2 daimy\u014d nella sua capitale Fuchu (attuale K\u014dfu).\nSuo figlio fu il famoso Takeda Shingen (1521-1573) che combatt\u00e9 a lungo contro Uesugi Kenshin e poi contro Oda Nobunaga. Le gesta militari del clan Takeda, dalla nascita di Takeda Shingen fino alla morte di suo figlio Katsuyori sono trattate nel K\u014dy\u014d Gunkan. \nIl figlio Katsuyori fu l'ultimo esponente in vista del clan, che venne travolto dagli Oda e dai Tokugawa nella Battaglia di Temmokuzan del 1582.\nIl nome venne ripreso da un ramo collaterale e continuato fino ai giorni nostri. Capostipite di questo ramo fu Takeda Nobumitsu (1162-1248), figlio primogenito di Takeda Nobuyoshi (capo del clan).\nAltri rami discesero comunque dalla famiglia, come i Matsumae, Nambu, Yanagisawa, Got\u014d, Ogasawara, Miyako Todomaru (Tsuru), etc."}
{"id": "1216734", "revid": "76963", "url": "https://it.wikipedia.org/wiki?curid=1216734", "title": "Tura Satana", "text": "Biografia.\nNacque a Hokkaid\u014d, in Giappone, il 10 luglio del 1938, figlia di un attore di film muti giapponese di remote origini filippine e di una contorsionista statunitense di origini Cheyenne, scozzesi ed irlandesi. Durante la seconda guerra mondiale venne internata, insieme ai genitori, in un campo di concentramento in California, quindi si trasfer\u00ec con la famiglia a Chicago. A 9 anni, dopo uno stupro subito da cinque uomini, inizi\u00f2 a prendere lezioni di karate dal padre. A 13 anni si spos\u00f2, con un ragazzo di 17 con un matrimonio combinato, e divorzi\u00f2 nove mesi dopo.\nNello stesso periodo inizi\u00f2 a lavorare come danzatrice esotica, e a 14 anni entr\u00f2 a far parte di una gang femminile, a Chicago chiamate \"gli Angeli\". Lavor\u00f2 prima come venditrice di sigari e sigarette in alcuni teatri, poi, ancora minorenne, come ballerina di burlesque. Ebbe una relazione con Elvis Presley, al quale insegn\u00f2 il celeberrimo movimento pelvico. La loro relazione dur\u00f2 alcuni mesi finch\u00e9 Presley le chiese di sposarla ed ella inizialmente accett\u00f2, cambiando idea in seguito a causa della vita che Elvis conduceva. Dopo aver messo le cose in chiaro, i due decisero di continuare le loro vite separati. In realt\u00e0, Elvis non dimentic\u00f2 mai Tura - come afferma lei stessa - ricercandola pi\u00f9 volte nel corso della sua vita. Tura in seguito dichiarer\u00e0 che Elvis la voleva e la amava ma non poteva averla realmente e cos\u00ec si spos\u00f2 con Priscilla, la quale venne trasformata esteticamente nel corso della sua vita per assomigliare a Tura. L'unico ricordo che rimase di Elvis a Tura era l'anello che lui le fece tenere.\nNel 1963 debutt\u00f2 nel cinema, interpretando una prostituta in \"Irma la dolce\", di Billy Wilder. Dopo aver interpretato alcuni film per la televisione, nel 1965 avvenne l'incontro che le cambi\u00f2 la vita: Russ Meyer, leggendo un'inserzione sulla rivista \"Variety\", la scelse per interpretare la parte di Varla nel suo \"Faster, Pussycat! Kill! Kill!\". Grazie a questo film Tura divenne una vera e propria icona del genere exploitation, venerata dai fans e dalle femministe, e amata da registi come Quentin Tarantino. Dopo il film di Meyer, Tura Satana recit\u00f2 nuovamente per la televisione, e in altre pellicole di genere exploitation.\nMor\u00ec il 4 febbraio 2011 per un improvviso attacco di cuore."}
{"id": "1216752", "revid": "729019", "url": "https://it.wikipedia.org/wiki?curid=1216752", "title": "Pinch harmonic", "text": "Il pinch harmonic \u00e8 un armonico artificiale che prevede l'utilizzo simultaneo del plettro e del dito pollice che lo impugna, l'armonico viene generato appunto dal dito pollice che sfiora la corda appena fatta vibrare dal colpo di plettro. Questa tecnica si utilizza con note ottenute sulle corde a vuoto o con note diteggiate in qualsiasi punto della tastiera della chitarra.\n\u00c8 stato elaborato da Roy Buchanan, chitarrista blues statunitense, e si possono ascoltare per la prima volta in \"Potato peeler\" inciso da lui nel 1962.\nViene sfruttata in modo particolare nel metal sulle ritmiche stoppate.\nSi pu\u00f2 ascoltare questa tecnica in molti lavori dei Dream Theater e di Joe Satriani, che ne fa un uso particolare: con la mano destra suona il pinch harmonic sulla corda di sol a vuoto e con la sinistra spinge la leva del tremolo in gi\u00f9 per creare uno spettacolare dive bomb. Altri chitarristi molto conosciuti per le loro tecniche di pinch harmonic sono Zakk Wylde, il cui uso \u00e8 assai frequente e il defunto chitarrista Dimebag Darrell, la cui tecniche di squealing e dive bombing erano portate all'estremo."}
{"id": "1216763", "revid": "801704", "url": "https://it.wikipedia.org/wiki?curid=1216763", "title": "Tap harmonic", "text": "I tap harmonic sono armonici artificiali che si ottengono lasciando risuonare una qualsiasi nota eseguita su una qualsiasi corda dello strumento, successivamente con un dito (solitamente l'indice della mano che regge il plettro) si sfiora la corda in corrispondenza della barretta del tasto (fret) dodici tasti pi\u00f9 avanti. ad esempio eseguendo la nota Si ( secondo tasto della quinta corda) e lasciandola risuonare, sfiorando la stessa corda dodici tasti avanti (quindi al quattordicesimo tasto) in corrispondenza della barretta si otterr\u00e0 l'armonico."}
{"id": "1216771", "revid": "130793", "url": "https://it.wikipedia.org/wiki?curid=1216771", "title": "Sorgente aperto", "text": ""}
{"id": "1216774", "revid": "76963", "url": "https://it.wikipedia.org/wiki?curid=1216774", "title": "Susumu Hirasawa", "text": "Biografia.\nIscrittosi al \"Tokyo Designer Gakuin College\" nel 1972, fino al 1978 si esibisce con il suo primo gruppo, MANDRAKE, una \"band\" di rock progressivo che si ispirava ai King Crimson ed ai Van der Graaf Generator. Nel 1979 abbraccia il techno-pop e con altri due membri dei MANDRAKE forma i \"P-Model\", che nello stesso anno fanno da spalla nel tour asiatico degli XTC e dei Van Halen, e durante gli anni ottanta pubblicano diversi album con la Warner Music. Nel 1989 comincia a realizzare lavori da solista, ma allo stesso tempo mantiene viva l'esperienza dei P-Model fino al 1999, quando, per il loro ventennale, realizza il progetto \"Music Industrial Wastes ~P-Model or Die\", una delle prime iniziative di diffusione di un'opera musicale via internet. Nel 2002 dichiara pubblicamente la sua netta opposizione alla guerra preventiva lanciata dal Governo degli Stati Uniti in risposta all'attentato terroristico dell'11 settembre 2001, e adotta l'iniziativa \"Songs against the Carnage\", con cui distribuisce gratuitamente via internet alcuni suoi brani contenenti messaggi di pace. Nel 2004 d\u00e0 quindi vita al progetto KAKU P-MODEL, una prosecuzione solista dei P-Model, e dopo l'album da solista \"Byakkoya\" del 2006, nel 2008 collabora con il \"vocalist death metal\" italiano Riccardo Brett, artefice del progetto \"InhVmaN\", per l'EP \"Tetragrammaton\", un esperimento da lui stesso definito di \"electro dark symphony\". Nel 2009 esce il suo undicesimo album solo, \"Planet Roll Call\", a tre anni di distanza dal precedente lavoro solista, seguito da altri due album, \"The Secret of The Flowers of Phenomenon\" nel 2012 e \"The Man Climbing the Hologram\" nel 2015. Nel 2013 pubblica un altro capitolo del progetto KAKU P-MODEL, l'album \"Gipnoza\".\nComposizioni e spettacoli.\nPer le sue opere musicali Hirasawa, tastierista e chitarrista oltre che \"vocalist\", utilizza principalmente computer Amiga e software come Scala, Bars and Pipes e OctaMED. Egli, inoltre, si distingue nel panorama della musica elettronica giapponese per il continuo cambiamento delle tecniche di produzione utilizzate. Per produrre l'album \"Solar Ray\" uscito nel 2001, ad esempio, ha impiegato esclusivamente energia solare, cos\u00ec come avviene per i suoi \"Energy Works Concerts\", spettacoli dal vivo in cui l'alimentazione \u00e8 fornita esclusivamente dal Sole. Anche i soggetti e le fonti di ispirazione risultano peculiari. Tra queste ci sono sicuramente i suoi viaggi e le sue esperienze in Thailandia, che sono alla base di lavori come \"Sim City\" del 1995, e \"Siren\" del 1996, cui tra l'altro hanno collaborato artisti thailandesi. Per i testi, invece, si richiama spesso alla filosofia dello yin e yang, ai viaggi ed al tema della contrapposizione tra natura e tecnologia. Oltre ai lavori in gruppo ed ai suoi \"concept\" album da solista, ha composto musica per documentari televisivi e videogiochi, image album per racconti e colonne sonore per anime, come la serie \"Kenpu denki Berserk\" (\"Berserk\") del 1997, per la quale fu coinvolto direttamente da Kentar\u014d Miura, o i lungometraggi \"Millennium Actress\" e \"Paprika\", e la serie \"M\u014ds\u014d Dairinin\" (\"Paranoia Agent\"), tutti di Satoshi Kon, musiche per le quali soprattutto \u00e8 conosciuto anche in Occidente. Ultima composizione nel settore il tema della colonna sonora del film \"\", nuovo adattamento animato del manga di Kentaro Miura.\nDal 1994 in poi i suoi spettacoli dal vivo, grazie anche ai quali \u00e8 molto popolare in Asia, sono caratterizzati dall'interattivit\u00e0 con il pubblico. In essi Hirasawa fonde la computer grafica con la musica, utilizzando sistemi Amiga, videocamere e proiettori per coinvolgere gli spettatori nella \"performance\"."}
{"id": "1216776", "revid": "1543377", "url": "https://it.wikipedia.org/wiki?curid=1216776", "title": "Base presidente Eduardo Frei Montalva", "text": "La base presidente Eduardo Frei Montalva (in spagnolo \"Base Presidente Eduardo Frei Montalva\") \u00e8 una base antartica permanente cilena localizzata nella penisola Fildes nella zona occidentale dell'Isola di re Giorgio, nelle Shetland Meridionali. La struttura \u00e8 intitolata al presidente cileno Eduardo Frei Montalva.\nUbicazione.\nLocalizzata ad una latitudine di 62\u00b012' sud e ad una longitudine di 58\u00b057' ovest in una zona libera dai ghiacci ad una altitudine di 10 metri ed a pochi metri dalle basi Escudero (cilena) e Bellingshausen (russa).\nStruttura.\nUna prima base sul territorio era stata impiantata nel 1969 ed era conosciuta come \"Centro Meteorol\u00f3gico Eduardo Frei\". Un ampliamento avvenuto qualche anno dopo ha fatto ribattezzare la stazione come \"Base Teniente Rodolfo Marsh\", pur lasciando il centro meteorologico con il nome originario. L'installazione acquista il nome odierno nel 1990. Attualmente la struttura pu\u00f2 ospitare sino a 150 persone durante l'estate, che scendono a 80 nell'inverno australe.\nLa parte civile della base \u00e8 chiamata Villa Las Estrellas e pu\u00f2 essere considerata come l'unico villaggio dell'Antartide con una scuola, una banca, un supermercato ed un ospedale.\nAttivit\u00e0.\nL'attivit\u00e0 scientifica della base comprende principalmente lo studio dei raggi cosmici (dal 1989), la ionosfera e le aurore (dal 1977), la limnologia, la meteorologia (dal 1969), la sismologia il monitoraggio dell'ozonosfera, la cartografia (dal 1980), e la misurazione delle maree\nLa base gestisce una pista di atterraggio di 1 300 metri che, con 50 voli intercontinentali e 150 continentali all'anno, funge da snodo logistico per gran parte della stazioni della regione.\nDal 1985 l\"'Armada de Chile\" ha installato una capitaneria di porto chiamata \"Capitan\u00eda de Puerto de Bah\u00eda Fildes\". La struttura, che operava solo durante l'estate, svolgeva ricerche sull'inquinamento marino. Dal 2006 la capitaneria \u00e8 aperta tutto l'anno, al fine di informare la basi vicine sulle condizioni meteorologiche e marine della baia e per prestare soccorso in caso di incidenti in mare.\nClima.\nCome tutte le zone antartiche libere dai ghiacci permanenti che si trovano vicino al mare, la base ha un clima della tundra. La temperatura media del mese pi\u00f9 freddo (luglio) di -6,3 \u00b0C e quella del mese pi\u00f9 caldo (gennaio) di +1,4\u00a0\u00b0C portano ad una media annuale di -2,4\u00a0\u00b0C.\nLa precipitazioni si concentrano in marzo con 62,5 mm di acqua equivalente, mentre sono minime a giugno (18,2\u00a0mm). Il valore annuale \u00e8 di 405\u00a0mm."}
{"id": "1216777", "revid": "146644", "url": "https://it.wikipedia.org/wiki?curid=1216777", "title": "Base Presidente Eduardo Frei Montalva", "text": ""}
{"id": "1216778", "revid": "146644", "url": "https://it.wikipedia.org/wiki?curid=1216778", "title": "Base Presidente Frei Montalva", "text": ""}
{"id": "1216779", "revid": "146644", "url": "https://it.wikipedia.org/wiki?curid=1216779", "title": "Base Presidente Frei", "text": ""}
{"id": "1216780", "revid": "146644", "url": "https://it.wikipedia.org/wiki?curid=1216780", "title": "Base Eduardo Frei Montalva", "text": ""}
{"id": "1216781", "revid": "146644", "url": "https://it.wikipedia.org/wiki?curid=1216781", "title": "Base Eduardo Frei", "text": ""}
{"id": "1216782", "revid": "146644", "url": "https://it.wikipedia.org/wiki?curid=1216782", "title": "Base Frei", "text": ""}
{"id": "1216783", "revid": "146644", "url": "https://it.wikipedia.org/wiki?curid=1216783", "title": "Stazione Frei", "text": ""}
{"id": "1216784", "revid": "146644", "url": "https://it.wikipedia.org/wiki?curid=1216784", "title": "Stazione presidente Eduardo Frei Montalva", "text": ""}
{"id": "1216788", "revid": "146644", "url": "https://it.wikipedia.org/wiki?curid=1216788", "title": "Stazione Presidente Eduardo Frei Montalva", "text": ""}
{"id": "1216789", "revid": "146644", "url": "https://it.wikipedia.org/wiki?curid=1216789", "title": "Stazione presidente Eduardo Frei", "text": ""}
{"id": "1216790", "revid": "146644", "url": "https://it.wikipedia.org/wiki?curid=1216790", "title": "Stazione Eduardo Frei", "text": ""}
{"id": "1216791", "revid": "146644", "url": "https://it.wikipedia.org/wiki?curid=1216791", "title": "Stazione Frei Montalva", "text": ""}
{"id": "1216794", "revid": "1318658", "url": "https://it.wikipedia.org/wiki?curid=1216794", "title": "Rimouski", "text": "Rimouski \u00e8 una citt\u00e0 canadese della provincia di Qu\u00e9bec situata nel municipio regionale della contea di Rimouski-Neigette nella regione amministrativa di Bas-Saint-Laurent. Si trova circa a a nord-est della citt\u00e0 di Qu\u00e9bec, sulla riva sud del fiume Rimouski, estuario del San Lorenzo. Conta circa abitanti () ed offre numerose attrazioni turistiche.\nPosizione geografica.\nRimouski \u00e8 una capitale regionale ed \u00e8 la sede di molte istituzioni. Nel 2002, il municipio Rimouski \u00e8 stato fuso con altri quattro municipi (stima della popolazione nel 2001):\nZone.\nLa citt\u00e0 \u00e8 divisa in undici zone:\nStoria.\nFu fondata da Ren\u00e9 Lepage, signore di Santa-Claire nel 1696. Originario di Ouanne, in Borgogna, scambi\u00f2 una terra che possedeva sull'isola di Orl\u00e8ans con Augustin Rouer della Cardonni\u00e8re per la signoria di Rimouski. Augustin Rouere ne era proprietario da 1688, ma non vi si era mai stabilito. Ren\u00e9 Lepage si stabil\u00ec con tutta la famiglia a Rimouski.\nLa sua famiglia valorizz\u00f2 le sue terre verso gli anni 1780, epoca in cui furono gradualmente vendute ad un commerciante di Qu\u00e9bec, Joseph Drapeau. Si estendevano allora del fiume H\u00e2t\u00e9e (Le Bic) fino al fiume Mitis. Oggi, un \"boulevard\", un parco ed un monumento all'entrata occidentale della citt\u00e0 portano il nome di Ren\u00e9 Lepage.\nLa notte rossa.\nIl 6 maggio 1950, Rimouski fu teatro di un incendio che distrusse 319 case. Quest'evento fu chiamato \"la notte rossa\". L'incendio cominci\u00f2 nel cortile della Price Brothers and Company sulla riva occidentale del fiume Rimouski e in poco tempo arriv\u00f2 sull'altra riva e si diffuse attraverso la citt\u00e0 spinto da forti venti. Nonostante gli ingenti danni, non si registrarono vittime. Da allora una leggenda popolare narra che quella notte un sacerdote spruzz\u00f2 acqua santa intorno alla cattedrale della citt\u00e0 e che il fuoco non abbia attraversato la linea.\nEconomia.\nLa vocazione marittima di Rimouski \u00e8 innegabile. \u00c8 sede dell'istituto marittimo del Qu\u00e9bec (IMQ), unico nella provincia, che forma una manovalanza specializzata nei settori del mare (meccanica navale, logistica del trasporto marittimo, architettura navale, ecc.). Vi si trovano anche centri di ricerca di importanza internazionale: l'istituto delle scienze del mare (ISMER), innovazione marittima, l'istituto Maurice-Lamontagne (IML) del ministero federale della pesca e degli oceani e l'osservatorio di San Lorenzo (OSL). E pi\u00f9 recentemente, il centro di ricerca sulle biotecnologie marine (CRBM).\nCultura.\nRimouski ha una ricca vita culturale. Ogni anno ospita il Festi Jazz International e il festival internazionale del film di Rimouski, un festival di film per bambini. Una delle sue attrazioni turistiche principali \u00e8 la storica localit\u00e0 marittima di Pointe-au-P\u00e8re, teatro della tragedia dell\"'Empress of Ireland\" e la stazione di controllo al faro di Pointe-au-P\u00e8re. Le esposizioni ricordano il naufragio pi\u00f9 grave del XX secolo dopo la tragedia del \"Titanic\".\nLa citt\u00e0 ospita ogni anno il salone del libro di Rimouski, il pi\u00f9 antico di tutti gli eventi di questo genere in Qu\u00e9bec. Fu ideato nel 1964 da un gruppo di donne appassionate di letteratura, per rendere la letteratura pi\u00f9 accessibile al pubblico giovane. Il salone presenta ogni anno pi\u00f9 di 125 autori della regione e del circondario, con pi\u00f9 di 300 case editrici del Qu\u00e9bec. Patrocinato dal Canada Heritage, dal Consiglio delle arti del Canada, dalla societ\u00e0 di sviluppo degli enti culturali del Qu\u00e9bec e dalla citt\u00e0 di Rimouski, l'evento attira pi\u00f9 di ospiti ogni anno in novembre.\nSport.\nGli sport sono presenti con il club di hockey su ghiaccio Oc\u00e9anic che fa parte della lega di hockey junior principale del Qu\u00e9bec dal 1995. Campione junior canadese nel 2000 e vicecampione nel 2005 (Coupe Memorial), il club ha allineato molti atleti che da dieci anni hanno successo a livelli superiori: Vincent Lecavalier e Brad Richards (Lightning de Tampa Bay, LNH), Juraj Koln\u00edk (Panthers della Floride, LNH), Michel Ouellet (Lightning de Tampa Bay, LNH) e S\u00e9bastien Caron (Ducks d'Anaheim, LNH), e molti altri. Chi che attira attualmente l'attenzione \u00e8 il giovane Sidney Crosby, una delle stelle ascendenti della lega nazionale di hockey, ingaggiato dai Penguins di Pittsburgh nell'estate 2005. La stazione di sci Mont-Comi, situata circa a 30 minuti a sud-est della citt\u00e0 ospita un'importante ricorrenza annuale: la \"snowmission\". Rimouski ha accolto i giochi del Qu\u00e9bec durante l'inverno 1975 e durante l'inverno 2001."}
{"id": "1216795", "revid": "125805065", "url": "https://it.wikipedia.org/wiki?curid=1216795", "title": "School of Rock", "text": "School of Rock \u00e8 un film del 2003 diretto da Richard Linklater. \u00c8 una commedia musicale sceneggiata da Mike White appositamente per Jack Black, che ne \u00e8 il protagonista.\nAl film si sono ispirati il reality show \"Rock School\" e l'omonima serie TV di Nickelodeon \"School of Rock\".\nTrama.\nDewey Finn \u00e8 uno squattrinato musicista che sogna di diventare un divo del rock. Durante un concerto con la band dei No Vacancy, Dewey, mettendosi eccessivamente in mostra e facendo uno stage diving, cade per terra tra il dissenso del pubblico. Presentatosi alle prove un paio di giorni dopo, Dewey scopre che sta per essere rimpiazzato con un altro chitarrista, a causa del suo eccessivo esibizionismo. Rimasto senza occupazione e bisognoso di soldi per pagare l'affitto, Dewey pur di ottenere un posto da supplente in una delle pi\u00f9 ricche scuole elementari della citt\u00e0 si finge il suo coinquilino Ned. L'uomo si rivela tuttavia un insegnante pigro e noncurante delle regole.\nAggirandosi per la scuola, passa per caso dal laboratorio musicale e nota le grandi doti degli studenti, in qualche modo limitate dalla rigida compostezza della musica classica. Si fa dunque venire un'idea: partecipare a una gara tra rock band con un gruppo formato dai talentuosi ragazzi. Grazie all'ascolto di canzoni e alla visione di filmati sulle band che hanno fatto la storia del rock, i ragazzi cominciano ad appassionarsi all'idea e partecipano con grande impegno al progetto. Una volta assegnati i ruoli della band, Dewey fa in modo che la loro preparazione e le prove della canzone avvengano senza che la rigidissima preside Rosalie Mullins lo venga a sapere.\nLa band si presenta all'audizione per la battaglia tra le band, ma viene respinta poich\u00e9 fuori orario. Riescono per\u00f2 a farsi ammettere fingendosi malati terminali. Ma non tutto va per il meglio: la maggior parte dei genitori ritiene infatti che la musica rock sia solo una banale distrazione e cerca quindi di dissuadere i figli dal dedicare tempo a tale attivit\u00e0. Inoltre la montatura organizzata da Dewey viene scoperta e resa pubblica durante la riunione con i genitori dall'odiosa fidanzata di Ned, cos\u00ec l'improvvisato insegnante fugge dalla scuola e viene licenziato in tronco dalla preside, che ormai aveva iniziato ad apprezzarlo.\nNonostante tutto, il mattino seguente i ragazzi si mobilitano per tirare gi\u00f9 dal letto Dewey, che aveva ormai abbandonato ogni speranza di coronare il suo sogno nel mondo del rock, e si presentano al concerto mettendo in scena una performance spettacolare.\nPrima degli alunni della Horace Green si esibiscono i No Vacancy, ossia la band nella quale suonava Dewey. La gara viene vinta dai No Vacancy, ma al pubblico, genitori inclusi, \u00e8 piaciuta talmente tanto l'esibizione degli School of Rock che ne viene richiesto a gran voce il bis.\nDopo l'esibizione, il gruppo si riunisce nuovamente a scuola per suonare la celebre \"It's a Long Way to the Top (If You Wanna Rock 'n' Roll)\" degli AC/DC. L'epilogo della storia rivela che Dewey \u00e8 stato assunto nuovamente dalla scuola come insegnante di musica rock nel doposcuola, riuscendo in questo modo a trovare un lavoro vero basato sulla sua grande passione, mentre il suo coinquilino Ned, dopo avere lasciato la presuntuosa fidanzata, diventa insegnante di chitarra, unendo cos\u00ec le sue due passioni per l'insegnamento e la musica.\nRiprese.\nLa maggior parte delle scene del film \u00e8 stata girata al Wagner College a Staten Island.\nColonna sonora.\nTutte le canzoni e gli album che il protagonista Dewey cita e fornisce agli studenti sono reali.\nIl film \u00e8 uno dei pochi in cui si pu\u00f2 ascoltare una canzone dei Led Zeppelin. La band infatti solitamente non accetta di cedere i diritti della propria musica per dei film, cos\u00ec Richard Linklater ha filmato una richiesta da parte di Jack Black davanti a migliaia di fan urlanti, implorando la band di permettere alla produzione di usare \"Immigrant Song\" nel film: la richiesta venne accolta e il filmato di Jack Black con i fan \u00e8 stato poi incluso tra gli extra del DVD del film.\nLe seguenti canzoni sono presenti nel film.\nAccoglienza.\nIncassi.\nProdotto con un budget di 35 milioni di dollari, il film debutt\u00f2 al primo posto del botteghino nordamericano con un incasso di circa 20 milioni nel suo primo weekend. Divenne un successo finanziario, incassando 81.261.177 nei soli Stati Uniti e 50.021.772 all'estero, per un totale di 131.282.949 in tutto il mondo.\nCritica.\n\"School of Rock\" fu accolto ottimamente dalla critica. Sul sito Rotten Tomatoes detiene un 91% di gradimento basato su 195 recensioni professional, con un punteggio medio di 7.8/10. Su Metacritic ha invece un punteggio di 82 su 100, basato su 41 recensioni.\nPossibile sequel.\nNel 2008, Jack Black ha dichiarato che stavano prendendo in considerazione di crearne un sequel, con il ritorno del regista Richard Linklater e del produttore Scott Rudin. Venne confermato che Mike White sarebbe tornato come sceneggiatore del sequel, intitolato \"School of Rock 2: America Rocks\", che racconta di Finn che guida un gruppo di studenti delle scuole estive per approfondire la storia del rock'n'roll Nel 2012, Black ha dichiarato di ritenere che creare un sequel fosse improbabile."}
{"id": "1216811", "revid": "120148504", "url": "https://it.wikipedia.org/wiki?curid=1216811", "title": "Piccolo dodecaedro stellato", "text": "In geometria solida il piccolo dodecaedro stellato \u00e8 uno dei quattro poliedri di Keplero-Poinsot. Lo si attribuisce comunemente a Keplero, anche se sono note rappresentazioni precedenti.\nPropriet\u00e0.\nIl piccolo dodecaedro stellato \u00e8 un poliedro di Keplero-Poinsot: \u00e8 cio\u00e8 \"regolare\" ma non convesso.\nLe sue 12 facce sono poligoni stellati e si intersecano in pi\u00f9 punti. I suoi vertici coincidono con quelli di un icosaedro.\nCome tutti i poliedri regolari, il piccolo dodecaedro stellato ha tutte le facce regolari ed identiche, tutti gli spigoli della stessa lunghezza e lo stesso tipo di cuspide ad ogni vertice.\nLo stesso solido pu\u00f2 essere interpretato con vertici, spigoli e facce diverse: \u00e8 possibile infatti considerare \"facce\" soltanto i vari triangoli che stanno effettivamente sul bordo del poliedro. In questo caso si ottengono 60 facce, 90 spigoli e 32 vertici: da un punto di vista combinatorio, con questa descrizione il poliedro \u00e8 un pentacisdodecaedro, in cui alcuni vertici sono stati per\u00f2 spostati verso l'esterno.\nCaratteristica di Eulero.\nLa caratteristica di Eulero del poliedro \u00e8 12 -30 +12 = -6. Non essendo un poliedro convesso, non vale infatti l'usuale relazione di Eulero formula_1.\nNell'arte.\nIl primo esempio di piccolo dodecaedro stellato nell'arte \u00e8 raffigurato nel mosaico in uno degli ingressi della Basilica di San Marco a Venezia, realizzato da Paolo Uccello verso il 1430.\nLa stessa figura \u00e8 ripresa nelle due litrografie \"Contrast (Order and Chaos)\" (1950) e \"Gravitation\" (1952) di Escher.\nPoliedro duale.\nIl poliedro duale del piccolo dodecaedro stellato \u00e8 il grande dodecaedro. "}
{"id": "1216812", "revid": "767487", "url": "https://it.wikipedia.org/wiki?curid=1216812", "title": "Grande dodecaedro stellato", "text": "In geometria solida il grande dodecaedro stellato o dodecaedro regolare a facce stellate e a 20 vertici \u00e8 uno dei quattro poliedri di Keplero-Poinsot.\nPropriet\u00e0.\nIl grande dodecaedro stellato \u00e8 un poliedro di Keplero-Poinsot: \u00e8 cio\u00e8 \"regolare\" ma non convesso.\nLe sue 12 facce sono poligoni stellati e si intersecano in pi\u00f9 punti. I suoi vertici coincidono con quelli di un dodecaedro.\nCome tutti i poliedri regolari, il grande dodecaedro stellato ha tutte le facce regolari ed identiche, tutti gli spigoli della stessa lunghezza e lo stesso tipo di cuspide ad ogni vertice.\nLo stesso solido pu\u00f2 essere interpretato con vertici, spigoli e facce diverse: \u00e8 possibile infatti considerare \"facce\" soltanto i vari triangoli che stanno effettivamente sul bordo del poliedro. In questo caso si ottengono 60 facce, 90 spigoli e 32 vertici: da un punto di vista combinatorio, con questa descrizione il poliedro \u00e8 un triacisicosaedro, in cui alcuni vertici sono stati per\u00f2 spostati verso l'esterno.\nPoliedro duale.\nIl poliedro duale del grande dodecaedro stellato \u00e8 il grande icosaedro."}
{"id": "1216814", "revid": "767487", "url": "https://it.wikipedia.org/wiki?curid=1216814", "title": "Grande dodecaedro", "text": "In geometria solida il grande dodecaedro o dodecaedro regolare stellato a facce ordinarie \u00e8 uno dei quattro poliedri di Keplero-Poinsot. La sua scoperta si deve al matematico francese Louis Poinsot.\nPropriet\u00e0.\nIl grande dodecaedro \u00e8 un poliedro di Keplero-Poinsot: \u00e8 cio\u00e8 \"regolare\" ma non convesso.\nLe sue 12 facce pentagonali si intersecano infatti in pi\u00f9 punti. Pu\u00f2 essere costruito attaccando le 12 facce pentagonali allo scheletro di un icosaedro regolare.\nCome tutti i poliedri regolari, il grande dodecaedro ha tutte le facce regolari ed identiche, tutti gli spigoli della stessa lunghezza e lo stesso tipo di cuspide ad ogni vertice.\nCaratteristica di Eulero.\nLa caratteristica di Eulero del poliedro \u00e8 12 -30 +12 = -6. Non essendo un poliedro convesso, non vale infatti l'usuale relazione di Eulero formula_1.\nRompicapo.\nAdam Alexander, un matematico americano, ha creato nel 1982 un puzzle con questa forma, cui ha dato il nome di \"Alexander star\"."}
{"id": "1216815", "revid": "767487", "url": "https://it.wikipedia.org/wiki?curid=1216815", "title": "Grande icosaedro", "text": "In geometria solida il grande icosaedro o icosaedro regolare stellato \u00e8 uno dei quattro poliedri di Keplero-Poinsot. La sua scoperta si deve al matematico francese Louis Poinsot.\nPropriet\u00e0.\nIl grande icosaedro \u00e8 un poliedro di Keplero-Poinsot: \u00e8 cio\u00e8 \"regolare\" ma non convesso. Le sue 20 facce triangolari si intersecano infatti in pi\u00f9 punti. Come tutti i poliedri regolari, il grande icosaedro ha tutte le facce regolari ed identiche, tutti gli spigoli della stessa lunghezza e lo stesso tipo di cuspide ad ogni vertice.\nCaratteristica di Eulero.\nNonostante non sia un poliedro convesso, per il grande icosaedro vale comunque la relazione di Eulero \nPoliedro duale.\nIl poliedro duale del grande icosaedro \u00e8 il grande dodecaedro stellato."}
{"id": "1216818", "revid": "486946", "url": "https://it.wikipedia.org/wiki?curid=1216818", "title": "Casa di Hannover", "text": ""}
{"id": "1216820", "revid": "486946", "url": "https://it.wikipedia.org/wiki?curid=1216820", "title": "Dinastia Hannover", "text": ""}
{"id": "1216823", "revid": "78273", "url": "https://it.wikipedia.org/wiki?curid=1216823", "title": "Frantoi", "text": ""}
{"id": "1216824", "revid": "86897604", "url": "https://it.wikipedia.org/wiki?curid=1216824", "title": "Oliveti", "text": ""}
{"id": "1216825", "revid": "28592", "url": "https://it.wikipedia.org/wiki?curid=1216825", "title": "Oleifici", "text": ""}
{"id": "1216826", "revid": "110157", "url": "https://it.wikipedia.org/wiki?curid=1216826", "title": "Eliteserien 1999", "text": "La Eliteserien 1999, nota anche come Tippeligaen 1999 per ragioni di sponsorizzazione, fu la cinquantaquattresima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo quattordicesimo titolo, l'ottavo consecutivo. Capocannoniere del torneo fu Rune Lange (Troms\u00f8), con 23 reti.\nStagione.\nNovit\u00e0.\nDalla Eliteserien 1998 vennero retrocessi l'Haugesund e il Sogndal, mentre dalla 1. divisjon 1998 vennero promossi l'Odd Grenland e lo Skeid.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2000-2001. La seconda e la terza classificate venivano ammesse alla Coppa UEFA 2000-2001, assieme al vincitore della Coppa di Norvegia. Un ulteriore posto veniva assegnato per la partecipazione alla Coppa Intertoto 2000. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi lo Str\u00f8msgodset, dodicesimo classificato in Eliteserien, e lo Start, terzo classificato in 1. divisjon. Lo Start vinse gli spareggi e venne promosso in Eliteserien, con la conseguente retrocessione dello Str\u00f8msgodset in 1. divisjon."}
{"id": "1216828", "revid": "110157", "url": "https://it.wikipedia.org/wiki?curid=1216828", "title": "Eliteserien 1998", "text": "La Eliteserien 1998, nota anche come Tippeligaen 1998 per ragioni di sponsorizzazione, fu la cinquantatreesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo tredicesimo titolo, il settimo consecutivo. Capocannoniere del torneo fu Sigurd Rushfeldt (Rosenborg), con 27 reti.\nStagione.\nNovit\u00e0.\nDalla Eliteserien 1997 vennero retrocessi il Lyn Oslo e lo Skeid, mentre dalla 1. divisjon 1997 vennero promossi il V\u00e5lerenga e il Moss.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 1999-2000, assieme alla seconda classificata. La terza classificata veniva ammessa alla Coppa UEFA 1999-2000, assieme al vincitore della Coppa di Norvegia. Due ulteriori posti venivano assegnati per la partecipazione alla Coppa Intertoto 1999. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il Kongsvinger, dodicesimo classificato in Eliteserien, e il Kjelsas, terzo classificato in 1. divisjon. Il Kongsvinger vinse gli spareggi e mantenne la categoria."}
{"id": "1216832", "revid": "32658", "url": "https://it.wikipedia.org/wiki?curid=1216832", "title": "Punta Melito", "text": ""}
{"id": "1216833", "revid": "110157", "url": "https://it.wikipedia.org/wiki?curid=1216833", "title": "Eliteserien 1997", "text": "La Eliteserien 1997, nota anche come Tippeligaen 1997 per ragioni di sponsorizzazione, fu la cinquantaduesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo dodicesimo titolo, il sesto consecutivo. Capocannoniere del torneo fu Sigurd Rushfeldt (Rosenborg), con 25 reti.\nStagione.\nNovit\u00e0.\nDalla Eliteserien 1996 vennero retrocessi il Moss, il V\u00e5lerenga e lo Start, mentre dalla 1. divisjon 1996 vennero promossi il Lyn Oslo, l'Haugesund e il Sogndal.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 1998-1999, mentre la seconda e la terza classificate venivano ammesse alla Coppa UEFA 1998-1999. Il vincitore della Coppa di Norvegia veniva ammesso alla Coppa delle Coppe 1998-1999. Due ulteriori posti venivano assegnati per la partecipazione alla Coppa Intertoto 1998. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il Troms\u00f8, dodicesimo classificato in Eliteserien, e l'Eik-T\u00f8nsberg, terzo classificato in 1. divisjon. Il Troms\u00f8 vinse gli spareggi e mantenne la categoria."}
{"id": "1216834", "revid": "1573940", "url": "https://it.wikipedia.org/wiki?curid=1216834", "title": "Trioceros jacksonii", "text": "Il camaleonte di Jackson o camaleonte cornuto (Trioceros jacksonii )) \u00e8 un grosso sauro appartenente alla famiglia Chamaeleonidae, diffuso in Africa orientale.\nDescrizione.\nIl maschio si riconosce agevolmente per la presenza di tre caratteristici corni sulla testa, mentre la femmina ne ha uno pi\u00f9 piccolo davanti agli occhi.\nMisura circa 30\u00a0cm di lunghezza ed ha una colorazione verde bottiglia.\nGli occhi sono indipendenti tra loro: pu\u00f2 guardare in alto e in basso nello stesso momento. La lingua \u00e8 pi\u00f9 lunga del corpo e si pu\u00f2 estendere completamente in cinque centesimi di secondo e ritrarsi in venti.\nBiologia.\nLa principale arma di difesa del camaleonte di Jackson \u00e8 il mimetismo: al di sotto di un primo strato di pelle trasparente vi sono cellule contenenti pigmenti rossi, gialli e di altri colori ricchi di melanina, in uno strato ancora inferiore ci sono delle cellule che riflettono luce blu o bianca; il camaleonte cambia colore ingrossando o rimpicciolendo uno di questi due strati\nAlimentazione.\nCome ogni membro della famiglia Chamaeleonidae anche quello di Jackson si muove molto lentamente tra i rami degli alberi alla ricerca di piccoli insetti o attendendo mimetizzato che essi si avvicinino. Una volta individuata una preda adatta la mette a fuoco con entrambi gli occhi, allunga velocemente la lingua e la intrappola sulla punta con una sostanza appiccicosa, infine la divora\nRiproduzione.\nDurante la riproduzione il maschio non si accoppia con la femmina finch\u00e9 essa non riuscir\u00e0 a ottenere il giusto colore di pelle. La femmina fecondata tiene poi le uova (che non sono coriacee al contrario di quelle della maggior parte dei rettili) dentro di s\u00e9 fino al completo sviluppo degli embrioni. A questo punto il piccolo viene espulso e attaccato a un ramo per mezzo di una sostanza appiccicosa: le uova si schiudono immediatamente, il neonato \u00e8 lungo 5\u00a0cm e ha piccole corna; dopo poche ore di vita dalla nascita \u00e8 gi\u00e0 in grado di catturare piccoli insetti.\nDistribuzione e habitat.\nQuesta specie di camaleonte vive in alcune regioni montuose dell'Africa orientale (Kenya e Tanzania), sino ai 3.000\u00a0m di altitudine.\nTassonomia.\nSono state descritte le seguenti sottospecie:"}
{"id": "1216837", "revid": "21880", "url": "https://it.wikipedia.org/wiki?curid=1216837", "title": "Camaleonte di Jackson", "text": ""}
{"id": "1216838", "revid": "287204", "url": "https://it.wikipedia.org/wiki?curid=1216838", "title": "Ellen Hanley", "text": "Biografia.\nNata in una cittadina dell'Ohio, fece il suo debutto nel musical \"Annie Get Your Gun\" nel 1946. L'anno seguente apparve in \"Barefoot Boy With Cheek\" che le valse il \"Theater World Award\" per la sua interpretazione di Clothilde Pfefferkorn.\nNel 1951 spos\u00f2 l'attore Ronnie Graham. Ebbero due figli, Nora e Julian. La coppia divorzi\u00f2 nel 1963.\nNel 1952 ebbe una parte nella rivista \"Two's Company\". Nel 1959 sostitu\u00ec l'attrice Polly Bergen in \"First Impression\", un musical tratto dal romanzo di Jane Austen \"Orgoglio e pregiudizio\", nel ruolo principale di Elizabeth Bennet.\nSempre nello stesso anno recit\u00f2 in \"Fiorello!\"; il musical di Jerry Bock e Sheldon Harnick fu un successo e fu replicato ben 800 volte. Nel 1963 la Hanley recit\u00f2 in \"The Boys from Syracuse\", un musical basato su \"La commedia degli errori\" di William Shakespeare.\nEllen Hanley mor\u00ec all'et\u00e0 di 80 anni, a Norwalk in Connecticut, dopo aver combattuto una lunga battaglia contro il cancro."}
{"id": "1216842", "revid": "6923", "url": "https://it.wikipedia.org/wiki?curid=1216842", "title": "Giovan Girolamo de' Rossi", "text": "Letterato insigne, figlio di Troilo I de' Rossi appartenente al casato dei Rossi di San Secondo, fu fratello di Pier Maria II de' Rossi, conte di San Secondo. Fu governatore di Roma dal 1551 al 1555.\nRicopr\u00ec la carica di vescovo di Pavia dal 1530 al 1564, con interruzione dal 1541 al 1550. Entrato in conflitto con il casato dei Farnese, sotto papa Paolo III pat\u00ec un processo per un omicidio che sarebbe stato da lui ordito (sentenza, al termine di un primo processo, emessa in data 5 luglio 1541). Dopo l'elezione di papa Giulio III e la riapertura del processo, la sentenza veniva ribaltata, con il reintegro di quasi tutti i beni e titoli (cfr. Maria Pia Paoli, Giovan Girolamo de' Rossi, vescovo di Pavia, e il suo processo: un caso giudiziario del secolo XVI, in LO RE, S., TOMASI, F., a cura di, Varchi e altro Rinascimento - Studi offerti a Vanni Bramanti, Vecchiarelli Editore, Roma, 2013).\nBiografia.\nGiovan Girolamo de' Rossi nacque nel castello di famiglia a San Secondo da Troilo e Bianca Riario Sforza, terzogenito, e fu avviato fin da giovanissimo, a Bologna e poi a Padova (sotto Pietro Bembo), agli studi umanistici e al culto della religione cattolica.\nLa prima carica in ambito curiale la ricevette nel 1517, quindi a soli dodici anni, e fu quella di Protonotario Apostolico. Ad imporgliela fu papa Leone X, sollecitato da un parente materno di de' Rossi, Raffaele Sansoni Riario, Cardinale di San Giorgio.\nDovevano poi passare nove anni perch\u00e9 il nuovo pontefice, papa Clemente VII, lo chiamasse a Roma quale Chierico di camera.\nIl sacco di Roma.\nGaetano Moroni nella sua enciclopedica opera \"Dizionario di erudizione storico-ecclesiastica da S. Pietro sino ai nostri giorni\" (Tipografia Emiliana, Venezia, 1840 - 1861) lo d\u00e0 governatore di Roma al tempo del famoso sacco di Roma del 1527, allora Stato Pontificio.\nLa tesi del Moroni, sposata da alcuni storiografi successivi, viene destituita di ogni fondamento da Niccol\u00f2 Del Re, autore per la Libreria Editrice Vaticana, del significativo volume \"Monsignor Governatore di Roma\" (seconda edizione riveduta e corretta, Roma 2009): al tempo del sacco governatore di Roma era Bernardo de' Rossi, vescovo di Treviso, cugino del nostro, peraltro in pessimi rapporti con i Rossi di San Secondo.\nAd ogni buon conto si riporta la citazione del Moroni:\nLa crisi con Paolo III.\nDivenuto collaboratore di Papa Farnese, fu inviato da questi a Firenze come osservatore degli eventi successivi all'uccisione del duca Alessandro de' Medici.\nNel 1539 venne chiamato a Roma con un pretesto e rinchiuso in Castel Sant'Angelo in attesa di essere processato. Il processo intentato da papa Paolo III contro Giovan Girolamo de' Rossi, accusato di essere il mandante dell'omicidio del conte Langosco, si concluse il 4 luglio 1541 (\"... ad beneplacitum sanctissimi domini nostri\") e cost\u00f2 al prelato, rinchiuso a Castel Sant'Angelo, una condanna pecuniaria di 5.000 scudi d'oro e l'esilio prima a Citt\u00e0 di Castello, presso la sorella Angela Paola, moglie di Alessandro Vitelli (un'altra sorella, Costanza, aveva sposato il \"fiduciario\" del duca Cosimo I e cugino di Maria Salviati, Girolamo di Luca degli Albizi) e poi in Francia. Conseguenza del procedimento penale, a parere di molti storici, assolutamente ingiusto (tanto che poi fu riabilitato dal successivo pontefice Giulio III), fu soprattutto la destituzione di de' Rossi dalla carica di vescovo di Pavia. Nella realt\u00e0 dei fatti, il fine di papa Paolo III, nel porre sotto processo de' Rossi, sarebbe stato quello di estromettere quello che, a causa dei dissapori del suo casato con quello dei Farnese, si era rivelato uno degli avversari politici pi\u00f9 temibili.\nNon a caso, dopo questo fatto, il pontefice ottenne da Carlo V l'autorizzazione a costituire il Ducato di Parma e Piacenza (alla cui guida, come duca, chiam\u00f2 Pier Luigi, suo figlio legittimo).\nDurante il periodo di esilio mantenne stretti rapporti epistolari con Benvenuto Cellini, con il quale aveva anche diviso parte dei giorni trascorsi recluso in Castel Sant'Angelo.\nRiabilitazione.\nDopo il periodo dell'esilio conseguente al processo cui fu sottoposto, con la salita al soglio di Pietro di papa Giulio III, de' Rossi venne riabilitato e nominato governatore di Roma, carica che ricopr\u00ec dal 22 novembre 1551 al 21 gennaio 1555.\nDedicatosi all'attivit\u00e0 di poeta e storiografo, trascorse gli ultimi anni di vita, ponendosi sotto la protezione del cugino Cosimo I de' Medici, alla Villa del Barone a Montemurlo, poco distante da Prato, dove mor\u00ec il 5 aprile 1564.\nDalle memorie medicee si sa che fu sepolto in un monastero di monache agostiniane e che lasci\u00f2 numerosi pezzi artistici, in particolare sculture, recuperate dalla sua ultima dimora e dalla residenza romana che aveva mantenuto (una parte di tali pezzi era stata interrata sotto un vigneto).\nAl vescovado di Pavia gli subentr\u00f2 il nipote Ippolito, figlio del fratello Pier Maria III e di Camilla Gonzaga.\nSecondo lo storico fiorentino Giuseppe Pelli Bencivenni, gli eredi di Cosimo de' Medici non rimasero insensibili a tale patrimonio tanto che:\nLe fattezze.\nSul piano puramente iconografico, del presule \u00e8 rimasto di fatto nulla. Se si eccettua un generico affresco nella sala d'attesa del vescovado di Pavia, potrebbe essere di Giovan Girolamo de' Rossi l'immagine che, nella sala di Adone della Rocca dei Rossi di San Secondo di Parma, viene detta di Giangiacomo Trivulzio, somigliante al \"Ritratto di un collezionista\", attribuito al Parmigianino, gi\u00e0 di propriet\u00e0 di Casa Farnese ed ora alla National Gallery di Londra.\nOpere.\nSolo in tempi recenti \u00e8 stato ricostruito ad opera degli storici il \"corpus\" letterario di questo umanista rinascimentale, riassumibile nelle seguenti opere:\nDa testimonianze lasciate dallo stesso de' Rossi, egli dovrebbe essere l'autore anche delle seguenti opere (andate disperse):"}
{"id": "1216845", "revid": "121837", "url": "https://it.wikipedia.org/wiki?curid=1216845", "title": "Della congiura di Catilina", "text": ""}
{"id": "1216847", "revid": "599013", "url": "https://it.wikipedia.org/wiki?curid=1216847", "title": "Giuliano Maresca", "text": "Carriera.\nDopo aver appreso i primi rudimenti nella SAM Basket Roma, Giuliano Maresca inizia la carriera a Roseto dove, nel 1998-99, \u201cassaggia\u201d i parquet della Serie A2. Seguono quattro stagioni di apprendistato tra Giulianova (B2), Rieti, Patti ed Imola (B1), in cui Maresca si sviluppa, sia fisicamente che dal punto di vista tecnico, raggiungendo minutaggi significativi specialmente nell'ultima annata imolese. Nell'ottobre 2003 il passaggio a Montegranaro sempre in serie B1, in una formazione ambiziosa, contribuendo alla promozione in Legadue del club, datata 2003-04, con 20,5 minuti di media, 6,9 punti ed il 56,6% da due.\nConfermatissimo, Maresca non perde la chance di dimostrare il proprio valore con il passaggio di categoria: va in doppia cifra nel corso della stagione 2004-05 (11,6 di media, con il 38,5% da tre), quando la Sutor Montegranaro arriva alla finale play-off, ad un passo dal grande salto in Serie A; si conferma uomo squadra (7,6 punti in 21 minuti in campo) l'anno successivo, quello della definitiva consacrazione per il club marchigiano, che taglia il traguardo promozione.\nAlla prima vetrina in Serie A, con i galloni di capitano, Maresca non delude le attese sotto l'egida di coach Stefano Pillastrini: 16,4 minuti in campo, 5,1 punti e tanta leadership per portare la neopromossa Montegranaro a 40 minuti da un altro obiettivo di assoluto prestigio: i play-off.\nNel luglio 2007 ha firmato un contratto fino al 2010 con la Benetton Treviso, che nel febbraio 2008 lo ha ceduto in prestito all'Armani Jeans Milano. Nel luglio 2009 \u00e8 passato alla New Basket Brindisi, in Legadue. Nell'estate del 2011 firma un contratto che lo lega alla Juvecaserta Basket. Dal 2013 milita nel Basket Barcellona.\nVita privata.\n\u00c8 sposato dal 2010 con Camilla Calabrini."}
{"id": "1216848", "revid": "121837", "url": "https://it.wikipedia.org/wiki?curid=1216848", "title": "Sulla congiura di Catilina", "text": ""}
{"id": "1216851", "revid": "146644", "url": "https://it.wikipedia.org/wiki?curid=1216851", "title": "Livingston Island (South Shetland Islands)", "text": ""}
{"id": "1216853", "revid": "21880", "url": "https://it.wikipedia.org/wiki?curid=1216853", "title": "Doridomorphidae", "text": ""}
{"id": "1216855", "revid": "599013", "url": "https://it.wikipedia.org/wiki?curid=1216855", "title": "Patrik Eli\u00e1\u0161", "text": "Dalla stagione 1995-1996 ha giocato nella National Hockey League per i New Jersey Devils. Ha vinto la Stanley Cup due volte con i Devils nel 2000 e nel 2003. \u00c8 il miglior marcatore nella storia della squadra di Newark, avendo superato, nel 2009, John MacLean. Dopo un periodo di inattivit\u00e0, ha annunciato il ritiro nel marzo 2017.\nCarriera.\nClub.\nDopo tre stagioni in patria con il Kladno, nel 1994 venne selezionato al Draft NHL dai New Jersey Devils come cinquantunesima scelta assoluta. Dopo alcuni anni alternati con gli Albany River Rats, la squadra affiliata militante in American Hockey League, si afferm\u00f2 in prima squadra nella stagione 1997-1998, in cui gioc\u00f2 74 partite e venne inserito nell'All-Rookie Team. Nella stagione 1999-2000 vinse la Stanley Cup, realizzando anche l'assist per il gol decisivo di Jason Arnott nei supplementari della gara-6 con i Dallas Stars, battuti pertanto 4-2 in serie. Raggiunse la finale nuovamente l'anno dopo, perdendo per\u00f2 con i Colorado Avalanche; in compenso, vinse l'NHL Plus/Minus Award. Torn\u00f2 al successo nel 2003 quando, da campioni dell'Atlantic Division, i Devils arrivarono anche in finale di Stanley Cup e superarono per 4-3 in serie gli Anaheim Ducks, vincendo di nuovo il titolo; Elias segn\u00f2, nella finale, tre gol e quattro assist.\nNel corso della stagione del Lock-Out gioc\u00f2 in Repubblica Ceca con lo Znojemsti ed in Superliga con il Metallurg Magnitogorsk. Durante questo periodo, Elias contrasse l'epatite virale A mangiando pesce mal cotto e pertanto nella stagione successiva, a seguito della riapertura del campionato, riusc\u00ec a tornare in campo solo il 3 gennaio 2006, chiudendo la \"regular season\" con 38 partite giocate e da vincitore della Division. Nella prima gara dei playoff, contro i New York Rangers, realizzando due gol e quattro assist, divenne il decimo giocatore nella storia dell'NHL a realizzare 6 punti in una sola gara di playoff; i Devils passarono il primo turno, ma furono eliminati poi in semifinale di Conference. Al termine della stagione, Elias si ritrov\u00f2 svincolato, e fu molto vicino a trasferirsi ai Rangers, tuttavia decise poi di rimanere in New Jersey firmando un contratto di 7 anni, per 42 milioni di dollari.\nIl 5 ottobre 2006 Elias fu nominato capitano della squadra, sostituendo Scott Stevens: fu il primo capitano europeo dei Devils, ruolo di cui fu per\u00f2 privato il 5 dicembre 2007, e che fu assegnato a Jamie Langenbrunner.\nIl 17 marzo 2009, nella gara vinta per 3-2 con i Chicago Blackhawks, Elias realizz\u00f2 il suo 702\u00b0 punto in regular season, grazie all'assist per il gol di Brian Gionta: Elias divenne cos\u00ec il miglior marcatore nella storia dei New Jersey Devils. La vittoria della stessa partita, inoltre, diede al compagno di squadra Martin Brodeur la 552\u00aa vittoria in carriera, che lo rese il portiere con pi\u00f9 vittorie nella storia dell'NHL. Sempre nel 2009 vinse lo \"Zlat\u00e1 hokejka\", il premio assegnato al miglior giocatore ceco dell'anno.\nIl 12 dicembre, poi, segn\u00f2 il suo 300\u00b0 gol in carriera in una partita con i Philadelphia Flyers.\nIl 19 febbraio 2011, Elias, con il terzo assist nella gara con i Carolina Hurricanes, raggiunse gli 800 punti in carriera. Il 17 dicembre, con la doppietta realizzata ai Montreal Canadiens, ha superato John MacLean come miglior marcatore (in fatto di gol) della squadra, arrivando a 348. Il 6 gennaio 2012 ha giocato la sua 1000\u00aa partita in NHL, tutte con la maglia dei Devils; nell'occasione, ha messo a segno un gol e due assist contro i Florida Panthers. Nei playoff, in cui ha messo a segno 5 gol e 3 assist in 24 partite, i Devils sono stati battuti per 4-2 nella serie finale dai Los Angeles Kings.\nIl 27 gennaio 2013 ha registrato il suo 900\u00b0 punto in carriera nella gara persa per 4-3 con i Montreal Canadiens, in cui ha messo a referto un gol e due assist. Con 36 punti (14 gol e 22 assist) in 48 partite (la stagione era stata accorciata per il lock-out), \u00e8 risultato il migliore dei Devils per punti ed assist, ma la sua squadra non ha raggiunto la post-season.\nIl 31 marzo 2017 Elias ha annunciato il ritiro."}
{"id": "1216856", "revid": "287204", "url": "https://it.wikipedia.org/wiki?curid=1216856", "title": "Patrik Elias", "text": ""}
{"id": "1216858", "revid": "1543377", "url": "https://it.wikipedia.org/wiki?curid=1216858", "title": "NGC 4372", "text": "NGC 4372 (noto anche come C 108) \u00e8 un ammasso globulare nella costellazione australe della Mosca.\nOsservazione.\n\u00c8 facile da trovare, mezzo grado a sud-ovest della brillante stella ; si tratta di un oggetto sfuggente, la cui magnitudine complessiva \u00e8 pari a 7,8. \u00c8 difficile da scorgere con un binocolo, mentre un telescopio Newtoniano gi\u00e0 lo risolve in stelle, essendo uno degli ammassi meno concentrati che si conoscano (classe XII). La distanza \u00e8 stimata intorno ai 6kpc, che equivalgono a poco meno di 20.000 anni-luce.\nIn fotografie a grande campo e a lunga esposizione, si evidenzia una sottile striscia scura (chiamata in inglese \"Dark Doodad\") che si origina ad ovest di NGC 4372 e prosegue verso nord-est per circa 3 gradi, formando un leggero arco intorno a Gamma Muscae.\nCaratteristiche.\nNGC 4372 \u00e8 uno degli ammassi globulari meno concentrati: con un potente telescopio appare gi\u00e0 completamente risolto in stelle, e nelle foto a lunga posa ha quasi l'aspetto di un ammasso aperto iperconcentrato, che di un ammasso globulare vero e proprio. Le sue stelle principali sono di dodicesima magnitudine. All'interno dell'ammasso sono state identificate una ventina di stelle variabili, di cui otto sono del tipo SX Phe (simili alle Delta Scuti, ma povere in metalli), mentre altre otto sono delle binarie a eclisse e spettroscopiche. La completa assenza delle variabili RR Lyrae conferma il fatto che NGC 4372 sia in generale molto povera in metalli; a titolo di esempio, una stella di questo ammasso ha il 20% del ferro presente nel Sole."}
{"id": "1216859", "revid": "21880", "url": "https://it.wikipedia.org/wiki?curid=1216859", "title": "Doridoeides gardineri", "text": ""}
{"id": "1216860", "revid": "486946", "url": "https://it.wikipedia.org/wiki?curid=1216860", "title": "Doridoeides", "text": ""}
{"id": "1216873", "revid": "647919", "url": "https://it.wikipedia.org/wiki?curid=1216873", "title": "Idro (costellazione)", "text": ""}
{"id": "1216874", "revid": "27723", "url": "https://it.wikipedia.org/wiki?curid=1216874", "title": "Stelle principali della costellazione dell'Idro", "text": ""}
{"id": "1216876", "revid": "1005847", "url": "https://it.wikipedia.org/wiki?curid=1216876", "title": "Maurizio Sacconi", "text": "Carriera.\nNato a Conegliano (Treviso), vive a Roma.\nNel PSI.\nDopo un impegno politico precoce che lo vede segretario provinciale del partito e consigliere comunale di Treviso a 25 anni, \u00e8 eletto per la prima volta deputato nelle file del Partito Socialista Italiano, all'et\u00e0 di 29 anni nel 1979. Dal 1981 al 1984 \u00e8 inoltre il primo presidente dell'associazione ambientalista Lega per l'Ambiente.\nNel PSI fa parte della corrente di Gianni De Michelis e diviene a met\u00e0 anni '80 vicepresidente del gruppo socialista alla Camera. Relatore delle leggi finanziarie-bilancio dello Stato per gli anni 1983, 1984, 1987.\nDiviene quindi ininterrottamente membro del governo come sottosegretario al Tesoro dal 28 luglio 1987 al 10 maggio 1994. In questo periodo ha curato gli atti di normazione primaria e secondaria prodotti tra il 1987 e il 1992 che hanno costituito il corpo della seconda legge bancaria. Ha promosso il decreto legislativo 29 del 1993 che ha \"privatizzato\" il lavoro pubblico e tuttora rappresenta la base dei successivi interventi riformatori delle pubbliche amministrazioni. \nIn dissenso da destra col segretario del PSI Ottaviano Del Turco, nel 1994 \u00e8 tra i fondatori della Federazione dei Socialisti. Non rieletto, \u00e8 comunque consigliere economico della presidenza del Consiglio del Berlusconi I.\nPoche settimane dopo lo scioglimento del PSI, Sacconi fonda \"Sinistra Liberale\" (poi Sinistra delle Libert\u00e0).\nDal 1995 al giugno 2001 ha ricoperto la carica di \"branch office director\" presso l'OIL Organizzazione Internazionale del Lavoro di Ginevra, agenzia specializzata delle Nazioni Unite.\nIn Forza Italia.\nNel 2001 aderisce a Forza Italia e torna al governo da sottosegretario al ministero del lavoro e delle politiche sociali, carica che ricoprir\u00e0 fino al 2006. \u00c8 coautore con Marco Biagi del Libro Bianco sul mercato del lavoro (2001) e dei successivi interventi legislativi (2003). \n\u00c8 stato eletto per Forza Italia al Senato per la XV Legislatura, durante la quale ha fatto parte della commissione Lavoro e Previdenza Sociale.\nDal 6 marzo 2007 fino allo scioglimento \u00e8 componente del Comitato Direttivo di Forza Italia.\nSenatore PdL e Ministro del Lavoro, della Salute e delle Politiche Sociali.\nDopo essere stato rieletto senatore, l'8 maggio 2008 \u00e8 stato nominato Ministro del lavoro, della salute e delle politiche sociali. Il 13 dicembre 2009, tuttavia, \u00e8 stato ricreato il Ministero della Salute, scorporandolo da quello del Lavoro, e la competenza in materia \u00e8 passata al Ministro della salute Ferruccio Fazio (dal 15 dicembre 2009), il quale in precedenza era Vice Ministro di Sacconi. Da ministro della Salute promuove il commissariamento delle Regioni obbligate a Piani di Rientro dal disavanzo strutturale: Molise, Abruzzo, Lazio, Campania, Calabria. Nello stesso periodo, utilizzando le competenze integrate del lavoro, della salute e delle politiche sociali, fa approvare dal consiglio dei ministri un Libro Bianco sul futuro del modello sociale intitolato \u201cLa vita buona nella societ\u00e0 attiva\u201d nel quale si propone una forte integrazione socio-sanitaria e la razionalizzazione della rete ospedaliera per promuovere lo sviluppo dei servizi territoriali e domiciliari alla cronicit\u00e0. Dal 15 dicembre 2009, Sacconi \u00e8 rimasto pertanto Ministro del lavoro e delle politiche sociali. Durante quel periodo fa approvare il Testo Unico sull'apprendistato e soprattutto l\u2019art.8 del DL n.138 convertito in L. 148/11. Questa norma ha introdotto la possibilit\u00e0 per i contratti aziendali e territoriali di derogare a quanto disposto da leggi e contratti nazionali, ferme restando le disposizioni del diritto comunitario. Una larga applicazione della norma si \u00e8 prodotta a seguito del cosiddetto decreto dignit\u00e0 che ha irrigidito la regolazione dei contratti a termine. Essa ha dato luogo ad un ampio dibattito dottrinario sulla gerarchia delle fonti del diritto del lavoro e sullo stesso futuro di questa disciplina speciale.\nCon Maurizio Sacconi ministro del Welfare, il governo Berlusconi IV, con la legge 133 del 6 agosto 2008, ha abrogato la legge 188 del 17 ottobre 2007 emanata dall'allora governo Prodi contro le \u201cdimissioni in bianco\u201d (pratica, illegale, tesa ad obbligare i neoassunti a firmare una lettera di dimissioni priva di data, contestualmente alla sottoscrizione del contratto di lavoro).\nNuovo Centrodestra e Energie per l'Italia.\nRieletto Senatore per il PdL nel 2013, viene eletto Presidente della Commissione Lavoro del Senato.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIl 22 novembre 2013 viene eletto Capogruppo di NCD al Senato della Repubblica..\nNel novembre 2014 diede, per la prima volta, le dimissioni da capogruppo per protestare contro un emendamento approvato da PD e MoVimento 5 Stelle in commissione giustizia, rientrate a seguito della cancellazione di quell'emendamento. A dicembre 2014 con la nascita dei gruppi unitari di \"Area Popolare\" (NCD-UDC) viene scelto Capogruppo di Ap al Senato in quanto NCD \u00e8 la componente pi\u00f9 numerosa vincendo la sfida interna con Renato Schifani. Qualche mese dopo, Il 31 gennaio 2015, in occasione dell\u2019elezione del Presidente della Repubblica, annuncia le sue irrevocabili dimissioni da Capogruppo di Ap (Ncd-UdC) al Senato,contestando l\u2019imposizione di Mattarella e la rottura del patto pi\u00f9 ampio della maggioranza di governo che sosteneva le riforme costituzionali. Nel 2017 lascia l'NCD e aderisce a Energie per l'Italia di Stefano Parisi, candidato sindaco di Milano nel 2016.\nL'addio al Parlamento e Associazione Amici di Marco Biagi.\nDopo 27 anni trascorsi in Parlamento, 15 alla Camera e 12 al Senato, non si ricandida pi\u00f9 alle elezioni politiche del 2018. \u00c8 presidente dell'Associazione Amici di Marco Biagi.\nInterventi.\nSulla morte di Marco Biagi.\nSuccessivamente alla morte di Marco Biagi, ucciso dai terroristi delle nuove BR, \u00e8 emerso che Marco Biagi gli aveva scritto una lettera lamentandosi di non avere una scorta adeguata e chiedendogli di intervenire con la massima urgenza con il Prefetto di Roma e il Ministero dell'Interno perch\u00e9 questa venisse trasformata in una \u00abscorta vera e propria\u00bb. Peraltro, nel corso del processo la pentita Cinzia Banelli ha dichiarato che il sottosegretario Sacconi, privo di scorta, sarebbe stato l\u2019obiettivo alternativo nel caso Biagi fosse stato protetto.\nSulla vicenda Eluana Englaro.\nIl 16 dicembre 2008 Maurizio Sacconi emana un \"atto d'indirizzo\" che vieta, alle strutture sanitarie pubbliche e quelle private convenzionate col Servizio Sanitario Nazionale, l'interruzione dell'idratazione e alimentazione forzata con la minaccia di escludere queste strutture dallo stesso accreditamento; nel medesimo giorno, la casa di cura \"Citt\u00e0 di Udine\" (che non fa parte del Servizio Sanitario Nazionale in quanto il Friuli-Venezia Giulia ne \u00e8 uscito dal 1996) annuncia che, una volta chiarite le questioni legali, \u00e8 pronta ad accogliere Eluana Englaro nel suo ultimo viaggio.\nIl 19 dicembre 2008 Marco Cappato (segretario dell'Associazione Luca Coscioni), Antonella Casu (segretaria di Radicali Italiani), e Sergio D'Elia (segretario di Nessuno Tocchi Caino), presentano denuncia verso il ministro Sacconi, presso la Procura di Roma, per violenza privata ed intimidazioni, in seguito al suo \"atto d'indirizzo\" di pochi giorni prima.\nIl 17 gennaio 2009, in seguito alla denuncia dei dirigenti di Partito Radicale, la Procura di Roma iscrive il ministro Maurizio Sacconi nel registro degli indagati.\nLettera ai cattolici italiani su Berlusconi.\nNel gennaio 2011 ha firmato, insieme a Roberto Formigoni ed altri, una lettera aperta per chiedere ai cattolici italiani di sospendere ogni giudizio morale nei confronti di Silvio Berlusconi, indagato dalla procura di Milano per concussione e favoreggiamento della prostituzione minorile.\nVita privata.\n\u00c8 sposato con Enrica Giorgetti, laureata in giurisprudenza, tra le altre cose ex direttore dei rapporti istituzionali e della comunicazione di Autostrade S.p.A., ex direttore dell'\"Area strategica impresa e territorio\" di Confindustria e dal 2005 direttore generale di Farmindustria.\nLa nomina di Sacconi a ministro della salute \u00e8 stata criticata all'estero dalla rivista Nature come un possibile conflitto di interessi, dato che questa \u00e8 avvenuta mentre la moglie del neoministro ricopriva la carica di direttore di Farmindustria, l'associazione che promuove gli interessi delle industrie farmaceutiche."}
{"id": "1216881", "revid": "1573940", "url": "https://it.wikipedia.org/wiki?curid=1216881", "title": "Doridomorpha gardineri", "text": "Doridomorpha gardineri \u00e8 un mollusco nudibranchio della famiglia Arminidae. \u00c8 l'unica specie nota del genere Doridomorpha e della famiglia Doridomorphidae.\nDistribuzione e habitat.\nLa specie \u00e8 diffusa nelle Filippine."}
{"id": "1216883", "revid": "29244", "url": "https://it.wikipedia.org/wiki?curid=1216883", "title": "Doridomorpha", "text": ""}
{"id": "1216885", "revid": "6923", "url": "https://it.wikipedia.org/wiki?curid=1216885", "title": "Verkehrsbetriebe Z\u00fcrich", "text": "La Verkehrsbetriebe Z\u00fcrich (VBZ) \u00e8 l'azienda svizzera che svolge il servizio di trasporto pubblico \nautofilotranviario nella citt\u00e0 di Zurigo e nel suo circondario.\nStoria.\nLa VBZ ha sostituito la \"St\u00e4dtische Strassenbahn Z\u00fcrich\" (StStZ), risalente al 1896, anno dal quale esercitava in citt\u00e0 il servizio tranviario a trazione elettrica.\nEsercizio.\nL'azienda gestisce 73 linee, ripartite in 13 tranvie, 6 filovie e 54 \nautolinee, 27 delle quali di tipo regionale.\nParco aziendale.\nNel 2006 la flotta era costituita da 320 tram, 80 filobus e da 170 autobus: tutti i mezzi presentano la caratteristica livrea bianco-azzurra.\nRotabili tranviari in esercizio.\nTram 2000.\nQuesti tram hanno sostituito i modelli \"Karpfen\" (1416-1430) e \"Mirage\" (1601-1726).\nCobra.\nNel 1992 un consorzio di costruttori svizzeri utilizz\u00f2 un prototipo di tram a pavimento totalmente ribassato (gi\u00e0 in esercizio a Berna, numerato 401) per la sperimentazione di un nuovo modello da proporre alle citt\u00e0 di Basilea e di Zurigo. Il prototipo, modificato, fu numerato 3000; dopo un tour dimostrativo in alcune citt\u00e0 europee fu demolito.\nMentre Basilea ha successivamente optato per il modello Siemens Combino, nel 2001 Zurigo ha commissionato a Bombardier (che nel frattempo aveva assorbito ABB e Schindler, originariamente facenti parte del consorzio svizzero artefice del prototipo 3000) la costruzione di 6 unit\u00e0, numerate 3001-3006, di un tram a pavimento totalmente ribassato.\nL'esercizio di questi prototipi ha evidenziato alcuni difetti, tra i quali l'eccessiva rumorosit\u00e0, facendo guadagnare al tram il soprannome di \"serpente a sonagli\".\nIn seguito all'intervento del costruttore, che ha provveduto ad eliminare i difetti riscontrati, VBZ ha ordinato un lotto di 68 mezzi, in consegna dal 2005, numerati da 3007 a 3074, ed un ulteriore lotto di 14 unit\u00e0, da 3075 a 3088. Le unit\u00e0 della serie prototipica sono regolarmente in esercizio dopo essere state adeguate al prodotto standard.\nAl costruttore Bombardier si affianca Alstom (che ha incorporato SIG, terzo partner del consorzio originale) per la produzione dei carrelli e del sistema frenante; il design \u00e8 firmato Pininfarina.\nIl tram \u00e8 composto da 5 casse per una lunghezza di 36 metri; \u00e8 unidirezionale con le 7 porte solo sul lato destro."}
{"id": "1216887", "revid": "161273", "url": "https://it.wikipedia.org/wiki?curid=1216887", "title": "NGC 4833", "text": "NGC 4833 (noto anche come C 105) \u00e8 un notevole ammasso globulare situato nella costellazione australe della Mosca.\nFu avvistato per la prima volta dall'abate Lacaille nel 1752, dal Sudafrica; si individua con facilit\u00e0 poco pi\u00f9 di mezzo grado a nord della stella \"Delta Muscae\", di terza magnitudine. \u00c8 visibile attraverso un binocolo 10x50 come una debole macchia chiara di forma circolare, mentre un telescopio Newtoniano di 200mm gi\u00e0 inizia a risolverlo in stelle; appare piuttosto concentrato (classe VII) e dominato a nord da una stellina di nona magnitudine che di certo nulla ha a che fare con l'ammasso. Disterebbe oltre 21.000 anni-luce dal Sole."}
{"id": "1216892", "revid": "228587", "url": "https://it.wikipedia.org/wiki?curid=1216892", "title": "Irredentismo ungherese", "text": "L'irredentismo ungherese fu un movimento storico sorto in Ungheria tra le due guerre mondiali, che mirava a revisionare il trattato del Trianon del 1920, in nome dell'ideale della Grande Ungheria.\nCause.\nDopo la Prima guerra mondiale, l'Austria-Ungheria si era smembrata nelle due repubbliche di Austria e Ungheria. Mentre la prima dovette riconoscere la cessione di alcuni territori a Italia e Polonia, oltre a riconoscere l'indipendenza di Cecoslovacchia e Jugoslavia, il Regno d'Ungheria, che durava da pi\u00f9 di mille anni, fu sostituito da una repubblica e dovette cedere moltissimi territori, perdendo il plurisecolare accesso al Mar Mediterraneo. Inoltre, la Transilvania, abitata da tre milioni di ungheresi, si un\u00ec alla Romania, mentre la Slovacchia, abitata da un milione di ungheresi, si ricongiunse a Boemia e Moravia, formando la Cecoslovacchia.\nCon il trattato del Trianon, l'Ungheria divenne dunque il paese pi\u00f9 pesantemente ridimensionato dopo la fine della Prima guerra mondiale, con mutilazioni territoriali a vantaggio di tutti i paesi vicini (odierne Austria, Slovacchia, Ucraina, Romania, Serbia, Croazia, Slovenia), pari alla perdita del 72% del proprio territorio nazionale e a una riduzione della popolazione da 20,8 milioni a 7 milioni di abitanti.\nIl primo dopoguerra.\nNel 1920, Mikl\u00f3s Horthy venne eletto reggente di un monarca che non sar\u00e0 mai eletto e, un passo alla volta, assunse poteri sostanzialmente dittatoriali. La salita al potere di Horthy \u00e8 considerata la data d'inizio dell'irredentismo ungherese. Nel 1921, Cecoslovacchia, Romania e Jugoslavia costituirono la Piccola Intesa, per difendersi dal revisionismo magiaro e della restaurazione del potere degli Asburgo.\nVerso il secondo conflitto mondiale: la riannessione di parte della Slovacchia.\nFino al 1938 non vennero avanzate richieste, ma la fine dell'Austria, unita alla Germania di Hitler e la Conferenza di Monaco che assegn\u00f2 i Sudeti ai tedeschi, risvegliarono l'irredentismo. In seguito alla costituzione della Slovacchia di Jozef Tiso alleata della Germania nazista, Horthy ordin\u00f2 l'invasione del sud del paese. Sebbene fosse compiuta da oltre 50.000 soldati, l'invasione si svolse senza spargimento di sangue. Il conflitto fu risolto diplomaticamente con il Primo arbitrato di Vienna: la Slovacchia fu obbligata a cedere la Transcarpazia e vaste zone meridionali all'Ungheria.\nLa seconda guerra mondiale.\nDalla neutralit\u00e0 al Secondo arbitrato di Vienna.\nDichiaratasi neutrale all'inizio del conflitto, l'Ungheria si appoggi\u00f2 alle Potenze dell'Asse nella primavera del 1940. Veniva tradizionalmente considerata la quarta tra tutte le citate potenze, la terza in Europa dopo Germania e Italia. Dopo l'ultimatum di Mosca alla Romania e la successiva invasione e annessione della Bessarabia, della Bucovina settentrionale e del Territorio di Hertza da parte dell'Unione Sovietica, anche l'Ungheria si mosse cominciando a reclamare la restituzione da parte della Romania della Transilvania. Sotto la regia della Germania, si arriv\u00f2 ad una soluzione di compromesso. L'annessione all'Ungheria della Transilvania settentrionale, con capoluogo Kolozsv\u00e1r, in romeno Cluj-Napoca, fu ratificata dal Secondo arbitrato di Vienna del 30 agosto 1940.\nL'Operazione Barbarossa.\nL'Ungheria recuper\u00f2 territori anche dalla Jugoslavia occupata e si dichiar\u00f2 favorevole all'invasione dell'URSS, inviando un contingente di 178.000 uomini. Nonostante fossero abituate a combattere in climi rigidi, le truppe di Horthy furono decimate da malattie, freddo e combattimenti. Solo nella Battaglia di Stalingrado perirono 50.000 ungheresi, e in totale 98.000 persone non fecero pi\u00f9 ritorno alle loro case, morte o fatte prigioniere dall'Armata Rossa.\nLa caduta di Horthy e l'invasione russa.\nDopo la ritirata dell'Asse dall'Unione Sovietica, l'Armata Rossa invase l'Ungheria. Horthy venne rovesciato e costretto alla fuga. Fu proclamata la repubblica popolare, subito contrastata dai tedeschi, i quali la invasero nel tentativo effimero di riportare Horthy al potere. Con la sconfitta dell'Asse e di Horthy ebbe cos\u00ec fine l'irredentismo ungherese ufficiale.\nLe condizioni di pace.\nTuttavia, la \"Grande Ungheria\" della Seconda guerra mondiale fin\u00ec ufficialmente solo nel 1947, con il Trattato di Parigi, con il quale cedette tutti i territori ottenuti, oltre a piccole compensazioni territoriali (tre villaggi ungheresi) in favore della Cecoslovacchia; la Transcarpazia invece venne annessa dall'Unione Sovietica nella stessa circostanza."}
{"id": "1216893", "revid": "29244", "url": "https://it.wikipedia.org/wiki?curid=1216893", "title": "Pleurophyllididae", "text": ""}
{"id": "1216896", "revid": "228587", "url": "https://it.wikipedia.org/wiki?curid=1216896", "title": "Radio Attivit\u00e0", "text": "Radioattivit\u00e0 \u00e8 un'emittente radiofonica commerciale con sede a Trieste.\nInizia le sue trasmissioni ufficialmente il 1\u00ba aprile 1977 e la sua prima sede \u00e8 ubicata a Muggia (TS) coprendo Trieste e provincia e l'intero litorale Istriano (in Slovenia e Croazia). Negli anni si trasferisce nella attuale sede in centro a Trieste. Il progetto editoriale prevede un formato musicale CHR (Contemporary hit radio) ed i contenuti prestano particolare attenzione alle attivit\u00e0 teatrali e culturali del capoluogo del Friuli-Venezia Giulia. \u00c8 media partner della Triestina Calcio di cui trasmette in esclusiva le radiocronache. Presso la sede dell'emittente \u00e8 attivo anche un ampio servizio di biglietteria esclusiva (anche online) per numerosi concerti in Italia, Austria, Slovenia e Croazia. Il direttore dell'emittente \u00e8 Paolo Agostinelli."}
{"id": "1216897", "revid": "103873", "url": "https://it.wikipedia.org/wiki?curid=1216897", "title": "Regione Lorena", "text": ""}
{"id": "1216898", "revid": "1617919", "url": "https://it.wikipedia.org/wiki?curid=1216898", "title": "Societ\u00e0 Teosofica Internazionale", "text": ""}
{"id": "1216901", "revid": "729019", "url": "https://it.wikipedia.org/wiki?curid=1216901", "title": "Nutaarmiut (isola)", "text": "Nutaarmiut (o Nut\u00e2rmiut) \u00e8 un'isola disabitata della Groenlandia di 377\u00a0km\u00b2. Si trova a 72\u00b042'N 55\u00b025'O; appartiene al comune di Avannaata."}
{"id": "1216905", "revid": "729019", "url": "https://it.wikipedia.org/wiki?curid=1216905", "title": "Qaarsorsuaq", "text": "Qaarsorsuaq (o Qaersorssuaq, danese Sanderson Hope) \u00e8 un'isola disabitata della Groenlandia di 125\u00a0km\u00b2. Si trova nella Groenlandia occidentale, nella comune di Avannaata."}
{"id": "1216909", "revid": "729019", "url": "https://it.wikipedia.org/wiki?curid=1216909", "title": "Qeqertaq (isola, Upernavik)", "text": "Qeqertaq \u00e8 un'isola della Groenlandia di 269\u00a0km\u00b2, che ospita 198 abitanti. Si trova a 72\u00b016'N 55\u00b020'O; nella Groenlandia occidentale, nel comune di Avannaata."}
{"id": "1216910", "revid": "1573940", "url": "https://it.wikipedia.org/wiki?curid=1216910", "title": "Histiomena marginata", "text": "Histiomena marginata () \u00e8 un mollusco nudibranchio della famiglia Arminidae. \u00c8 l'unica specie nota del genere Histiomena."}
{"id": "1216911", "revid": "767487", "url": "https://it.wikipedia.org/wiki?curid=1216911", "title": "Camarga", "text": ""}
{"id": "1216916", "revid": "729019", "url": "https://it.wikipedia.org/wiki?curid=1216916", "title": "Qutdlikorssuit", "text": "Qutdlikorssuit \u00e8 un'isola disabitata della Groenlandia di 204\u00a0km\u00b2. Prima della riforma municipale groenlandese apparteneva alla contea della Groenlandia Occidentale e al comune di Upernavik. Oggi fa parte del comune di Avannaata."}
{"id": "1216917", "revid": "1573940", "url": "https://it.wikipedia.org/wiki?curid=1216917", "title": "Dermatobranchus", "text": "Dermatobranchus \u00e8 un genere di molluschi nudibranchi della famiglia Arminidae\nBiologia.\nLe specie di \"Dermatobranchus\" si nutrono di octocoralli, incluse le gorgonie e i pennatulacei.\nTassonomia.\nIl genere \"Dermatobranchus\" include le seguenti specie:"}
{"id": "1216919", "revid": "21880", "url": "https://it.wikipedia.org/wiki?curid=1216919", "title": "Diphyllidia", "text": ""}
{"id": "1216920", "revid": "729019", "url": "https://it.wikipedia.org/wiki?curid=1216920", "title": "Skal\u00f8", "text": "Qeqertaq (danese Skal\u00f8) \u00e8 un'isola disabitata della Groenlandia di 124\u00a0km\u00b2. Prima della riforma municipale groenlandese apparteneva alla contea della Groenlandia Occidentale e al comune di Upernavik. Oggi fa parte del comune di Avannaata."}
{"id": "1216922", "revid": "21880", "url": "https://it.wikipedia.org/wiki?curid=1216922", "title": "Histiomena", "text": ""}
{"id": "1216924", "revid": "21880", "url": "https://it.wikipedia.org/wiki?curid=1216924", "title": "Linguella (zoologia)", "text": ""}
{"id": "1216928", "revid": "21880", "url": "https://it.wikipedia.org/wiki?curid=1216928", "title": "Pleuroleura", "text": ""}
{"id": "1216930", "revid": "1543377", "url": "https://it.wikipedia.org/wiki?curid=1216930", "title": "Capitano (hockey su ghiaccio)", "text": "Nell'hockey su ghiaccio il capitano \u00e8 quel giocatore scelto dalla propria squadra come unica persona autorizzata a parlare con gli arbitri circa l'interpretazione delle regole sul campo da gioco. \u00c8 pratica comune designare un capitano e un numero variabile di capitani alternativi, solitamente due, per sostituire il capitano quando egli si trova in panchina. Il capitano \u00e8 riconoscibile per una \"C\" stampata sulla sua maglia, mentre i capitano alternativi vengono riconosciuti con la lettera \"A\".\nUfficialmente il capitano non ha altre responsabilit\u00e0 o autorit\u00e0, tuttavia a seconda della lega o della squadra di appartenenza pu\u00f2 svolgere altri compiti, come prendere parte a cerimonie prima delle partite o ad eventi promozionali. Cos\u00ec come accade nelle altre discipline per cui \u00e8 previsto il ruolo di capitano, quest'ultimo \u00e8 solitamente rispettato dai compagni e accettato come leader.\nResponsabilit\u00e0.\nSecondo le norme dell'International Ice Hockey Federation (IIHF) e della National Hockey League (NHL) l'unico giocatore a cui sia permesso discutere con l'arbitro sull'interpretazione e l'applicazione delle regole \u00e8 il capitano, o, qualora in quel momento non sia presente sul ghiaccio, tale compito spetta al capitano alternativo.\nSebbene i regolamenti non specifichino altre distinzioni fra il capitano e i suoi compagni di squadra, il capitano \u00e8 gravato da numerose responsabilit\u00e0, in particolare nelle leghe professionistiche nordamericane. Il capitano \u00e8 il leader dello spogliatoio ed \u00e8 il tramite fra il gruppo e lo staff dirigenziale. Spesso il capitano \u00e8 considerato il principale rappresentante della squadre con i media, e talvolta \u00e8 il responsabile dell'organizzazione degli eventi pubblici a cui prende parte la squadra, come cerimonie e premiazioni.\nScelta.\nLe norme di IIHF, NHL e Hockey Canada non permettono a un portiere di essere scelto come capitano, questo a causa dei problemi logistici nello spostarsi sul ghiaccio con il suo equipaggiamento e per la relativa distanza della porta dalle panchine per poter discutere con arbitri e allenatori. La NHL vieta inoltre agli allenatori-giocatori di ricoprire l'incarico di capitano o capitano alternativo. Nella NCAA invece non esiste alcuna restrizione in base al ruolo ricoperto dal giocatore.\nNella NHL \u00e8 possibile modificare il capitano di gara in gara: nel 1985, quando il capitano dei Boston Bruins Terry O'Reilly si ritir\u00f2, Ray Bourque e Rick Middleton furono nominati co-capitani. Nella prima parte di stagione Middleton indoss\u00f2 la \"C\" negli incontri casalinghi e Bourque in quelle in trasferta, mentre nella seconda parte i due invertirono i ruoli. La pratica and\u00f2 avanti fino al ritiro di Middleton nel 1988, quando Bourque fu scelto come il solo capitano. Alcune squadre scelgono due (come i Buffalo Sabres nelle stagioni 2005-06 e 2006-07) o tre capitano (come i Vancouver Canucks nella stagione 1990-91) a stagione. Altre formazioni possono invece ruotare un numero maggiore di capitani in un arco maggiore di tempo, come successo ai Minnesota Wild dalla loro nascita nel 2000 fino al 2010, i quali cambiarono capitano ogni uno o due mesi fino alla scelta di Mikko Koivu come primo capitano fisso nella storia della franchigia. Nel corso di ogni partita solo un giocatore pu\u00f2 risultare come capitano della squadra.\nI capitani possono essere scelti tramite votazione dei giocatori oppure per una decisione presa dalla dirigenza. Fattori considerati per la scelta del capitano sono gli anni di esperienza o quelli di permanenza nella stessa squadra. Esistono tuttavia casi di giocatori giovani ed emergenti nominati come capitani.\nCapitani alternativi.\nLe squadre possono designare dei capitani alternativi, noti anche come assistenti capitani. I capitani alternativi sulle loro maglie indossano una \"A\" allo stesso modo in cui il capitano porta la lettera \"C\".\nNella NHL le squadre possono scegliere un capitano e fino a due capitani alternativi, oppure tre capitani alternativi e nessun capitano. Una squadra sceglie tre capitani alternativi qualora non vi sia la volont\u00e0 di nominarne uno fisso oppure perch\u00e9 quest'ultimo \u00e8 infortunato. A livello internazionale e nelle leghe dilettantistiche statunitensi ci\u00f2 non \u00e8 permesso. Nella Ontario Hockey League, nella Quebec Major Junior Hockey League, nella Western Hockey League e nelle altre leghe minori sotto la giurisdizione di Hockey Canada le squadre possono avere un capitano e un massimo di tre capitani alternativi. Tuttavia in assenza di un capitano non \u00e8 permesso sceglierne quattro alternativi. Durante le partite in assenza del capitano quelli alternativi esercitano a pieno titolo il diritto di poter discutere con gli arbitri.\nLe squadre NHL possono scegliere i capitani alternativi di gara in gara oppure possono nominarne di stabili per la durata della stagione. Nella stagione 1969-70 i Boston Bruins giocarono con tre capitani alternativi (Johnny Bucyk, Phil Esposito ed Ed Westfall) senza che nessuno indossasse la lettera \"C\". Tuttavia essendo Bucyk il pi\u00f9 anziano dei tre fu lui a sollevare per primo la Stanley Cup nei due successi del 1970 e del 1972.\nNella NCAA una squadra pu\u00f2 scegliere un solo capitano alternativo in caso di assenza per infortunio o per una penalit\u00e0.\nMaglie di gioco.\nLe lettere scelte per rappresentare sulle maglie di gioco i capitani e i capitani alternativi sono la \"C\" e la \"A\". Solitamente le lettere sono poste sul lato sinistro della maglia, ma nonostante ci\u00f2 i regolamenti di IIHF, NHL ed NCAA specificano soltanto che le lettere devono occupare uno spazio cospicuo sul lato anteriore della divisa da gioco. Sono due le franchigie in NHL a riportare sul lato destro le lettere \"C\" e \"A\" a causa del poco spazio nella zona sinistra della maglia: i Detroit Red Wings e i Phoenix Coyotes (terza maglia).\nCapitani della NHL.\nRecord.\nSteve Yzerman ha ricoperto il ruolo di capitano dei Detroit Red Wings per venti anni (dalla stagione 1986-87 a quella 2005-06), per un totale di 1303 partite, l'arco di tempo pi\u00f9 lungo nella storia della lega sia per anni che per incontri disputati. Daniel Alfredsson \u00e8 il capitano europeo con il maggior numero di stagioni all'attivo da capitano, 14, a partire dalla stagione 1999-2000. Il record precedente era detenuto dal giocatore dei Boston Bruins Ray Bourque, capitano unico dal 1985-86 al 1999-2000, dopo tre stagioni da co-capitano. Brian Bellows \u00e8 stato il pi\u00f9 giovane capitano nella storia della NHL, scelto come capitano ad-interim dei Minnesota North Stars dal gennaio 1984 fino al mese di maggio. Il pi\u00f9 giovane capitano effettivo della NHL \u00e8 lo svedese Gabriel Landeskog dei Colorado Avalanche, scelto il 4 settembre 2012 all'et\u00e0 di 19 anni e 268 giorni.\n\u2020 Non \u00e8 stata determinata la data esatta dell'investitura di Brian Bellows a ruolo di capitano. Il precedente capitano, Craig Hartsburg, si infortun\u00f2 il 3 gennaio 1984 mentre Bellows nel corso del mese divenne capitano ad interim.\nFinali di Stanley Cup.\nCharlie Gardiner fu il primo capitano NHL nato in Europa a guidare la sua squadra alla conquista della Stanley Cup nel 1934, mentre Lars-Erik Sj\u00f6berg fu il primo nato e cresciuto in Europa a diventare capitano di una franchigia NHL. Derian Hatcher fu il primo statunitense capitano di una squadra vincitrice della Stanley Cup (1999). Daniel Alfredsson fu il primo capitano nato e cresciuto in Europa a guidare la sua squadra a una finale, nel 2004, mentre Nicklas Lidstr\u00f6m fu il primo che riusc\u00ec anche a vincerla nel 2008, seguito a breve distanza da Zdeno Ch\u00e1ra nel 2011. Mark Messier fu il primo giocatore nella storia della lega capace di conquistare la Stanley Cup come capitano di due diverse formazioni: gli Edmonton Oilers nel 1990 e i New York Rangers nel 1994. Sidney Crosby fu il pi\u00f9 giovane capitano di una squadra vincitrice della Stanley Cup nel 2009.\nMinoranze etniche.\nDirk Graham, giocatore canadese di discendenze africane, nel marzo del 1989 divent\u00f2 capitano dei Chicago Blackhawks. A tutti gli effetti il primo capitano afroamericano riconosciuto dalla lega fu Jarome Iginla, scelto come capitano dei Calgary Flames nel 2003.\nPortieri capitani.\nNella storia della NHL sei portieri hanno svolto il ruolo di capitano:\nPrima della stagione 1948-49 la NHL introdusse una nuova norma che viet\u00f2 ai portieri di svolgere il ruolo di capitano. Essa fu introdotta su volont\u00e0 delle avversarie dei Montr\u00e9al Canadiens, le quali si lamentavano delle continue lamentele verso gli arbitri di Bull Durnan nei momenti cruciali delle partite, causando cos\u00ec l'interruzione per il time out. Questa regola assunse la denominazione di \"Durnan Rule\".\nSebbene i Vancouver Canucks nominarono dal 2008 al 2010 come capitano il portiere Roberto Luongo, tuttavia - a causa della norma vigente - fu sostituito da Willie Mitchell come capitano sul ghiaccio con la possibilit\u00e0 di discutere con gli arbitri, mentre Henrik Sedin e Mattias \u00d6hlund si occuparono degli aspetti cerimoniali come gli ingaggi pre-partita."}
{"id": "1216938", "revid": "131358", "url": "https://it.wikipedia.org/wiki?curid=1216938", "title": "Bod\u00f8/Glimt", "text": ""}
{"id": "1216939", "revid": "21880", "url": "https://it.wikipedia.org/wiki?curid=1216939", "title": "Pleurophyllidia", "text": ""}
{"id": "1216942", "revid": "1573940", "url": "https://it.wikipedia.org/wiki?curid=1216942", "title": "Pleurophyllidiella paucidentata", "text": "Pleurophyllidiella paucidentata \u00e8 un mollusco nudibranchio della famiglia Arminidae. \u00c8 l'unica specie nota del genere Pleurophyllidiella."}
{"id": "1216950", "revid": "87909", "url": "https://it.wikipedia.org/wiki?curid=1216950", "title": "Circoscrizione comunale di decentramento", "text": ""}
{"id": "1216951", "revid": "1544939", "url": "https://it.wikipedia.org/wiki?curid=1216951", "title": "Scuola giottesca", "text": "La scuola giottesca fu un movimento pittorico del XIV secolo che raccolse gran numero di pittori legati dall'insegnamento e dall'imitazione dei modelli di Giotto.\nGiotto aveva condotto i lavori e le numerose commissioni della sua bottega con una organizzazione del lavoro guidata con una logica imprenditoriale, che necessitava del coordinamento del lavoro di numerosi collaboratori. Questo metodo, prima usato solo nei cantieri architettonici e dalle maestranze di scultori e scalpellini attivi nelle cattedrali romaniche e gotiche, era una delle maggiori innovazioni apportate in pittura dalla sua \"\u00e9quipe\" e che spiega anche la difficolt\u00e0 di lettura e di attribuzione di molte sue opere.\nInoltre Giotto si spost\u00f2 molto e si pu\u00f2 dire che fu un vero unificatore dell'arte italiana perch\u00e9 le sue opere vennero ammirate e copiate nelle localit\u00e0 dove aveva soggiornato, da Napoli a Padova a Milano.\nL'imitazione di Giotto non \u00e8 comunque univoca, anzi si sovrappone a precedenti sedimenti stilistici e varia anche con l'evoluzione dello stile del maestro.\nVasari cita i nomi di alcuni dei pi\u00f9 stretti aiutanti non tutti celebri: Taddeo Gaddi, Puccio Capanna a cui bisogna aggiungere i molti seguaci e continuatori del suo stile che creano delle scuole locali nelle zone dove era transitato.\nProtogiotteschi e maestri fiorentini.\nA Firenze ed in Toscana operavano i cosiddetti \"protogiotteschi\" i seguaci che avevano visto all'opera Giotto nella sua citt\u00e0. Essi recepirono e svilupparono in maniera diversa il linguaggio di Giotto: per esempio il cosiddetto Maestro della Santa Cecilia dimostr\u00f2 una piena padronanza delle novit\u00e0 nel campo delle ambientazioni architettoniche delle scene, ma fu pi\u00f9 limitato nella realizzazione delle figure umane.\nAlcune opere, commissionate al maestro stesso, vennero eseguite dai suoi stretti collaboratori, poich\u00e9 il maestro era spesso occupato da altri impegni. \u00c8 il caso per esempio degli affreschi della Basilica inferiore di Assisi (forse dal 1309), eseguiti da un ignoto allievo da alcuni indicato come il cosiddetto \"parente di Giotto\", forse lo Stefano Fiorentino del quale parla il Vasari.\nTaddeo Gaddi, nella bottega del maestro per ben 24 anni, dimostr\u00f2 nelle commissioni prestigiose (come la Cappella Baroncelli in Santa Croce) di aver messo a frutto gli insegnamenti giotteschi, disponendo con una notevole libert\u00e0 narrativa le figure nelle scene, che risultano pi\u00f9 affollate di quelle del suo maestro. Riprese inoltre la sperimentazione della prospettiva negli sfondi architettonici e giunse a risultati anche arditi. I lineamenti dei volti delicati e morbidi sono indicativi dello sviluppo tardo dell'arte di Taddeo.\nIl miglior erede di Giotto, che svilupp\u00f2 pi\u00f9 coerentemente le ricerche del maestro, fu Maso di Banco, il quale dimostr\u00f2 nella Cappella Bardi di Vernio, sempre in Santa Croce (\"Storie di San Silvestro\", 1340), come avesse compreso il gioco delle linee di forza convergenti, che dirigono lo sguardo dell'osservatore verso punti focali della narrazione. Per esempio nella scena di \"San Silvestro che resuscita due morti\" il fondale architettonico, oltre che creare uno spazio realistico per la scena, guida l'occhio verso il protagonista, in posa benedicente ripresa dalla \"Resurrezione di Drusiana\" nella Cappella Peruzzi sempre a Santa Croce.\nAltri furono Puccio Capanna, Giottino, Bernardo Daddi, il Maestro di Figline, Pacino di Bonaguida, Jacopo del Casentino, Stefano Fiorentino. Le vicende biografiche di molti di questi pittori non sono ancora state bene documentate, alcune come Giottino o Stefano Fiorentino sono ancora misteriose, in parte pi\u00f9 o meno consistente. Tra i migliori seguaci si segnala lo stesso Giottino, che riusc\u00ec a dare una profondit\u00e0 psicologica e drammatica alle sue opere ancora pi\u00f9 forte di quella del maestro.\nLo stile di Giotto segn\u00f2 anche una standardizzazione del gusto fiorentino: i maestri legati invece a uno stile non-giottesco, pi\u00f9 sinuoso e in linea con il gotico transalpino, vennero di fatto estromessi dalle commissioni e costretti a dedicarsi ad altre arti o a andarsene altrove: il Maestro del codice di San Giorgio si dedic\u00f2 alla miniatura prima di trasferirsi ad Avignone, mentre il fiorentino Buonamico Buffalmacco, che non ader\u00ec alla sintesi narrativa giottesca, realizz\u00f2 i suoi capolavori altrove, al Camposanto monumentale di Pisa.\nUmbria.\nIn Umbria, lo stile giottesco assume una connotazione devozionale e popolare riconoscibile nelle opere del Maestro delle Vele (collaboratore diretto di Giotto), del Maestro espressionista di Santa Chiara, di Puccio Capanna e del Maestro Colorista.\nLa scuola riminese.\nA Rimini, Giotto soggiorn\u00f2 presumibilmente tra il 1303 e il 1309, e fu attivo nella locale chiesa di San Francesco (oggi pi\u00f9 nota come Tempio Malatestiano). Quel che ci resta di questo soggiorno \u00e8 una mirabile croce dipinta, conservata in questa chiesa. Gli affreschi realizzati nella stessa chiesa vennero successivamente distrutti in occasione delle ristrutturazioni promosse dai Malatesta quando trasformarono quel luogo di culto nella propria cappella palatina.\nDa questo soggiorno del maestro nacque una scuola che ebbe un breve periodo di splendore con Pietro da Rimini, Neri da Rimini, Giuliano da Rimini, Giovanni da Rimini, il Maestro dell'Arengario e gli autori di opere molto interessanti come il Maestro della Cappella di San Nicola ed i suoi affreschi della Basilica di San Nicola da Tolentino e dell'Abbazia di Pomposa, che filtrarono la matrice giottesca con influenze locali e, soprattutto, bolognesi. \nQuesta scuola produsse dei capolavori anche nel campo della miniatura.\nLa produzione di questa scuola, che si pensa potesse in realt\u00e0 racchiudersi in una sola bottega, pare scomparire di colpo a met\u00e0 del Trecento: l'ipotesi in merito \u00e8 che tutti i suoi esponenti siano stati falciati dalla grande peste nera.\nUn'appendice della scuola riminese \u00e8 quella forlivese. Vasari stesso citava tra i migliori seguaci di Giotto Ottaviano da Faenza, Guglielmo da Forl\u00ec o Guglielmo degli Organi. A un periodo pi\u00f9 tardo appartengono il misterioso \"Augustinus\", autore di affreschi nella chiesa di Santa Maria in Laterano in Schiavonia a Forl\u00ec, e Baldassarre Carrari il Vecchio.\nLa scuola settentrionale.\nA Milano Giotto soggiorn\u00f2 tra il 1335 e il 1336, dipingendo un ciclo di affreschi perduti nel palazzo di Azzone Visconti. Alla sua scuola \u00e8 attribuito l'affresco, molto rovinato, della \"Crocefissione\" nella chiesa di San Gottardo in Corte, caratterizzato da volti vividamente caratterizzati e una morbida pennellata ricca di colori, forse legata al Parente di Giotto o a un maestro lombardo a contatto con l'\"\u00e9quipe\" fiorentina. Da quest'innesto toscano nell'arte lombarda derivarono anche gli affreschi del tiburio nell'abbazia di Chiaravalle (1340 circa). Il pi\u00f9 importante giottesco del settentrione fu comunque Giovanni da Milano, attivo ormai nel terzo quarto del Trecento.\nL'arte di Giotto influenz\u00f2 anche le altre scuole settentrionali, venendo spesso ulteriormente sviluppata, come dimostrano le opere di Turone di Maxio, di Altichiero, di Guariento, di Stefano da Ferrara o di Giusto de' Menabuoi, artisti questi ultimi attivi soprattutto tra Padova e Verona.\nNel Veneto \u00e8 soprattutto a Padova che fu messo a frutto il seme di Giotto (che in citt\u00e0 lasci\u00f2 esempi mirabili, su tutti la Cappella degli Scrovegni e nel perduto ciclo di Palazzo della Ragione) con i capolavori di Altichiero (Cappella di San Giacomo al Santo, realizzata con il contributo di Jacopo Avanzi e Oratorio di San Giorgio) e del toscano Menabuoi (Cappella Belludi, ancora al Santo e Battistero del Duomo).\nLa scuola romana.\nNon \u00e8 ancora chiaro invece il rapporto tra Giotto e la scuola romana, in particolare gli studiosi non concordano se siano stati i romani (Pietro Cavallini, Jacopo Torriti, ecc.) a influenzare Giotto e i toscani o viceversa. A questo proposito \u00e8 probabile che Giotto abbia avuto un soggiorno giovanile a Roma, ma certamente le due scuole ebbero contatti nel cantiere assisiate. I registri alti della Basilica superiore sono infatti in gran parte di scuola romana, soprattutto del Torriti. Controversa invece \u00e8 la paternit\u00e0 dei riquadri relativi alle storie di Isacco (tradizionalmente attribuiti a Giotto). Parte della critica infatti attribuisce queste due scene a maestranze romane (\u00e8 fatto il nome anche del Cavallini), ipotesi che se vera darebbe ulteriore conforto alla tesi di una primazia romana nel rinnovamento trecentesco della pittura italiana. In effetti, sempre per ci\u00f2 che concerne Assisi, anche in ordine ai celeberrimi affreschi sulla leggenda di Francesco (dei quali assolutamente prevalente \u00e8 l'attribuzione a Giotto) \u00e8 stata da tempo ipotizzata una almeno parziale paternit\u00e0 romana soprattutto in virt\u00f9 delle analogie stilistiche e tecniche che caratterizzerebbero questi affreschi e quelli del Cavallini nella basilica di Santa Cecilia a Roma (la decennale discussione rientra nell'ambito della cosiddetta questione giottesca). Anche il recente restauro del Sancta Sanctorum presso il Laterano ha dato ulteriori argomenti alla disputa tra Roma e Firenze per il primato del ritorno al naturalismo pittorico in Italia. In ogni caso le attivit\u00e0 artistiche a Roma decaddero inesorabilmente dopo il trasferimento del papato ad Avignone nel 1309. \nCi\u00f2 nonostante \u00e8 proprio durante la cattivit\u00e0 avignonese che Roma si arricch\u00ec di un ulteriore capolavoro di Giotto: il \"Polittico Stefaneschi\" (Pinacoteca Vaticana). Ma lo stimolo questa volta cade nel vuoto: la grande attivit\u00e0 pittorica riprender\u00e0 a Roma solo nel Quattrocento inoltrato e scarso sar\u00e0 il contributo di artisti locali.\nNapoli.\nAnche a Napoli la presenza di Giotto lasci\u00f2 un'impronta duratura, che si somm\u00f2 alle precedenti influenze francesi e senesi, come si evince dalle opere di artisti quali Roberto d'Oderisio (attivo dagli anni '30 del Trecento e menzionato fino al 1382), che decor\u00f2 la chiesa dell'Incoronata con affreschi di aristocratica eleganza (oggi staccati e conservati a Santa Chiara).\nAnche a Napoli per\u00f2 a fecondare le attivit\u00e0 locali probabilmente contribu\u00ec il romano Cavallini, attivo nelle chiese di San Domenico Maggiore e di Santa Maria Donnaregina.\nSiena.\nSebbene gli artisti della scuola senese svilupparono un'arte ben diversa da quella di Giotto e pi\u00f9 vicina alle dolcezze lineari dell'area transalpina, alcuni di loro rimasero influenzati dalle novit\u00e0 spaziali e volumetriche del maestro fiorentino. In particolare i fratelli Lorenzetti, che ebbero modo di soggiornare durante la loro fase giovanile a Firenze, dipinsero opere dove le figure sono maestose e compatte, avvolti in mantelli colpiti dalla luce in modo da creare sfumature che esaltano la plasticit\u00e0 scultorea dei corpi. Anche la creazione di spazi illusori di sempre maggior complessit\u00e0 e profondit\u00e0 non pot\u00e9 prescindere da una conoscenza delle conquiste di Giotto (come nella \"Presentazione al Tempio\" di Ambrogio Lorenzetti, 1342). "}
{"id": "1216957", "revid": "2149620", "url": "https://it.wikipedia.org/wiki?curid=1216957", "title": "Trevor Howard", "text": "Biografia.\nCrebbe nella contea del Kent, per poi trasferirsi a Londra per frequentare l'Accademia reale di arte drammatica (R.A.D.A.), debuttando nei teatri londinesi alla met\u00e0 degli anni trenta nella pi\u00e8ce \"Revolt in the Reformatory\". Prosegu\u00ec una fortunata carriera teatrale fino allo scoppio della Seconda guerra mondiale. Volontario nella Royal Air Force, partecip\u00f2 al conflitto arruolato nella British Army ma rimase ferito sul campo nel 1943 e l'anno successivo venne riformato.\nSolo dopo il congedo dall'esercito Howard debutt\u00f2 nel cinema mettendo a frutto la sua esperienza bellica, prima con un ruolo non accreditato nel film \"La via della gloria\" (1944) e con un ruolo di pilota della RAF in \"The Way to the Stars\" (1945), e ottenne subito un grande successo di pubblico e critica nel melodramma romantico \"Breve incontro\" (1945), conquistando le platee con il ruolo del timido medico innamorato di Celia Johnson, in un'interpretazione di delicata sensibilit\u00e0 e naturalezza, spesso identificata come l'ideale personificazione dell'inglese titubante e complessato.\nHoward fu efficace interprete della confusione sociale del dopoguerra nei panni di un veterano che diventa rapinatore di banca nel film \"Io sono un criminale\" (1947), di un traditore ne \"L'avventuriero della Malesia\" (1952) e di un ufficiale coloniale in \"L'incubo dei Mau Mau\" (1953). Attore raffinato e meticoloso sia nei ruoli da protagonista che in parti minori, nella sua lunga carriera fu candidato una volta al premio Oscar al miglior attore per il ruolo del rude e alcolizzato Walter Morel in \"Figli e amanti\" (1961), e si aggiudic\u00f2 un BAFTA al miglior attore protagonista per \"La chiave\" (1958). Fu un laconico ufficiale britannico in \"Il terzo uomo\" (1949) di Carol Reed, interpret\u00f2 il dispotico capitano Bligh in \"Gli ammutinati del Bounty\" (1962), Lord Cardigan in \"I seicento di Balaklava\" (1968) di Tony Richardson, il musicista Richard Wagner in \"Ludwig\" (1972) di Luchino Visconti e il dottor Rank in \"Casa di bambola\" (1973) di Joseph Losey.\nIl suo percorso artistico lo port\u00f2 dagli iniziali personaggi romantici ad altri eroici e successivamente a ruoli eccentrici, mentre il suo volto diventava negli anni pi\u00f9 segnato e tormentato. Nell'ultima parte della sua carriera interpret\u00f2 drammi come \"La figlia di Ryan\" (1970), commedie come \"Io, Beau Geste e la legione straniera\" (1977) di Marty Feldman, film d'avventura come \"L'oca selvaggia colpisce ancora\" (1980), kolossal come \"Gandhi\" (1982). La sua ultima interpretazione per il grande schermo fu quella di un anziano generale in \"L'irlandese\" (1988), film che gli venne espressamente dedicato."}
{"id": "1216958", "revid": "122265021", "url": "https://it.wikipedia.org/wiki?curid=1216958", "title": "Ferdinando Lanza", "text": "Biografia.\nProveniente dalla Cavalleria, solo nel 1848 fu promosso generale. La prima azione militare di rilievo, che lo vide sonoramente sconfitto malgrado la sua forte superiorit\u00e0 numerica, fu quella che il 9 maggio 1849 lo port\u00f2 a combattere contro le truppe di Giuseppe Garibaldi davanti a Palestrina, nel quadro delle vicende connesse alla Repubblica Romana e che aveva portato i 7.000 uomini della divisione francese di Oudinot, il cui 20\u00ba battaglione di linea era stato travolto il 30 aprile 1849 in un attacco alla baionetta dai garibaldini nelle operazioni che portarono alla conquista di Villa Pamphili e di Villa Corsini (in cui Garibaldi ebbe una ferita al fianco) e quelle borboniche a difendere le sorti del Papato. Partecip\u00f2 nel 1849, agli ordini di Carlo Filangieri, alla spedizione di riconquista borbonica della ribelle Sicilia dopo i moti del 1848.\nIl 1860.\nFu \"maresciallo di campo\", delegato dal Re Francesco II delle Due Sicilie, alla difesa della capitale vice-reale di Palermo nel corso dell'impresa dei Mille di Giuseppe Garibaldi. Dopo la sconfitta borbonica a Calatafimi nel maggio del 1860, fu nominato luogotenente generale in Sicilia e comandante di campo.\nAll'epoca, ormai settantatreenne e obeso al punto di non poter quasi cavalcare, equivoc\u00f2 totalmente sulla presenza alla periferia di Palermo dei garibaldini (che pensava si fossero ritirati alla volta di Corleone e si fece di conseguenza trovare del tutto impreparato al momento dell'assalto che i Mille e i \"picciotti\" siciliani portarono attraversando il Ponte dell'Ammiraglio sul fiume Oreto (cos\u00ec detto perch\u00e9 costruito in et\u00e0 medievale dall'ammiraglio Giorgio d'Antiochia) e la porta di Termini.\nLanza, reiterando la passata esperienza palermitana di 11 anni prima che aveva valso al re Ferdinando II di Borbone il non onorevole soprannome di \"Re Bomba\", ordin\u00f2 allora, come aveva pi\u00f9 volte preannunciato, che le artiglierie dei forti e della flotta bombardassero Palermo, provocando la morte di circa 600 persone e la distruzione di un gran numero di abitazioni. \nLa popolazione di Palermo (clero e nobilt\u00e0 isolana compresi) abbandonarono del tutto qualsiasi parvenza di lealt\u00e0 verso la Corona borbonica e il suo esercito che, terroristicamente, cannoneggiava contro gli inermi civili palermitani. L'affluenza dei cittadini nelle file garibaldine divenne tanto massiccio da consentire a Garibaldi di occupare senza difficolt\u00e0 e in breve tempo i pi\u00f9 importanti punti strategici della capitale, costringendo Lanza (nonostante godesse di un'ampia superiorit\u00e0 in armi e mezzi) a richiedere una tregua, e a firmare il 6 giugno un armistizio, e infine a reimbarcarsi il 19 giugno 1860 verso il continente. Durante il ritiro da Palermo mentre passava in rivista le sue truppe uno dei soldati gli grid\u00f2: \"Eccele', guardate quanti siamo. E dobbiamo scappare accuss\u00ec?\" cui il generale rispose: \"Statti zitto, 'mbriacone!\". Dopo la fine della guerra, si rec\u00f2 pure a palazzo d'Angri ad ossequiare Garibaldi."}
{"id": "1216959", "revid": "1573940", "url": "https://it.wikipedia.org/wiki?curid=1216959", "title": "Clan Nitta", "text": "Il fu una illustre famiglia nobile del Giappone feudale.\nStoria.\nEssi discendevano dal famoso e potente clan Minamoto attraverso Minamoto no Yoshikane, figlio di Minamoto no Yoshishige (+ 1202), e si erano stabiliti nella provincia di Kozuke, traendo il proprio nome da quello della localit\u00e0 dove si erano insediati. \nDurante la guerra Genpei non risposero all'appello alle armi emesso da Yoritomo e per questo, alla vittoria dei Minamoto (1192), non ebbero i benefici dei quali goderono altri clan e da allora vennero considerati come appartenenti ad una classe sociale inferiore.\nI Nitta non erano stati per secoli proprietari delle terre di dominio imperiale ed avevano dovuto la propria fedelt\u00e0 all'imperatore in un tipico rapporto feudale.\nDurante la reggenza Hojo il clan, con il famoso Nitta Yoshisada (1301\u20111338), si schier\u00f2 poi a favore dell'Imperatore Go Daigo contro gli H\u014dj\u014d, eseguendone i membri al potere e ponendo fine alla reggenza del Bakufu di Kamakura (e di conseguenza al periodo omonimo) nel 1333."}
{"id": "1216962", "revid": "287204", "url": "https://it.wikipedia.org/wiki?curid=1216962", "title": "Supreme NTM", "text": ""}
{"id": "1216965", "revid": "767487", "url": "https://it.wikipedia.org/wiki?curid=1216965", "title": "John McMullen", "text": "\u00c8 stato anche il proprietario dei New Jersey Devils e degli Houston Astros."}
{"id": "1216966", "revid": "124551037", "url": "https://it.wikipedia.org/wiki?curid=1216966", "title": "AFI's 100 Years... 100 Movie Quotes", "text": "La AFI's 100 Years... 100 Movie Quotes \u00e8 una lista delle cento migliori citazioni cinematografiche di tutti i tempi tratte da film statunitensi, stilata nel 2005 dall'American Film Institute per la serie AFI 100 Years... series.\nUna giuria composta da 1.500 addetti ai lavori, tra cui artisti, critici e storici del cinema ha stilato la classifica. Il primo posto \u00e8 stato assegnato alla battuta \"Francamente, me ne infischio\", pronunciata da Clark Gable nel film epico \"Via col vento\".\nDalla classifica inoltre si evince che:\nLa lista.\nLa tabella riassume la lista delle migliori battute votate dall'American Film Institute insieme alla traduzione italiana, al personaggio che dice la battuta e all'attore che lo interpreta, al film da cui \u00e8 estratta e all'anno di distribuzione della pellicola."}
{"id": "1216967", "revid": "155634", "url": "https://it.wikipedia.org/wiki?curid=1216967", "title": "Tor Tre Teste", "text": "Tor Tre Teste \u00e8 la zona urbanistica 7E del Municipio Roma V di Roma Capitale. Si estende sul quartiere Q. XXIII Alessandrino.\nGeografia fisica.\nTerritorio.\nLa zona confina:\nStoria.\nLa zona prende il nome da un bassorilievo in travertino raffigurante tre teste, di cui una femminile velata, posto sulla facciata della chiesa di Sant'Anna a Tor Tre Teste, circa al 9\u00b0 chilometro della via Prenestina.\nLa chiesetta si trova addossata a una torre, innalzata nel XII secolo con funzione giurisdizionale e che era anticamente denominata \"Torre di San Giovanni\", probabilmente in quanto, in epoca medioevale, apparteneva alla Basilica Lateranense, come testimoniava un'iscrizione che era presente sulla parte meridionale della torre:\n... SCI LOCVS ISTE IOHIS\n... BIT HUC ANATHEMA FERIT\nNel 1948 croll\u00f2 tutta la parete settentrionale della torre; altri crolli avvennero nel 1966 e infine nel 1972, quando cadde l'angolo sud-orientale abbattendo parte della facciata della chiesa e l'epigrafe medievale.\nNel 1966, i resti di una villa di et\u00e0 imperiale vennero distrutti per costruire un insediamento industriale; tra il 1964 e il 1967 venne parzialmente demolito un sepolcro a tempietto.\nIl 26 ottobre 2003 venne inaugurata la nuova chiesa di Dio Padre Misericordioso, progettata dall'architetto Richard Meier, caratterizzata per le tre vele bianche, la luminosit\u00e0 e il cemento \"mangiasmog\" con cui \u00e8 stata costruita.\nMonumenti e luoghi d'interesse.\nAree naturali.\nNel quartiere ci sono estese aree verdi, come il parco Giovanni Palatucci, detto anche parco Tor Tre Teste-Alessandrino, e il parco Davide Franceschetti.\nSport.\nLa zona \u00e8 rappresentata nello sport del calcio dal GSD Nuova Tor Tre Teste. Ha diverse rappresentative giovanili, militanti nei campionati regionali Juniores Elite, Allievi Elite, Allievi Elite fascia B, Giovanissimi Elite e Giovanissimi Elite fascia B."}
{"id": "1216970", "revid": "110157", "url": "https://it.wikipedia.org/wiki?curid=1216970", "title": "Rubcovsk", "text": "Rubcovsk (anche traslitterata come \"Rubtsovsk\") \u00e8 una cittadina della Russia siberiana meridionale (Territorio dell'Altaj); \u00e8 situata sul fiume Alej, a circa 280 km di distanza in direzione sud dal capoluogo Barnaul.\nFondata nel 1886, venne dichiarata citt\u00e0 nel 1927.\nInfrastrutture e trasporti.\nAereo.\nL'Aeroporto di Rubcovsk si trova a 6\u00a0km a nord della citt\u00e0."}
{"id": "1216971", "revid": "80339", "url": "https://it.wikipedia.org/wiki?curid=1216971", "title": "Rubtsovsk", "text": ""}
{"id": "1216972", "revid": "729019", "url": "https://it.wikipedia.org/wiki?curid=1216972", "title": "Modello di Brown", "text": "Il modello di Brown \u00e8 un modello matematico per la previsione della domanda.\nIl valore della previsione \u00e8 dato dalla media ponderata tra il valore della domanda del mese precedente ed il valore della previsione del mese precedente.\nformula_1&lt;br&gt;\ne sostituendo &lt;br&gt;\nformula_2&lt;br&gt;\nal variare di formula_3 si avr\u00e0:"}
{"id": "1216976", "revid": "125720138", "url": "https://it.wikipedia.org/wiki?curid=1216976", "title": "Maestro della Santa Cecilia", "text": "Stile.\nIn nome gli \u00e8 stato assegnato a partire dalla grande tavola (185x85 cm) di \"Santa Cecilia e storie della sua vita\" conservata agli Uffizi, che \u00e8 emblematica del suo stile. Partecip\u00f2 alle \"Storie di san Francesco\" nella Basilica superiore di Assisi, dipingendo gli ultimi tre riquadri su disegno del maestro. La sua personalit\u00e0 artistica, riconosciuta per la prima volta da Cavalcaselle e poi appurata da Frey, dimostra infatti una piena padronanza delle novit\u00e0 di Giotto nel campo delle ambientazioni architettoniche delle scene, tanto da inserire nella pala della \"Santa Cecilia\" un gran numero di stanze immaginarie con complessi elementi architettonici (piani sovrapposti, esedre, volte, nicchie, balconi) entro le quali le figure prendono posto con una precisa collocazione spaziale.\nI limiti del maestro sono per\u00f2 la realizzazione delle figure umane, che appaiono allungate, stilizzate e convenzionali, legate pi\u00f9 alla matrice duecentesca che alla realistica plasticit\u00e0 di Giotto.\nFrey propose anche di identificarlo col misterioso Stefano Fiorentino, un'ipotesi per\u00f2 priva di agganci documentabili.\nOpere.\nA questo maestro vengono attribuite varie opere:"}
{"id": "1216978", "revid": "287204", "url": "https://it.wikipedia.org/wiki?curid=1216978", "title": "Oratorio di Santa Maria delle Grazie", "text": ""}
{"id": "1216980", "revid": "61678696", "url": "https://it.wikipedia.org/wiki?curid=1216980", "title": "Ambaradam", "text": ""}
{"id": "1216981", "revid": "36426", "url": "https://it.wikipedia.org/wiki?curid=1216981", "title": "Esedre", "text": ""}
{"id": "1216982", "revid": "1386670", "url": "https://it.wikipedia.org/wiki?curid=1216982", "title": "IC 2944", "text": "IC 2944 (nota impropriamente anche come Nebulosa di Lambda Centauri, indicata talvolta con la sigla C\u00a0100) \u00e8 una regione H II della Via Lattea australe visibile nella costellazione del Centauro; la sua distanza \u00e8 pari a circa 2000\u00a0parsec (6500 anni luce) e fa parte del Braccio del Sagittario, il pi\u00f9 vicino braccio di spirale della Via Lattea posto pi\u00f9 internamente rispetto al nostro.\nLa caratteristica pi\u00f9 nota di questa nube \u00e8 la presenza di alcuni bozzoli oscuri, noti come globuli di Thackeray; a causa della loro instabilit\u00e0, al loro interno non vi sarebbero attivi fenomeni di formazione stellare, mentre la loro origine \u00e8 dovuta all'azione disgregante della radiazione delle stelle massicce presenti nella regione, che nel corso del tempo ha eroso un'antica nube molecolare.\nL'ambiente galattico in cui questa nube viene a trovarsi \u00e8 fra i pi\u00f9 complessi conosciuti fra i bracci di spirale della Via Lattea: entro un raggio di appena 500\u00a0parsec da essa si trovano infatti alcuni degli oggetti stellari e nebulosi pi\u00f9 cospicui del cielo australe; fra questi spicca la Nebulosa della Carena, gli ammassi massicci Tr 14 e Tr 16, nonch\u00e9 il brillante ammasso NGC 4755, il famoso \"Scrigno di Gioie\", visibile nella costellazione della Croce del Sud, pi\u00f9 altre brillanti associazioni OB.\nOsservazione.\nLa nebulosa si individua ad ovest della Croce del Sud, nelle immediate vicinanze della stella , che rappresenta la \"zampa posteriore\" del Centauro; si tratta di una nebulosa a emissione di notevoli dimensioni, la quale racchiude un giovane ammasso aperto visibile anche ad occhio nudo. Con un binocolo \u00e8 ben visibile soprattutto l'ammasso interno, formato da stelle a partire dalla settima magnitudine, con all'interno la variabile ; in un telescopio riflettore, invece, si rendono visibili quelle che sono le caratteristiche fondamentali della grande nebulosa, ossia la presenza di un certo numero di globuli di Bok: si presentano come dei piccoli \"fiocchi\" neri in contrasto con la luminosit\u00e0 di fondo della nebulosa, in realt\u00e0 sono delle nubi ultracompatte in cui avviene la formazione di nuove stelle. In particolare, i globuli di Bok presenti in questa nebulosa sono chiamati globuli di Thackeray, in onore dell'astronomo che li scopr\u00ec nel 1950.\nLa regione nebulosa si trova in un tratto molto brillante della Via Lattea australe, a breve distanza angolare da altri oggetti molto luminosi, come la Nebulosa della Carena e il brillante ammasso delle Pleiadi del Sud. La declinazione di IC\u00a02944 \u00e8 fortemente australe, al punto che pu\u00f2 essere osservata solo a partire dalla fascia subtropicale boreale; a nord di questa la sua osservazione \u00e8 impossibile, in quanto resta sempre al di sotto dell'orizzonte. Dall'emisfero australe appare circumpolare da quasi tutta la fascia temperata, mentre nella zona equatoriale non \u00e8 mai visibile molto alta sopra l'orizzonte. Il periodo migliore per la sua osservazione nel cielo serale \u00e8 compreso fra i mesi di febbraio e luglio. Presso i popoli anglosassoni IC\u00a02944 \u00e8 talvolta indicata anche col soprannome di \"Running chicken\" (\"Pollo che corre\").\nA causa della precessione degli equinozi, il polo sud celeste si sta lentamente spostando nella direzione di questo tratto della Via Lattea; fra alcune migliaia di anni la nebulosa si trover\u00e0 a pochi gradi da esso e sar\u00e0 osservabile quasi esclusivamente dalle regioni dell'emisfero meridionale.\nCaratteristiche e fenomeni di formazione stellare.\nSebbene il nome proprio della nebulosa faccia riferimento alla stella , il legame fisico fra nube e stella \u00e8 inesistente: infatti \u00e8 una gigante blu situata nell'Associazione Scorpius-Centaurus alla distanza di circa 126\u00a0parsec (410 anni luce), mentre la nebulosa si trova a ben 2000\u00a0parsec (6500 anni luce), su un altro braccio di spirale. La nebulosa in senso stretto comprende i due oggetti catalogati come IC\u00a02944 e IC\u00a02948; la prima sigla si dovrebbe propriamente riferire all'arco nebuloso posto ad ovest rispetto al corpo centrale, che invece coinciderebbe con IC\u00a02948. Tuttavia, nelle carte e in letteratura, spesso si tende a identificare con la sigla IC\u00a02944 l'intero sistema nebuloso.\nIl complesso nebuloso di cui IC\u00a02944 fa parte si estende per circa un grado di volta celeste, comprendendo anche le vicine nebulose Gum 39 e Gum 41, situate alla medesima distanza, e la grande nube molecolare [GCB88]\u00a020, situata poco pi\u00f9 ad ovest, con una massa pari a circa 710.000\u00a0M\u2299; a questa si aggiungerebbe anche la nebulosa NGC 3576, sebbene alcuni studi la collochino ad una distanza superiore, attorno ai 3300\u00a0parsec. Questa grande regione di formazione stellare che esse costituiscono viene indicata anche con la sigla GMC\u00a0294.8-1.8.\nLa nube ospita alcune stelle calde e massicce di recente formazione, alcune delle quali sono direttamente responsabili della ionizzazione dei suoi gas; fra queste spicca la supergigante blu HD\u00a0101545, di classe spettrale O9.5Iab, la gigante blu HD\u00a0101190, di classe O6III (o O6V), HD\u00a0101436 e HD\u00a0101223, entrambe di classe O e nella sequenza principale. L'intera regione di formazione stellare \u00e8 stata catalogata con la sigla 2396 del catalogo Avedisova edito nel 2002; essa comprende diverse decine di oggetti stellari giovani, visibili come sorgenti di radiazione infrarossa, e getti di gas, nonch\u00e9 7 maser, di cui la maggior parte mostrano emissioni al metanolo, racchiusi in regioni H II ultracompatte. Fra le 17 sorgenti infrarosse identificate dall'IRAS, una delle pi\u00f9 cospicue \u00e8 IRAS\u00a011332-6258, situata nei pressi dell'arco nebuloso visibile ad ovest della nube; questa sorgente contiene una giovanissima protostella di Classe\u00a0I ed \u00e8 uno degli indizi pi\u00f9 importanti della presenza di processi di formazione stellare all'interno di IC\u00a02944. A questa sorgente \u00e8 associato anche uno dei maser al metanolo scoperti in questa regione.\nGli oggetti pi\u00f9 caratteristici della regione sono i famosi globuli di Thackeray: si tratta di densi bozzoli di gas e polveri non illuminate che si stagliano sul fondo chiaro costituito dall'idrogeno ionizzato, sul bordo nordoccidentale della nebulosa; i globuli sono raggruppati in uno spazio dal diametro di circa 4\u00a0parsec e furono individuati nel 1950. L'origine di questi globuli probabilmente \u00e8 connessa alla presenza di un'antica nube molecolare molto densa, che col tempo \u00e8 stata erosa dalla radiazione ultravioletta delle stelle pi\u00f9 brillanti e calde della regione, similmente a come avviene nei \"globuli cometari\" attorno alla Nebulosa di Gum; attualmente i globuli di Thackeray sono soggetti a forze dinamiche violente che li modellano e li disgregano continuamente. La loro vita media si pensa che sia molto breve. Il globulo maggiore, identificato come Thackeray\u00a01, \u00e8 in realt\u00e0 composto da due globuli che si sovrappongono sulla nostra linea di vista; la loro velocit\u00e0 radiale \u00e8 infatti differente, e la massa dei due oggetti si aggira su 11 e 4\u00a0M\u2299. Altri globuli simili sono stati osservati in altre brillanti nebulose, come la Nebulosa Rosetta e la Nebulosa Aquila.\nComponenti stellari.\nLe componenti stellari pi\u00f9 massicce della regione sono raggruppate in una brillante associazione OB nota come Crux\u00a0OB1; il nome dell'associazione \u00e8 alquanto curioso, dal momento che essa ricade entro i confini della costellazione del Centauro e non della seppur vicina Croce del Sud; talvolta infatti viene anche indicata con la sigla Centaurus\u00a0OB2. Quest'associazione conta una trentina di componenti stellari di grande massa; di queste, una quindicina sono stelle di classe O, in prevalenza sulla sequenza principale, e una decina sono di classe B, in prevalenza giganti e supergiganti. Si aggiungono infine alcune stelle massicce di classi diverse, come una supergigante gialla (classe G0Ia), una bianca (classe A2Ia) e alcune supergiganti rosse di classe M. La distanza media dell'associazione \u00e8 di circa 2500\u00a0parsec (8150 anni luce). La stella pi\u00f9 massiccia dell'associazione \u00e8 HD\u00a0101205, al punto che la sua magnitudine apparente \u00e8 pari a 6,5, ossia subito sotto il limite della visibilit\u00e0 ad occhio nudo, nonostante la sua grande distanza. Si tratta di una variabile a eclisse con un periodo di 2,08 giorni e le \u00e8 stata assegnata anche la sigla di stella variabile V871\u00a0Centauri. Un'altra delle componenti maggiori \u00e8 HD\u00a0101131, una binaria spettroscopica che raggiunge la magnitudine 8,5; molte altre componenti dell'associazione sono delle binarie a eclisse, fra le quali spicca BH\u00a0Centauri, le cui componenti potrebbero essere a contatto.\nLa componente di velocit\u00e0 residua azimutale di gran parte delle sue stelle mostra che esse si muovono in direzione opposta al senso di rotazione galattico, una caratteristica tipica di molte altre associazioni stellari appartenenti al Braccio del Sagittario, come Ser\u00a0OB1, Sgr\u00a0OB1 e Cen\u00a0OB1; ci\u00f2 \u00e8 una prova importante che tenderebbe a confermare che i bracci di spirale in generale, e questo in particolare, si formino a seguito dell'azione di onde di densit\u00e0 spiraliformi.\nLa popolazione di stelle di piccola massa nota all'interno della regione \u00e8 piuttosto esigua; ci\u00f2 \u00e8 dovuto anche alla grande difficolt\u00e0 nell'identificazione di questo tipo di stelle, sia a causa della lontananza del complesso, sia a causa della sua posizione, ad appena un grado e mezzo dal piano galattico, in cui la linea di vista presenta una grande sovrapposizione di stelle situate a varie distanze. Nella nube sono note sette stelle con emissioni H\u03b1; la pi\u00f9 brillante fra queste, ESO\u00a0H\u03b1\u00a0302, parrebbe essere una stella Ae/Be di Herbig immersa in uno strato nebuloso opaco. La stella si individua nella parte nordoccidentale del complesso.\nAmbiente circostante.\nLa regione galattica in cui giace IC 2944 \u00e8 particolarmente ricca e complessa; il braccio di spirale in cui questo e i complessi vicini sono ospitati \u00e8 quello del Sagittario, che visto dalla Terra attraversa la scia della Via Lattea dalla costellazione dell'Aquila fino alla Carena, passando davanti al centro galattico. Questo braccio, in direzione della Carena e del Centauro diventa facilmente osservabile a causa della quasi totale assenza di polveri oscuranti lungo la sua linea di vista. Lo studio di queste regioni ha consentito di confermare, nel corso degli anni ottanta, l'esistenza stessa del Braccio Sagittario-Carena.\nLa regione galattica comprende quattro grandi associazioni OB. La pi\u00f9 occidentale \u00e8 Carina\u00a0OB1, nota per essere l'associazione fisicamente legata alla grande Nebulosa della Carena; quest'estesa regione H II si mostra come un oggetto particolarmente evoluto e nelle cui regioni centrali la formazione stellare si \u00e8 quasi completamente arrestata. Tali fenomeni hanno dato luogo a brillanti sottoassociazioni ed ammassi, come il supermassiccio Tr 16, la cui presenza ostacola ulteriori fenomeni a causa dell'azione disgregante della radiazione e del vento stellare delle sue componenti. La formazione di nuove stelle continua tuttavia ad avvenire nelle regioni periferiche, in particolare nella parte sudorientale e settentrionale, dove si osservano diversi oggetti HH. Questo insieme di strutture nebulose, in cui \u00e8 incluso anche l'ammasso aperto NGC 3324, dista circa 400-500\u00a0parsec da IC\u00a02944.\nUn'altra regione molto complessa \u00e8 quella che comprende l'estesa associazione Carina\u00a0OB2, distante mediamente 200\u00a0parsec da IC\u00a02944; quest'associazione \u00e8 visibile nella parte pi\u00f9 orientale della Carena e contiene una ventina di stelle molto massicce, fra cui giganti e supergiganti di classe B, nonch\u00e9 supergiganti rosse. la componente pi\u00f9 luminosa, la supergigante gialla HD\u00a096918, raggiunge una magnitudine pari a 3,93 ed \u00e8 ben visibile anche ad occhio nudo, mentre un'altra supergigante gialla, HD\u00a097534, raggiunge la magnitudine 4,60; la sua posizione \u00e8 interna all'ammasso NGC 3572. Ad essa parrebbe associata anche la stella di Wolf-Rayet WR\u00a040, associata alla nebulosa anulare RCW 58.\nLa quarta associazione, quella pi\u00f9 orientale, \u00e8 quella nota come Centaurus OB1; si tratta di un esteso sistema situato a 400-500\u00a0parsec da IC\u00a02944 e composto da una trentina di stelle massicce, in particolare di classe B. Le componenti pi\u00f9 brillanti sono racchiuse nel celebre ammasso aperto NGC 4755, il cosiddetto \"Scrigno di Gioie\", visibile poco a sudest della stella Mimosa. Quest'associazione, in parte oscurata dalla Nebulosa Sacco di Carbone, si trova a breve distanza da altri piccoli ammassi aperti e da alcune piccole regioni di gas ionizzato, come RCW 71. Questi quattro ammassi sono spazialmente disposti a forma di croce, con Car\u00a0OB1 e Cen\u00a0OB1 disposti rispettivamente sui bordi esterno e interno del Braccio del Sagittario-Carena, e i restanti due orientati quasi in sequenza lungo la direzione del braccio stesso."}
{"id": "1216983", "revid": "26415", "url": "https://it.wikipedia.org/wiki?curid=1216983", "title": "Nicchie", "text": ""}
{"id": "1216984", "revid": "155634", "url": "https://it.wikipedia.org/wiki?curid=1216984", "title": "Serie A \u00c9lite 2007-2008", "text": "La Serie A \u00c9lite 2007-2008 \u00e8 stata la 39\u00aa edizione del massimo campionato nazionale italiano di pallamano maschile.\nIniziato a fine settembre 2007 la sua stagione si \u00e8 conclusa con l'ultima gara il 20 maggio 2008.\nEsso \u00e8 organizzato direttamente, come di consueto, dalla Federazione Italiana Gioco Handball.\nLa formula del torneo prevedeva la disputa di un doppio girone all'italiana con partite di andata e ritorno tra le otto partecipanti seguito dalla disputa di una poule scudetto tra le prime quattro classificate della stagione regolare e di una poule retrocessione tra le restanti quattro squadre.\nLo scudetto \u00e8 stato vinto dall'Italgest Salento d'Amare Casarano che in questo modo si \u00e8 laureato per la seconda volta nella storia campione d'Italia.\nAvvenimenti.\nPrima dell'inizio della stagione tuttavia non mancano i colpi di scena: il 14 giugno 2007, la gloriosa Pallamano Trieste, societ\u00e0 pi\u00f9 blasonata del panorama nazionale, annuncia la volont\u00e0 di rinunciare al massimo campionato per difficolt\u00e0 finanziarie. La compagine giuliana viene sostituita nel quadro della serie A Elite dall'A.S. Albatro Siracusa, che aveva presentato domanda di ripescaggio. L'emergente sodalizio siciliano riporta cos\u00ec una rappresentante dell'isola nella pallamano di alto livello, mentre i biancorossi del Trieste ripartiranno dalla serie A2 per meriti sportivi.\nUn secondo scossone si registra il 30 giugno: anche gli altoatesini del Bressanone danno forfait, sempre per motivi economici. La procedura di ripescaggio, convocata d'urgenza, premia questa volta la formazione toscana dell'Al.Pi. Pallamano Prato, nel 2006-2007 classificatasi all'ultimo posto in A Elite e quindi altrimenti destinata alla retrocessione in serie A1."}
{"id": "1216985", "revid": "36426", "url": "https://it.wikipedia.org/wiki?curid=1216985", "title": "Scuola di Giotto", "text": ""}
{"id": "1216992", "revid": "287204", "url": "https://it.wikipedia.org/wiki?curid=1216992", "title": "Meistaraflokkur 1929", "text": "La Meistaraflokkur 1929 fu la 18\u00aa edizione del campionato di calcio islandese e concluso con la vittoria del KR al suo sesto titolo.\nFormula.\nPer la prima e unica volta nella storia del campionato islandese non si disput\u00f2 un torneo con il classico girone all'italiana, ma scontri diretti ad eliminazione: le squadre che perdevano due partite venivano eliminate dal torneo. Le squadre partecipanti furono sei.\nSquadre partecipanti.\nTutti gli incontri si disputarono allo stadio Melav\u00f6llur, impianto situato nella capitale."}
{"id": "1216993", "revid": "1632387", "url": "https://it.wikipedia.org/wiki?curid=1216993", "title": "Hellyeah (album)", "text": "Hellyeah \u00e8 l'album di debutto del gruppo heavy metal statunitense Hellyeah pubblicato nel 2007 dalla Epic Records. Il disco ha debuttato alla posizione numero 9 nella classifica Billboard 200."}
{"id": "1216994", "revid": "834", "url": "https://it.wikipedia.org/wiki?curid=1216994", "title": "S\u0153urs de Saint Joseph de l'Apparition", "text": ""}
{"id": "1216995", "revid": "767487", "url": "https://it.wikipedia.org/wiki?curid=1216995", "title": "I diavoli volanti", "text": "I diavoli volanti (\"The Flying Deuces\") \u00e8 un film del 1939 diretto da A. Edward Sutherland e interpretato da Stan Laurel e Oliver Hardy.\nTrama.\n1930. I due amici Stanlio e Ollio sono due onesti pescivendoli americani in vacanza di piacere a Parigi. Ollio soffre di pene d'amore per Giorgetta, la figlia del padrone dell'albergo in cui alloggiano, la quale gli confessa di essere gi\u00e0 sposata. Sopraffatto dalla delusione, Ollio tenta il suicidio nella Senna e dice a Stanlio che vorrebbe reincarnarsi in un cavallo; mentre cercano il modo di gettarsi nel fiume incontrano Francesco, un misterioso uomo che gli consiglia di arruolarsi nella legione straniera, per consentire ad Ollio di dimenticare Giorgetta ed evitare un gesto estremo.\nI due amici si arruolano avviandosi verso il Marocco, all'epoca protettorato francese, ma a causa del duro lavoro e non ben pagato si rifiutano di obbedire agli ordini e preparano un biglietto di saluto credendo di poter impunemente lasciare l'arruolamento. Non si accorgono per\u00f2 che accidentalmente, durante i lavori di punizione conseguenti, fanno cadere sulla montagna di biancheria da lavare un barile col fuoco acceso poco distante dal banco di lavoro, bruciando cos\u00ec tutti i panni. Il comandante, vedendo con i propri occhi il danno provocato dalle due reclute ne ordina immediatamente l'arresto.\nNel frattempo Ollio asserisce di aver dimenticato del tutto Giorgetta, ma va a chiedere informazioni proprio a lei sulla possibilit\u00e0 di ottenere un mezzo di trasporto per uscire dal campo militare; Ollio la corteggia, ma arriva Francesco ingelosito che li minaccia. Ollio, ignaro che Francesco \u00e8 suo marito, giura solennemente di non toccarla mai pi\u00f9. Mentre si apprestano ad andarsene, la ronda della legione straniera li trova, li arresta e quindi vengono condannati a morte per fucilazione in quanto disertori: la sentenza verr\u00e0 eseguita la mattina all'alba.\nMentre sono in prigione, un anonimo getta un bigliettino all'interno della loro cella, informandoli della presenza di una botola sotterranea che conduce fuori della prigione. I due quindi scappano ed escono direttamente dalla cantina dell'appartamento di Giorgetta e Francesco. Stanlio, si nasconde insieme ad Ollio dentro un armadio; sorpresi da Francesco, i due se la danno a gambe con i soldati della Legione alle calcagna.\nSi nascondono su un aereo militare, che viene poi avviato per sbaglio da Stanlio; ma dopo tante acrobazie aeree ed ostacoli di panni e piccioni, l'aereo li porta fuori dai confini del Marocco, salvandoli dai soldati. Il velivolo militare per\u00f2 precipita: Stanlio ne esce indenne, mentre Ollio muore e la sua anima si innalza in cielo salutando per l'ultima volta l'amico Stanlio.\nTempo dopo Stanlio, tornato in America, mentre cammina da solo per un bosco, sente un fischio: \u00e8 il suo amico Ollio reincarnato in un cavallo, sceso dall'aldil\u00e0 con il suo spirito, con tanto di baffi e bombetta; i due amici cos\u00ec sono di nuovo riuniti, anche se Ollio ora ha le sembianze di un equino.\n\"A Zonzo\" ovvero \"Guardo gli asini che volano nel ciel\".\nLa versione doppiata in italiano del film contiene il celebre motivo \"Guardo gli asini che volano nel ciel\", brano che riprende la melodia composta da Gino Filippini per la canzone del 1942 intitolata \"A zonzo\" (con testo originale di Riccardo Morbelli), uno dei primi successi di Ernesto Bonino. Il nuovo testo \u00e8 cantato da Alberto Sordi, all'epoca doppiatore italiano di Ollio. Nel film in inglese la canzone originale, cantata da Oliver Hardy (Ollio) in persona, era \"Shine On, Harvest Moon\" (popolare brano del 1908 della coppia Nora Bayes e Jack Norworth). Grazie anche a questo intermezzo musicale, accompagnato dai balli di Stanlio e Ollio, il film divenne uno dei pi\u00f9 famosi del duo comico.\nProduzione.\nSebbene ambientato in Francia ed in Marocco, in realt\u00e0 le riprese si sono interamente svolte a Los Angeles, fra: i General Service Studios, Iverson Ranch e l'Aeroporto di Van Nuys."}
{"id": "1216996", "revid": "1573940", "url": "https://it.wikipedia.org/wiki?curid=1216996", "title": "Pleurophyllidiopsis", "text": "Pleurophyllidiopsis \u00e8 un genere di molluschi nudibranchi della famiglia Arminidae.\nTassonomia.\nComprende le seguenti specie:"}
{"id": "1216997", "revid": "21880", "url": "https://it.wikipedia.org/wiki?curid=1216997", "title": "Sancara", "text": ""}
{"id": "1217003", "revid": "538762", "url": "https://it.wikipedia.org/wiki?curid=1217003", "title": "Codifica vocale Model Based", "text": "La codifica vocale basata su modelli (Model Based) \u00e8 utilizzata nella telefonia mobile, dove \u00e8 necessario mantenere bitrate bassi rispetto alla telefonia fissa, e garantire una robustezza su canali ad elevato tasso di errore.\nPrincipi di base.\nIl segnale vocale presenta, su intervalli temporali di 10, 20 o 30 ms, caratteristiche spettrali quasi stazionarie, dovute alla struttura del cavo orale e nasale umano. Questo pu\u00f2 assimilarsi a un filtro che contiene picchi spettrali ad intervalli precisi, opportunamente eccitato da un segnale di ingresso. Questo filtro pu\u00f2 essere descritto come un filtro a soli poli.\nInoltre l'orecchio umano pu\u00f2 percepire come intelligibile e di qualit\u00e0 accettabile un segnale che riproduca soltanto le caratteristiche spettrali a breve termine della voce. In questo modo si pu\u00f2 approssimare la voce con diversi livelli di qualit\u00e0.\nMetodi usati nella telefonia mobile.\nNella telefonia mobile GSM o UMTS le codifiche model based si differenziano sulla base del segnale di eccitazione del filtro che approssima la voce:"}
{"id": "1217006", "revid": "1573940", "url": "https://it.wikipedia.org/wiki?curid=1217006", "title": "Leminda millecra", "text": "Leminda millecra \u00e8 un mollusco nudibranchio, unica specie nota del genere Leminda e della famiglia Lemindidae."}
{"id": "1217007", "revid": "108107", "url": "https://it.wikipedia.org/wiki?curid=1217007", "title": "George Fitzgerald", "text": ""}
{"id": "1217008", "revid": "29244", "url": "https://it.wikipedia.org/wiki?curid=1217008", "title": "Leminda", "text": ""}
{"id": "1217010", "revid": "29244", "url": "https://it.wikipedia.org/wiki?curid=1217010", "title": "Lemindidae", "text": ""}
{"id": "1217014", "revid": "1543377", "url": "https://it.wikipedia.org/wiki?curid=1217014", "title": "NGC 3766", "text": "NGC 3766 (noto anche come C 97) \u00e8 un piccolo ma brillante ammasso aperto situato nella costellazione del Centauro; si trova in un ricco campo stellare e pu\u00f2 essere osservato anche con piccoli strumenti.\nOsservazione.\nSi individua 1,5 gradi a nord della stella , immerso nei ricchi campi stellari della Via Lattea australe; pu\u00f2 essere individuato anche ad occhio nudo, a condizione che la notte sia buia e nitida, ma appare solo come una stellina sfuocata e leggermente estesa, mentre un binocolo 10x50 gi\u00e0 \u00e8 in grado di risolverlo in stelle, e se la notte \u00e8 buia, si possono gi\u00e0 individuare i colori delle componenti, che appaiono alcune azzurre, altre rosse, contrastando fortemente le une con le altre. In un telescopio amatoriale di apertura oltre i 150\u00a0mm l'ammasso appare gi\u00e0 risolto. Le stelle pi\u00f9 luminose sono di settima magnitudine.\nLa sua declinazione \u00e8 fortemente australe, per cui quest'ammasso non risulta osservabile da molte delle regioni abitate dell'emisfero boreale, come l'Europa e quasi tutto il Nordamerica; da alcune regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra gennaio e luglio.\nVale la pena di esplorare i dintorni di NGC 3766 con un binocolo, essendo una zona ricchissima di campi stellari e piccole associazioni stellari.\nStoria delle osservazioni.\nIl primo a riconoscere quest'oggetto come un insieme di stelle fu l'abate Nicolas Louis de Lacaille, che lo inser\u00ec nel suo catalogo edito nel 1755, dove raccolse i frutti di tutte le sue osservazioni condotte pochi anni prima a Citt\u00e0 del Capo; egli lo indic\u00f2 come un oggetto composto da stelle accompagnate da nebulosit\u00e0. Fu poi riosservato da James Dunlop, che lo descrisse come privo di nebulosit\u00e0 e riuscendo a riconoscere i vari colori delle sue componenti.\nCaratteristiche.\nL'ammasso \u00e8 composto in maggioranza da stelle biancastre di classe spettrale A, ma sono presenti anche alcune stelle giganti rosse e delle stelle massicce di colore giallo; contiene al suo interno la stella doppia BF Centauri, una variabile a eclisse la cui luminosit\u00e0 oscilla fra 8,5 e 9,4, passando il 20% del periodo, di 3,7 giorni, in eclisse. La distanza \u00e8 stimata sui 1745\u00a0parsec (5690 anni luce) dal Sole, dunque in un braccio di spirale pi\u00f9 interno del nostro, il Braccio del Sagittario.\nIn luminosit\u00e0 e forma ricorda vagamente M37, nella costellazione dell'Auriga: entrambi si estendono infatti per 15' di diametro e mostrano una forma allungata, ma confrontando le distanze si scopre che M37 \u00e8 in realt\u00e0 pi\u00f9 piccolo del 20%; il diametro reale di NGC 3766 \u00e8 pari a circa 25 anni luce, mentre l'assorbimento a causa delle polveri oscure ne riduce la luminosit\u00e0 di mezza magnitudine. Inoltre NGC 3766, a differenza di M37, \u00e8 estremamente giovane, con un'et\u00e0 di 14 milioni di anni e una popolazione di circa 140 stelle; M37 invece ha 200 milioni di anni e le sue stelle sono quasi 2000."}
{"id": "1217016", "revid": "899609", "url": "https://it.wikipedia.org/wiki?curid=1217016", "title": "Fitzgerald", "text": "Fitzgerald (cognome di origine irlandese, che significa \"figlio di Gerald\") \u00e8 un cognome piuttosto diffuso in territorio anglosassone, ed \u00e8 portato da diversi personaggi famosi."}
{"id": "1217017", "revid": "1714743", "url": "https://it.wikipedia.org/wiki?curid=1217017", "title": "Ludovico X di Baviera", "text": "I suoi genitori furono Alberto IV e Cunegonda d'Austria, una delle figlie dell'Imperatore Federico III. \nSebbene il padre avesse destinato la successione al primogenito con un decreto del 1506, Ludovico rifiut\u00f2 la carriera ecclesiastica con la scusa che egli era nato prima dell'entrata in vigore dell'editto e come tale aveva diritto al trono. Col sostegno della madre e degli Stati Generali, Ludovico costrinse il fratello ad accettarlo come coreggente nel 1516. Ludovico resse i distretti di Landshut e Straubing, generalmente in accordo col fratello. \nCome il fratello, dapprima dimostr\u00f2 simpatia per il protestantesimo, ma dal 1522 tent\u00f2 a tutti i costi di proibirlo dai confini della Baviera. Entrambi i duchi contribuirono a fermare la rivolta dei contadini nel sud della Baviera nel 1525. Da quando Ludovico venne proposto per la corona di Boemia, la Baviera rest\u00f2 in disaccordo con gli Asburgo sino al 1534, anno in cui entrambi i duchi trovarono un accordo con Ferdinando I a Linz. \nDopo la sua visita in Italia, Ludovico fece erigere in madrepatria il primo palazzo rinascimentale costruito oltre le Alpi, la Residenza di Landshut, che venne costruita tra il 1537 ed il 1543 sulle linee del Palazzo del Te a Mantova.\nLudovico, non avendo avuto figli, dopo la sua morte venne succeduto dal fratello Guglielmo, a cui spett\u00f2 il compito di riunire definitivamente la Baviera."}
{"id": "1217019", "revid": "107117875", "url": "https://it.wikipedia.org/wiki?curid=1217019", "title": "Parente di Giotto", "text": "Attivit\u00e0.\nIn queste opere, vicine a quelle del prosaico Maestro delle Vele, si nota la mano di un artista di grande levatura, che possiede una cromia ampia, aggiornata alle novit\u00e0 della Cappella degli Scrovegni (per questo gli affreschi vengono datati a dopo il 1309), anche se la stesura \u00e8 pi\u00f9 chiara e sembra influenzata dalla scuola senese (attiva all'epoca nella stessa basilica con Simone Martini e Pietro Lorenzetti). Il tema \u00e8 quello delle \"Allegorie francescane\" e in scene come lo \"Sposalizio di san Francesco con la Povert\u00e0\" si nota una notevole scioltezza nella rappresentazione narrativa ed una grande perizia nella caratterizzazione individuale dei personaggi, con attenzione ai dettagli e alla descrizione del paesaggio.\nLa sua mano viene rilevata anche nelle \"Storie dell'infanzia di Cristo\" nel transetto destro della Basilica inferiore, dove si ha una maggiore intensit\u00e0 espressiva e un potenziamento dell'illusionismo spaziale.\nAlcuni identificano questo artista con il misterioso Stefano Fiorentino, citato dal Vasari come allievo bravissimo nella stesura sfumata dei colori, del quale non si conosce nessuna opera certa. Altri infine negano l'esistenza di questo maestro, e ritengono che questo corpus di opere altro non sia che una declinazione dell'arte di Giotto stesso."}
{"id": "1217021", "revid": "36426", "url": "https://it.wikipedia.org/wiki?curid=1217021", "title": "Stefano fiorentino", "text": ""}
{"id": "1217023", "revid": "6923", "url": "https://it.wikipedia.org/wiki?curid=1217023", "title": "Andrea Dallavilla", "text": "Biografia.\nHa esordito nel 1988 con una Peugeot 205 rally, una 1300cc con bassi costi di acquisto e preparazione, l'esordio assoluto alle gare, comincia con una Renault 5 GT Turbo, preparata per il G.N, in gare di Coppa Italia 3\u02c6 zona.\nHa vinto un titolo assoluto nel 1997 al volante di una Subaru Impreza in coppia con Danilo Fappani (pilota).\nNel 2001 si \u00e8 piazzato secondo nel Campionato del mondo rally Junior, riservato alle vetture \"Super 1600\" alle spalle del futuro campione iridato S\u00e9bastien Loeb. Stesso piazzamento l'anno successivo, superato dallo spagnolo Daniel Sol\u00e0. Le vittorie conquistate da citare sono, quella al Rally del Salento del 1996 e 2004, poi quello del \"Rally 1000 Miglia\" nel 1996. Dall'esordio ad oggi ha collezionato ben 195 gare, arrivando a collezionare ben 16 rally vinti e 18 di Classe (JWRC)."}
{"id": "1217024", "revid": "80565", "url": "https://it.wikipedia.org/wiki?curid=1217024", "title": "Funerale di John Fitzgerald Kennedy", "text": "Il funerale di John Fitzgerald Kennedy, assassinato a Dallas il 22 novembre 1963, fu un funerale di stato celebrato nella cattedrale di St. Matthew a Washington luned\u00ec 25 novembre.\nIl feretro del Presidente, dopo essere stato disposto nella stanza orientale della Casa Bianca per 24 ore, fu trainato a cavallo al Campidoglio di Washington. Durante il giorno e tutta la notte, centinaia di migliaia di persone gli resero omaggio.\nDopo la celebrazione funebre, il Presidente fu seppellito al Cimitero Nazionale di Arlington in Virginia.\nI preparativi.\nIntorno alle 6 p.m. EST del 22 novembre, l'Air Force One atterr\u00f2 alla base aerea Andrews, vicino a Washington.\nLa bara del presidente JFK fu caricata su un'ambulanza militare e portata al Bethesda Naval Hospital per l'autopsia.\nNel frattempo fervevano i preparativi per il funerale di Stato tra gli ufficiali del Distretto militare di Washington e il cognato di Kennedy, Sargent Shriver. Fu il Maggior Generale d'armata Philip C. Whele che si occup\u00f2 per la maggior parte dell'organizzazione del funerale. Sabato 23 novembre, il nuovo presidente Lyndon B. Johnson fiss\u00f2, con il Proclama Presidenziale 3561, la giornata di lutto nazionale per il 25 novembre, solo gli addetti ai servizi d'emergenza avrebbero dovuto essere sul posto di lavoro.\nRiposo alla Casa Bianca.\nIl corpo di Kennedy ritorn\u00f2 alla Casa Bianca intorno alle 4.30 am. del sabato, accolto da un picchetto d'onore.Fu \"messo a riposo\" nella stanza orientale per 24 ore.Jacqueline Kennedy, che indossava ancora il vestito rosa che portava a Dallas, si era fino ad allora rifiutata di abbandonare il corpo del marito. Chiam\u00f2 due preti della Catholic University of America, mons. Robert Paul Mohan e fr. Gilbert Hartke che raggiunsero immediatamente Washington per vegliare JFK fino al suo funerale.Solo allora Jacqueline, dopo aver consultato il personale in merito alle disposizioni funebri, si ritir\u00f2 nel suo appartamento.\nUna messa fu celebrata alle 10.30, dopo la quale amici, altri membri della famiglia e funzionari di governo, porsero le proprie condoglianze.\nFurono date indicazioni precise ai membri della famiglia, agli alti funzionari dell'esecutivo, alla corte suprema, ai membri del congresso e agli appartenenti al corpo diplomatico per rendere omaggio al defunto Presidente JFK, che riposava dove, circa un secolo prima, riposava Abramo Lincoln.\nUn picchetto d'onore vigilava la bara posta sul catafalco (detto \"Lincoln catafalque\"), usato precedentemente nel 1958 per i funerali del milite ignoto della guerra di Corea e della seconda guerra mondiale.\nRiposo di Stato.\nLa domenica, l'esequie di JFK poste sul carro trainato da cavalli, che aveva gi\u00e0 trasportato Franklin D.Roosevelt e il milite ignoto, percorse la \"Pennsylvania Avenue\" per giungere al Campidoglio, tra file di soldati con le bandiere dei 50 Stati dell'Unione. I soli rumori nell'aria erano i battiti dei tamburi desonorizzati e lo scalpitio degli zoccoli dei cavalli.\nCirca 300.000 persone osservarono la vedova che, tenendo per mano i suoi due bambini, conduceva il lungo corteo di persone addolorate.\nNella sala rotonda del Campidoglio, Jacqueline e la figlia Caroline si inginocchiarono a fianco del catafalco sul quale c'era la bara del marito. Brevi elogi furono fatti dal Capo del Senato Mike Mansfield del Montana, dal giudice Earl Warren e dal presidente della Camera McCormack.\nDurante le 18 ore di apertura al pubblico, si riversarono compostamente circa 250.000 persone, che attesero anche 10 ore, in strette file da 10, pur di accedere alla camera mortuaria a rendere omaggio.\nMolta gente piangeva alla vista della bara e i poliziotti continuamente facevano muovere le due file verso l'uscita sul lato ovest, di fronte al centro commerciale. La camera avrebbe dovuto chiudersi alle 9.00 pm, ma per la lunga fila di persone, la chiusura fu posticipata al mattino successivo.\nIntanto dignitari stranieri, capi di Stato e famiglie reali, iniziarono ad arrivare a Washington per partecipare al funerale del luned\u00ec. Il segretario di Stato Dean Rusk e il personale del dipartimento di Stato si recarono all'aeroporto di Washington ad attendere le personalit\u00e0. Nella giornata di domenica arrivarono, tra gli altri, il presidente francese Charles de Gaulle, il Duca di Edimburgo a rappresentare la Regina Elisabetta II, il primo ministro inglese Alec Douglas-Home, il presidente irlandese \u00c9amon de Valera e l'imperatore d'Etiopia Hail\u00e9 Selassi\u00e9.\nPer l'Italia erano presenti: Cesare Merzagora (Presidente del Senato), Attilio Piccioni (Ministro degli Esteri), Piero Vinci (Capo di gabinetto del Ministero degli Esteri), Guerino Roberti (Assistente capo del protocollo) e Emiliano Scotti (Consulente militare del Presidente).\nMolti capi di Stato e Governi si fecero accompagnare dai loro rappresentanti, per esempio L\u00fcbke fu accompagnato dal cancelliere Ludwig Erhard, dal ministro Gerhard Schr\u00f6der, dal Ministro della difesa Kai-Uwe von Hassel e dal sindaco di Berlino Ovest Willy Brandt. De Valera fu accompagnato dal Ministro degli affari esteri Frank Aiken e da suo figlio Vivian de Valera. La regina di Grecia Frederika of Hanover, il re Baldovino del Belgio e il Principe Bertil di Svezia erano tra le famiglie reali presenti. L'Unione Sovietica fu la sola nazione comunista a inviare un rappresentante, il primo ministro Anastas Mikoyan. Non c'erano delegazioni dalla Cina, con la quale gli U.S. non mantenevamo legami diplomatici, o Cuba, il cui leader Fidel Castro, aveva accusato pi\u00f9 volte JFK di essere \"vicino alla guerra nucleare\".\nLo svolgimento.\nLe autorit\u00e0 militari s'incontrarono alla Casa Bianca, al quartier generale del MDW e al cimitero nazionale di Arlington. Le visite ufficiali alle esequie del Presidente furono previste per le 9.00 EST (14.00 UTC). Diversamente dalla processione del giorno precedente, fu previsto una maggior partecipazione di unit\u00e0 militari, cos\u00ec come chiedeva Jacqueline, con due gruppi stranieri: la scozzese \"The Black Watch\" e un gruppo di 24 cadetti irlandesi.\nAlle 8.25 la Sala Rotonda fu chiusa al pubblico e oltre 10000 persone non poterono rendere omaggio al presidente. All'incirca un milione di persone allineate lungo la strada, accompagnarono JFK dal Campidoglio alla cattedrale di St. Matthew e poi al cimitero di Arlington. Milioni di persone seguirono la processione funebre alla televisione.\nLa processione inizi\u00f2 alle 11.00 EST (16.00 UTC), quando il feretro fu posto nuovamente sul carro, per dirigersi alla Casa Bianca. Musiche funebri (come \"Hail to the Chief\") accompagnarono il corteo. La processione prosegu\u00ec per la cattedrale, condotta dalla vedova e dai due fratelli di Kennedy, l'avvocato Robert e il senatore Edward. I figli erano sulla limousine subito dietro. Il resto della famiglia Kennedy, a parte il padre Joseph P. Kennedy che era malato, aspettarono in cattedrale.\nNon si contava una tale presenza di presidenti, primi ministri e sangue reale a un funerale di Stato se non a quello del re britannico Edoardo VII del Regno Unito del 1910. In totale, 220 personalit\u00e0 straniere di 92 paesi che includevano 19 capi di Stato e Governo, membri di famiglie reali, inclusa l'Unione Sovietica.\nLe personalit\u00e0 passarono per lo pi\u00f9 inosservate dietro la figura della vedova Jacqueline e i suoi figli nella processione in \"Connecticut Avenue\". Le misure di sicurezza prese furono imponenti. La NBC trasmise la processione dalla Casa Bianca alla cattedrale via satellite in 23 paesi, incluso Giappone e Unione Sovietica; il segnale per\u00f2 non permise di trasmettere la celebrazione dall'interno della cattedrale.\nJacqueline indossava un lungo velo nero, tenendo per mano i suoi due figli, John Jr. (che celebr\u00f2 i suoi tre anni il giorno del funerale) a sinistra e Caroline a destra.\nCirca 1200 persone attesero nella cattedrale. L'arcivescovo di Boston, cardinale Richard James Cushing, celebr\u00f2 la solenne Messa di Requiem. Il cardinale era uno stretto amico di famiglia che aveva gi\u00e0 sposato il senatore Kennedy e Jacqueline Bouvier nel 1953, aveva battezzato i due figli e aveva celebrato il funerale del loro bambino Patrick Bouvier Kennedy.\nL'elogio funebre del vescovo ausiliare di Washington Philip M. Hannan fu di brani tratti da discorsi e scritti dello stesso Kennedy che riprendevano la Bibbia, come questo passo dal Libro dei Proverbi: \"i Vostri uomini anziani sogneranno sogni, i vostri giovani avranno visioni; e dove non c'\u00e8 visione il popolo perisce.\" Il vescovo Hannan concluse l'omelia leggendo l'intero Discorso Inaugurale. Com'era accaduto 10 anni prima per il matrimonio, Luigi Vena cant\u00f2, come aveva richiesto Jacqueline, l'Ave Maria.\nLa bara fu posta nuovamente sul carro per giungere al cimitero di Arlington e in quei momenti Jacqueline bisbigli\u00f2 qualcosa al giovane figlio John Jr., che salut\u00f2 militarmente il feretro di suo padre. Quest'immagine fu catturata dai fotografi e a lungo ricordata.\nUna lunga fila di limousine nere passarono il \"Lincoln Memoriale\" e attraversarono il fiume Potomac. Alle 3.34 p.m. EST la bara di mogano che conteneva i resti di Kennedy fu posata nella terra. Jacqueline illumin\u00f2 una fiamma eterna che brucia continuamente sulla tomba. Kennedy fu il secondo presidente sepolto ad Arlington dopo William Howard Taft."}
{"id": "1217025", "revid": "205250", "url": "https://it.wikipedia.org/wiki?curid=1217025", "title": "Pierre Henry", "text": "Allievo di Olivier Messiaen e Nadia Boulanger, \u00e8 stato uno dei pionieri della musica concreta ed elettronica.\nTra il 1949 e il 1958 ha collaborato con il \"Club d'Essai\", fondato da Pierre Schaeffer presso la RTF francese. In questo periodo ha scritto in collaborazione con Schaeffer la \"Symphonie pour un homme seul\"."}
{"id": "1217028", "revid": "125922819", "url": "https://it.wikipedia.org/wiki?curid=1217028", "title": "Franca Faldini", "text": " \nFu la compagna di Tot\u00f2 dal 1952 fino alla morte di lui nel 1967.\nBiografia.\nFiglia unica, nacque in una famiglia ebrea della borghesia romana che fugg\u00ec in Toscana all'introduzione delle leggi razziali. Dopo aver incontrato casualmente Ben Stahl, era stata scelta dall'artista statunitense per rappresentare l'Italia nel suo \"Momento a Villa d'Este: emozioni dall'album di un pittore americano in viaggio per l'Europa\", pubblicato su Esquire. Franca Faldini si rec\u00f2 dunque negli Stati Uniti, dove vinse a Hollywood il premio di \"Miss Cheesecake\", dedicato alle attrici esordienti ed ebbe modo di interpretare una piccolissima parte nel film \"Attente ai marinai!\", apparendo in una scena dove bacia Jerry Lewis. Negli Stati Uniti visse due anni, e qui ebbe modo di conoscere Jane Russell, Marilyn Monroe, Gary Cooper e altri.\nIl suo ritorno in Italia fu oggetto di un servizio della rivista \"Oggi\", che attir\u00f2 l'interesse di Tot\u00f2, il quale inizi\u00f2 a corteggiarla. Franca era poco pi\u00f9 grande di Liliana, la figlia che Tot\u00f2 aveva avuto nel 1933 dalla moglie. Tot\u00f2 e Franca furono additati come pubblici concubini e oggetto di pettegolezzi, per interrompere i quali finsero nel 1954 un matrimonio a Lugano. Nello stesso anno ebbero un figlio, Massenzio, che per\u00f2 mor\u00ec durante il parto. La stessa Faldini, colpita da gestosi gravidica, rischi\u00f2 la vita a causa di alcune complicazioni. Nel 1957 Franca Faldini rimase accanto a Tot\u00f2 durante la sua temporanea cecit\u00e0 e lo affianc\u00f2 anche negli anni successivi, in cui l'attore recuper\u00f2 solo parzialmente la vista.\nFranca Faldini partecip\u00f2 a molti film di successo al fianco di Tot\u00f2 (\"Tot\u00f2 e le donne\", 1952; \"L'uomo, la bestia e la virt\u00f9\", \"Un turco napoletano\" e \"Il pi\u00f9 comico spettacolo del mondo\", tutti del 1953; \"Dov'\u00e8 la libert\u00e0...?\" e \"Miseria e nobilt\u00e0\", 1954; \"Tot\u00f2 all'inferno\" e \"Siamo uomini o caporali\", 1955), sebbene, per sua stessa affermazione, della carriera cinematografica non le importasse niente, tanto da rifiutare offerte di lavoro da parte di registi come Alessandro Blasetti e Vittorio De Sica e interromperla a met\u00e0 anni cinquanta.\nDopo la morte del compagno, avvenuta nel 1967, la Faldini divent\u00f2 giornalista e scrittrice. Nel 1977 scrisse il libro \"Tot\u00f2: l'uomo e la maschera\", realizzato insieme a Goffredo Fofi, in cui raccontava sia il lato artistico, sia la parte privata dell'attore, con l'intento principale di smentire alcune false affermazioni di scrittori e giornalisti sulla sua personalit\u00e0. Ha successivamente collaborato con giornali e riviste e \u2013 sempre con Fofi \u2013 pubblicato alcuni libri su Tot\u00f2 e il cinema italiano. \u00c8 tornata a recitare sul grande schermo per Alberto Sordi, interpretando sua moglie nell'ultimo film dell'attore e regista romano, \"Incontri proibiti\" (1998).\nSposata dal 1975 con il principe Niccol\u00f2 Borghese, viveva a Roma nel quartiere Flaminio, dove mor\u00ec all'et\u00e0 di 85 anni il 22 luglio 2016. Riposa nel Cimitero del Verano ."}
{"id": "1217037", "revid": "124699383", "url": "https://it.wikipedia.org/wiki?curid=1217037", "title": "Episodi di Dawson's Creek (prima stagione)", "text": "Di seguito vengono elencati gli episodi (seguiti da brevi riassunti) della prima stagione della serie tv \"Dawson's Creek\".\nEmozioni in movimento.\nTrama.\nDawson Leery e Joey Potter abitano a Capeside e sono amici fin dall'infanzia, ma ora, all'et\u00e0 di 15 anni, iniziano a farsi sentire le differenze dei loro fisici in formazione: lei pensa sia un problema dormire ancora insieme, ma per lui non c'\u00e8 alcuna differenza. Assieme a Pacey Witter stanno girando un film, passione di Dawson, per partecipare ad un concorso scolastico, nel momento in cui arriva Jen Lindley, nipote molto carina di una loro vicina. Dawson vive assieme ai genitori Mitch e Gail, giornalista, mentre Joey con la sorella Bessie, incinta, e il suo compagno cuoco Bodie. Pacey e Dawson, durante il lavoro in un negozio di videonoleggio, conoscono Tamara Jacobs, donna per la quale il primo prende immediatamente una cotta. Jen invece, arrivata da New York, vive con la nonna, credente convinta alla quale non va il gi\u00f9 il fatto che lei sia atea, ed il nonno molto malato. \u00c8 il primo giorno di liceo e Pacey scopre che Tamara \u00e8 una sua professoressa mentre Jen e Dawson fanno amicizia scatenando la gelosia di Joey. I 4 organizzano un'uscita al cinema poich\u00e9 Pacey \u00e8 venuto a sapere che ci andr\u00e0 anche Tamara; quando l'avvicina per\u00f2 il suo accompagnatore lo caccia in malo modo e invece Joey e Dawson litigano poich\u00e9 la prima \u00e8 molto scortese con Jen. Alla fine per\u00f2 Pacey riesce a rimediare un bacio dalla professoressa che, inizialmente, si pente di ci\u00f2 che ha fatto; anche Dawson e Joey fanno pace e questa, andando via da casa sua, scopre che la madre dell'amico tradisce il padre con un collega, cosa che Dawson aveva gi\u00e0 intuito guardandola sul lavoro.\nFesta di ballo.\nTrama.\nDawson \u00e8 rimasto molto deluso per il fatto di non essere stato ammesso alla lezione di cinema, ma riesce, con uno stratagemma a parteciparvi ugualmente scoprendo che Cliff, un giocatore di football, sta girando un film autobiografico per partecipare allo stesso concorso a cui ha intenzione di partecipare lui; come se non bastasse questi invita anche Jen al ballo della scuola. Pacey invece continua ad insistere con Tamara che inizialmente non cede; poi per\u00f2 i due, dopo essersi chiariti, si daranno un bacio appassionato mandando all'aria i buoni propositi. Joey rivela alla madre di Dawson che \u00e8 a conoscenza del suo segreto e la mette con le spalle al muro senza per\u00f2 farne parola con l'amico. Al ballo infine Dawson si decide ad interrompere Cliff e Jen, lei per\u00f2 se la prende per il litigio dei due accompagnatori e se ne va; alla fine per\u00f2 lei e Dawson faranno pace decidendo una volta per tutte di volersi frequentare.\nMomenti magici.\nTrama.\nDawson continua a progettare il suo film e partecipa anche alla produzione di quello di Cliff, dimostrandosi un valido aiuto; Pacey riesce a farsi dare lezioni private da Tamara, nonostante il suo imbarazzo per la situazione. Joey, durante il lavoro nel ristorante di Bodie, incontra Anderson, un giovane ricco e brillante che la invita ad uscire in barca con lui; lei, per non fargli capire che \u00e8 una semplice ragazza di provincia finge di avere dei genitori ricchi ed importanti e di chiamarsi Debora, e alla fine della giornata si baceranno. Dawson, dopo aver portato Jen in un luogo molto romantico per girare l'ultima scena del suo film fa l'errore di lasciare la videocamera accesa mentre lei sta per baciarlo, facendola arrabbiare molto. Dawson per\u00f2 alla fine riuscir\u00e0 finalmente ad ottenere il suo primo bacio. Pacey fa l'amore con Tamara.\nConoscenza carnale.\nTrama.\nDawson e Joey, rivedendo le registrazioni, scoprono un filmato inatteso: la professoressa Jacobs che fa l'amore con uno sconosciuto! Infatti il luogo in cui Pacey e Tamara hanno passato la notte era lo stesso in cui Dawson aveva deciso di girare le ultime scene del suo film. Pacey, saputolo, decide di confidarlo a Dawson che ne resta sconvolto. La nonna di Jen non vede di buon occhio la storia della nipote con Dawson e le due litigano in continuazione per questo motivo. Andato nello studio della madre per apportare delle modifiche ai dialoghi del film, Dawson la vede baciare il collega Bob e decide di parlarne con Joey; quando capisce che lei lo sapeva gi\u00e0 si sente tradito per il fatto che l'abbia tenuto all'oscuro e decide di troncare la loro amicizia. Tornato da Jen lei gli confida che \u00e8 andata via da New York perch\u00e9 era coinvolta in un brutto giro di alcool, droga e sesso; per Dawson \u00e8 una giornata piena di brutte sorprese. Infine Dawson e Joey fanno pace e quest'ultima si accorge di essersi innamorata del suo migliore amico.\nL'uragano Chris.\nTrama.\n\u00c8 in arrivo l'uragano Chris che scombussola la vita dei nostri protagonisti; scopriamo che Pacey vive con il padre e il fratello Doug, entrambi poliziotti. Sono invitati a casa Leery tutti i vicini per esorcizzare l'uragano; Dawson si decide a parlare con la madre riguardo a Bob e questa, spinta dal figlio e da Joey, si decide a parlarne con il marito. Pacey e il fratello invece si ritrovano chiusi in casa di Tamara e Doug cerca in tutti i modi di conoscerla provocando la gelosia del fratello minore. Intanto Jen e Joey iniziano a fare amicizia e anche la nonna della prima cerca di avvicinarsi a Dawson. Mitch non prende bene la confessione di Gail e non sa se potr\u00e0 continuare a stare insieme alla moglie; Dawson invece fa pace sia con Jen che con Joey con le quali aveva litigato a causa dello stress accumulato.\nVoci di corridoio.\nTrama.\nLa storia tra Pacey e Tamara procede a gonfie vele, ma viene scoperta e diventa il pi\u00f9 interessante pettegolezzo del momento: ci\u00f2 la costringe a lasciarlo e ad andarsene dal liceo di Capeside in seguito ad un'indagine disciplinare. Bessie invece entra in travaglio e Joey e Dawson si ritrovano da soli ad assisterla a casa di lui: per fortuna la nonna di Jen \u00e8 stata infermiera e cos\u00ec si decidono a chiederle aiuto. Il parto si complica, ma per fortuna alla fine tutto finisce per il meglio: nasce cos\u00ec il piccolo Alexander, in ottima salute.\nConvivenza forzata.\nTrama.\nTutti i nostri amici si ritrovano in punizione: Jen per aver detto una parolaccia in classe durante una discussione, Dawson per aver tirato un pallone in faccia a Pacey in un momento di rabbia, Joey per aver picchiato un ragazzo che la stava prendendo in giro e Pacey per un motivo che non vuole rivelare. Con loro c'\u00e8 anche Abby Morgan, una ragazza molto indisponente odiata da tutti. In biblioteca iniziano a fare il gioco della verit\u00e0 e Abby cerca in tutti i modi di seminare zizzania fra i quattro amici: per penitenza Pacey, che non vuole rivelare il motivo della sospensione, dovr\u00e0 baciare Jen e Joey, che non vuole rivelare chi le piace, dovr\u00e0 baciare Dawson. Mentre Dawson e Pacey si sfidano di nuovo a basket, Abby insinua che Joey sia innamorata di Dawson e anche Jen, finalmente, lo capisce. Alla fine Pacey racconta perch\u00e9 \u00e8 stato sospeso: \u00e8 stato scoperto mentre si stava masturbando in bagno. Dawson e Pacey si chiariscono e tornano amici come prima; Jen conferma al primo i suoi sentimenti e Joey non \u00e8 capace di tenere per s\u00e9 il suo amore per lui, anche se non glielo confessa a parole. \nIl ritorno di Billy.\nTrama.\nArriva in citt\u00e0 l'ex fidanzato di Jen, Billy, motivo per cui i genitori di lei l'hanno cacciata da New York; Dawson, nonostante tutto, accetta di ospitarlo a casa sua per una notte. Nel frattempo le cose fra Gail e Mitch non vanno bene nonostante la terapia di coppia. Billy cerca in tutti i modi di incuriosire Dawson riguardo ai particolari della vita della fidanzata a New York e lui non sa come comportarsi; come al solito sfoga la sua frustrazione prendendosela con lei. Tutti vanno ad una festa sulla spiaggia e Joey, dimenticata da Dawson, inizia a bere assieme ad un ragazzo e si ubriaca; Jen e Dawson fanno pace, fino a che arriva Billy che inizia a parlare del bacio di addio che si sono dati poco prima facendoli litigare nuovamente. Pacey e Dawson accompagnano a casa Joey e questa finalmente si decide a baciarlo in un momento di dormiveglia. Infine Billy, sconfitto, decide di tornarsene a New York e Jen, invece, che \u00e8 arrivato il momento di vivere la sua vita da sola: Dawson resta molto deluso dalla sua decisione e se ne va arrabbiato.\nUna serata fra amici.\nTrama.\nBilly torna alla carica, ma Jen \u00e8 irremovibile; cos\u00ec invita Dawson, vista la loro situazione comune, a Providence, in un club, per dimenticare i loro problemi e lui accetta; a loro si unisce anche Pacey. Joey invece accetta un passaggio da un ragazzo, Warren, inconsapevole del fatto che questi stia mettendo in giro la voce di aver passato una notte insieme a lei; Jen si dimostra molto comprensiva e si propone di aiutarla ad avere una rivincita: grazie alla lingua lunga di Abby mettono in giro la voce che lei sia incinta e che lui per questo l'abbia lasciata. Lo scherzo per\u00f2 va troppo oltre e Jen e Joey finiscono per litigare ancora una volta per Dawson. Questo invece in un locale conosce Nina, una studentessa della scuola di cinema e con lei passa la serata e la bacia, ma rifiuta l'invito a casa sua. A scuola tutti capiscono che la storia di Joey \u00e8 una bugia, grazie ad Abby per\u00f2 lei e Jen vengono a sapere che lui \u00e8 impotente e cos\u00ec, con la minaccia di dirlo in giro, riescono a far smentire le sue voci tornando, allo stesso tempo, amiche.\nEsperimenti d'amore.\nTrama.\nDawson \u00e8 ancora cotto di Jen e quando lei gli chiede di restare amici lui non sa che rispondere; quando si decide a dirle che per lui va bene lei gli rivela che ha un appuntamento con Cliff e lui propone un'uscita a 4: deve cos\u00ec in tutta fretta trovare una ragazza che esca con lui ed invita Mary-Beth, una compagna di scuola. Pacey e Joey invece dovranno collaborare ad un progetto per essere promossi in biologia; la reciproca antipatia per\u00f2 non aiuta affatto sebbene tutta la situazione abbia un che di ironico. L'appuntamento non procede vista la continua rivalit\u00e0 fra i due ragazzi e l'imbarazzo di Mary-Beth; riuscito a restare solo con l'ex fidanzata a Dawson non va bene: Jen infatti \u00e8 irrimovibile e non torna sulle sue decisioni. Pacey invece rivela all'amico di essersi preso una cotta per Joey e Dawson ne resta meravigliato; quando lui le chiede il permesso di baciarla all'inizio \u00e8 favorevole, ma poi cambia idea capendo di amare anche la migliore amica. Il bacio per\u00f2 \u00e8 gi\u00e0 scoccato, ma Joey non ricambia con delusione di Pacey.\nVenerd\u00ec 13.\nTrama.\n\u00c8 Venerd\u00ec 13 e Dawson, come ogni anno, fa molti scherzi ai suoi amici ed organizza una seduta spiritica a casa sua; come se non bastasse ad alimentare la paura \u00e8 la notizia che un serial killer si stia aggirando nei pressi di Capeside. Alla seduta sono presenti Dawson, Joey, Pacey, Jen e Cliff, e Ursula, una ragazza che hanno conosciuto in un negozio durante il pomeriggio; iniziano a succedere cose strane: salta la luce, si isola il telefono, si sentono strani rumori e Dawson dice di non esserne responsabile. Tutti iniziano ad avere paura quando si scopre che i rumori erano provocati da Eddie, il ragazzo di Ursula, venuto a cercarla. Al notiziario infine Dawson e Joey riconoscono nel serial killer appena catturato, un uomo sospetto che aveva abbordato quest'ultima all'esterno del negozio il pomeriggio stesso, fingendo di chiederle informazioni stradali.\nConcorso di bellezza.\nTrama.\nIn citt\u00e0 si sta organizzando una sfilata di bellezza: Joey avrebbe bisogno dei 5000 dollari che ci sono in palio per pagarsi l'universit\u00e0 e Jen le consiglia di partecipare; anche Pacey \u00e8 al verde e cerca soldi per poter andare via di casa viste le frequenti liti con il padre: insiste cos\u00ec con le organizzatrici del concorso dal momento che il regolamento non vieta ad un ragazzo di partecipare. Qui si scontra con Anna, una ragazza ricca ed arrogante che nutre una grande antipatia per lui. Joey litiga con Dawson perch\u00e9 la prende in giro riguardo l'iscrizione e non capisce perch\u00e9 Jen, dopo tutte le cattiverie che ha ricevuto da lei, la voglia aiutare. Entrambi fanno un'ottima figura e Joey, spinta da Dawson, con il quale fa pace, riesce ad arrivare fino alla fine, nonostante le malelingue delle altre partecipanti. Anna, arrivata terza, e Pacey, escluso a priori, capiscono di avere in comune il fatto di essere le pecore nere della famiglia e si riconciliano; Joey invece arriva seconda e, nonostante Dawson le confessi che ora la vede da un altro punto di vista, si convince che non devono essere necessari rossetto e lacca per essere notati, e se ne va, lasciando la questione in sospeso; Jen invece, tornata sui suoi passi, chiede un'altra possibilit\u00e0 a Dawson, ma ormai \u00e8 troppo tardi. \nFuggir via.\nTrama.\nJoey riceve una borsa di studio per andare per un anno a Parigi e non sa se accettare; Dawson non \u00e8 entusiasta all'idea, ma Jen s\u00ec, dal momento che \u00e8 di nuovo innamorata di lui. Pacey invece rischia la bocciatura e di questo non sono felici n\u00e9 il padre n\u00e9 il fratello Doug che lo considerano la vergogna della famiglia; essendo il compleanno del padre Joey si vede costretta ad andarlo a trovare in prigione e Dawson si propone di accompagnarla, arrivano per\u00f2 al di fuori dell'orario delle visite e cos\u00ec decidono di passare la notte in un motel. Il giorno dopo i due tornano in prigione ma Joey \u00e8 molto acida col padre dal momento che lo ritiene responsabile della morte della madre. Alla fine per\u00f2, spinta da Pacey, torna in prigione e si chiarisce con lui una volta per tutte. Nel frattempo il nonno di Jen si risveglia dal coma, ma ha una ricaduta e Jen, disperata, va da Dawson a farsi consolare. Il giorno dopo Joey, spinta dal padre, decide di dichiararsi all'amico, ma giunto in camera sua, lo trova con Jen che ha passato la notte da lui come amica; alla fine i due si chiariranno e finalmente si baceranno. Il nonno di Jen invece muore, facendo avvicinare moltissimo nonna e nipote. "}
{"id": "1217040", "revid": "1318658", "url": "https://it.wikipedia.org/wiki?curid=1217040", "title": "Cardinal Lemoine (metropolitana di Parigi)", "text": "Cardinal Lemoine \u00e8 una stazione della linea 10 della metropolitana di Parigi; \u00e8 situata nel V \"arrondissement\".\nLa stazione.\nLa stazione fu inaugurata nel 1931 in onore del cardinale Jean Lemoine (1250-1313), legato pontificio di papa Bonifacio VIII presso Filippo IV di Francia."}
{"id": "1217041", "revid": "187", "url": "https://it.wikipedia.org/wiki?curid=1217041", "title": "Banda Stern", "text": ""}
{"id": "1217056", "revid": "18885", "url": "https://it.wikipedia.org/wiki?curid=1217056", "title": "Enrico V dei Guelfi", "text": ""}
{"id": "1217059", "revid": "187", "url": "https://it.wikipedia.org/wiki?curid=1217059", "title": "Irgun", "text": ""}
{"id": "1217063", "revid": "287204", "url": "https://it.wikipedia.org/wiki?curid=1217063", "title": "Coro Laurino", "text": "Il Coro Laurino di Bolzano ha tenuto oltre ottocento concerti in Italia e in altri Paesi europei (Germania, Austria, Russia, Svizzera, Spagna, Slovacchia, Slovenia, Ungheria, Polonia) oltre ad una serie di concerti in Brasile e in Bielorussia. Attualmente (2016) il coro \u00e8 composto da ventiquattro cantori ed \u00e8 diretto dal maestro Werner Redolfi dal 2011.\nStoria.\nIl coro si \u00e8 costituito a Bolzano per opera di un gruppo di appassionati di canti popolari di montagna nella primavera del 1957. \nOltre alle gi\u00e0 citate manifestazioni musicali in Europa, in Brasile e nell'Europa dell'EST, il coro ha svolto numerose comparse televisive in diretta, sia in eurovisione, sia sulle emittenti nazionali tedesca, austriaca, svizzera e ungherese, oltre alla RAI-TV.\nHa cantato in alcuni tra i pi\u00f9 importanti teatri d'Italia e d'Europa, come il Teatro Nuovo di Brescia, il Teatro Valli di Reggio Emilia, il Teatro Comunale di Ferrara, il Conservatorio di Padova, il Teatro Wagner di Bayreuth (Germania), il Teatro Ferenc Liszt di Sopron (Ungheria). \nDa oltre 40 anni organizza la \"Rassegna Nazionale Cori Alpini \u201cCitt\u00e0 di Bolzano\u201d\".\nIl repertorio \u00e8 costituito da canti popolari autentici, armonizzati da importanti autori del panorama corale italiano, quali Arturo Benedetti Michelangeli, Antonio Pedrotti, Renato Dionisi, Teo Usuelli, Luigi Pigarelli, Andrea Mascagni, Bruno Bettinelli, Stefano Ambrosi ed altri, tutti dotati di una particolare sensibilit\u00e0 e vocazione per il canto popolare.\nIl Coro Laurino ha inciso dischi, audiocassette e CD. Ultimo quello del 50\u00ba anno di fondazione."}
{"id": "1217064", "revid": "1494169", "url": "https://it.wikipedia.org/wiki?curid=1217064", "title": "Etzel", "text": ""}
{"id": "1217065", "revid": "183483", "url": "https://it.wikipedia.org/wiki?curid=1217065", "title": "Omega Centauri", "text": "Omega Centauri (noto anche come C 80) \u00e8 comunemente classificato come ammasso globulare, il pi\u00f9 luminoso osservabile dalla Terra. Si osserva nella costellazione del Centauro. Probabilmente \u00e8 ci\u00f2 che rimane di una galassia nana assorbita dalla nostra Via Lattea; al suo interno \u00e8 stato trovato infatti un buco nero.\nOsservazione.\nOmega Centauri si pu\u00f2 osservare senza difficolt\u00e0 nelle notti pi\u00f9 limpide anche ad occhio nudo; tuttavia, la sua declinazione di -47\u00b0 fa s\u00ec che sia osservabile solo a partire dal quarantesimo parallelo nord, e che sia visibile senza difficolt\u00e0 solo dal tropico del cancro. Alcuni osservatori lo hanno eccezionalmente visto al telescopio e fotografato dalla latitudine di 42\u00b0 nord.\nSi presenta come una stella di terza magnitudine, apparentemente un po' sfocata, a nord-est della brillante costellazione della Croce del Sud; con un binocolo o un telescopio amatoriale si mostra invece come una grande macchia nebulosa, estesa su mezzo grado di diametro e pi\u00f9 luminosa al centro. Per la sua completa risoluzione occorre un telescopio potente.\nLa sua declinazione \u00e8 fortemente australe, pertanto quest'oggetto non \u00e8 osservabile da molte delle regioni abitate dell'emisfero boreale, come quasi tutta l'Europa e gran parte del Nordamerica; da alcune regioni abitate dell'emisfero australe, al contrario, si presenta circumpolare. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nNonostante si tratti di un agglomerato di milioni di stelle, la sua luminosit\u00e0 \u00e8 talmente elevata che fu inizialmente scambiata per una stella vera e propria; a conferma di ci\u00f2 vi \u00e8 il suo stesso nome comune, \"Omega Centauri\", ossia riporta una lettera greca, come in uso per le stelle. L'oggetto era noto ai Greci e ai Romani, poich\u00e9 a causa della precessione degli equinozi si trovava all'epoca molto pi\u00f9 alto sull'orizzonte mediterraneo, ma veniva considerata una stella come le altre. Johann Bayer, che era solito catalogare le stelle pi\u00f9 luminose di una costellazione assegnando loro una lettera greca in ordine di luminosit\u00e0, diede la lettera \"omega\" all'ammasso, scambiandola per una stella. Bayer la incluse nella sua opera \"Uranometria\" del 1603, anche perch\u00e9 era gi\u00e0 stata osservata dal suo \"predecessore\" Tolomeo.\nOmega Centauri fu considerata una stella fino al 1677, quando Edmond Halley la riconobbe come di natura non stellare, e la catalog\u00f2 come una \"macchia chiara\"; seguendo la scia di Halley, Philippe Loys de Cheseaux la incluse nella sua lista delle 21 nebulose pi\u00f9 luminose, e pure Nicolas Louis de Lacaille cadde in errore, considerandola un oggetto nebuloso senza stelle. La natura di ammasso stellare fu forse riconosciuta da John Herschel, o pi\u00f9 probabilmente da James Dunlop, che lo descrisse nel 1827 come un globo di stelle che gradualmente si concentra verso il centro.\nCaratteristiche.\nPosto ad una distanza stimata intorno ai 16.000 anni-luce, risulta essere uno degli ammassi globulari pi\u00f9 vicini al Sistema solare. \u00c8 il pi\u00f9 grande ammasso globulare conosciuto appartenente alla Via Lattea, il secondo per dimensioni dell'intero Gruppo Locale dopo Mayall II; contiene diversi milioni di stelle della Popolazione II, per una massa complessiva pari a quella di cinque milioni di Soli (la stessa massa delle galassie nane pi\u00f9 piccole conosciute). La magnitudine delle sue componenti pi\u00f9 luminose \u00e8 pari a 11,5.\nLa sua et\u00e0 risulta essere di circa 12 miliardi di anni, ossia simile a quella dell'Universo stesso. Omega Centauri \u00e8 l'unico ammasso globulare conosciuto che presenta una chiara dispersione nel suo contenuto di metalli; ci\u00f2 darebbe credito alla teoria secondo la quale Omega Centauri sarebbe il nucleo di un'antica galassia nana \"fagocitata\" dalla nostra. Il nucleo della galassia, rimasto integro, avrebbe assunto le caratteristiche di ammasso globulare, con una popolazione di stelle molto antiche; altri ammassi con caratteristiche simili sono noti all'interno e all'esterno della Via lattea."}
{"id": "1217067", "revid": "486946", "url": "https://it.wikipedia.org/wiki?curid=1217067", "title": "Regni romano barbarici", "text": ""}
{"id": "1217069", "revid": "486946", "url": "https://it.wikipedia.org/wiki?curid=1217069", "title": "Love Reign O'er Me", "text": ""}
{"id": "1217071", "revid": "124577100", "url": "https://it.wikipedia.org/wiki?curid=1217071", "title": "Love, Reign o'er Me/Water", "text": "Love, Reign O'er Me/Water \u00e8 un singolo dei The Who del 1973.\nTracce.\nLato A\nLato B\nBrani.\nLove, Reign O'er Me\nLa versione del singolo \u00e8 pi\u00f9 breve rispetto a quella dell'album, .\nLa canzone riguarda il personaggio principale della storia narrata nell'opera rock, Jimmy, che ha una crisi, ruba una barca e scappa su un'isola.\nRiguardo alla canzone, Pete Townshend dichiar\u00f2:\nWater\nIl brano, gi\u00e0 pubblicato nel precedente singolo \"\", non \u00e8 compreso nella versione ufficiale dell'album \"Quadrophenia\"; verr\u00e0 aggiunto nelle versioni successive come bonus track."}
{"id": "1217076", "revid": "124472638", "url": "https://it.wikipedia.org/wiki?curid=1217076", "title": "Cappella Peruzzi", "text": "La cappella Peruzzi \u00e8 la seconda cappella a destra del coro nella basilica di Santa Croce a Firenze. Contiene un ciclo di pitture a secco su parete di Giotto, databile al 1318-1322 circa e dedicato ai santi Giovanni Evangelista e Giovanni Battista.\nStoria.\nFu commissionata da un esponente della famiglia Peruzzi, tra i pi\u00f9 ricchi banchieri e mercanti della citt\u00e0, a Giotto, che la dipinse in una fase matura della sua carriera, verso il 1318, una dozzina d'anni dopo il suo capolavoro alla Cappella degli Scrovegni di Padova. Entro il 1322 circa i lavori dovevano essere compiuti. Nella stessa chiesa, circa dieci anni dopo Giotto affresc\u00f2 anche la cappella Bardi. In totale le cappelle affrescate da Giotto erano quattro, ma solo queste due ci sono pervenute: le cappelle Giugni e Tosinghi infatti non hanno pi\u00f9 alcuna traccia delle pitture menzionate dalle fonti antiche.\nDalla stessa cappella proviene il \"Polittico Peruzzi\" che fu smembrato e disperso in diverse collezioni fino al ricongiungimento nell'attuale collocazione presso il Museum of Art di Raleight (Carolina del Nord) che rappresenta \"Il Redentore, la Madonna, i due Giovanni e san Francesco\".\nNel momento di massima fama l'artista doveva far fronte a numerose commissioni, richiedendo una tecnica pi\u00f9 veloce dell'affresco, con ampie parti a secco. Gi\u00e0 danneggiata per via del tempo quindi e per gli effetti di infiltrazioni e alluvioni, la cappella Peruzzi venne completamente imbiancata nel 1714. Fu riscoperta nel 1841, quando venne restaurata con pesanti integrazioni di Antonio Marini, oggi rimosse e conservate in ambienti attigui alla sagrestia della stessa chiesa. Le pitture, gi\u00e0 danneggiate dall'inserimento di armi gentilizie e lapidi, furono quindi ripassate incautamente nell'Ottocento e nello stesso periodo fu inserito un altare che compromise le pitture della parete di fondo; restaurate nel 1958-1961 sotto la guida di Leonetto Tintori, sono oggi apprezzabili solo nell'inventiva e nella composizione, essendo ormai perduti i valori pittorici della stesura.\nDescrizione.\nVi sono rappresentate \"Scene della vita di san Giovanni Evangelista\" e \"di san Giovanni Battista\" (sei scene sulle pareti laterali).\nNell'archivolto sono raffigurati otto busti di \"Profeti\", mentre i pennacchi della volta presentano i quattro simboli degli Evangelisti.\nLa parete destra mostra le \"Storie di san Giovanni Evangelista\", che si leggono dall'alto al basso: \nLa parete sinistra ha le \"Storie di San Giovanni Battista\": \nSopra le lunette si trovano fasce con esagoni contenenti teste maschili. La scelta di dedicare la cappella ai due san Giovanni era legata innanzitutto al nome del committente (Giovanni di Rinieri Peruzzi), sia per la devozione dei fiorentini al Battista e sia all'evento della concomitanza di date tra il giorno dell'ascensione dell'Evangelista e della nascita del Battista, il 24 giugno. Le storie si basarono probabilmente sulla \"Leggenda Aurea\" di Jacopo da Varazze.\nSulla parete della finestra restano tracce di elementi decorativi e un \"Angelo dell'apocalisse\" mutilo. Tra le fasce decorative si trovano delle testine entro esagoni dalla notevole caratterizzazione fisiognomica, che a qualcuno avevano fatto pensare a ritratti della famiglia Peruzzi, i primi dell'arte italiana: ipotesi suggestiva ma inverificabile.\n\"Annuncio a Zaccaria\".\nNella lunetta sinistra, la scena dell\"Annuncio a Zaccaria\" d\u00e0 avvio alle scene della vita del Battista. Mentre sta compiendo un sacrificio nel tempio di Gerusalemme, Zaccaria riceve la visione dell'arcangelo Gabriele che gli rivela come sar\u00e0 presto padre. Egli, non credendo all'annuncio divino, rimarr\u00e0 muto fino alla nascita del figlio.\nLa scena \u00e8 ambientata in un'architettura in tralice che asseconda il punto di vista dello spettatore. Sotto un ciborio gotico Zaccaria sventola un turibolo d'incenso e, dall'altra parte dell'altare, gli si fa incontro l'angelo che solleva la mano nel tipico gesto del parlante. Anche l'edificio a destra segue la medesima prospettiva intuitiva, e davanti ad esso si trovano alcuni personaggi, tra cui due donne che sono le figure meglio conservate della scena. A sinistra invece si fa avanti un gruppo di musici, almeno a giudicare da quello meglio conservato che tiene in mano uno strumento a corda da pizzicare. Le decorazione del Tempio si rivelarono aggiunte posteriori e vennero rimosse nei restauri novecenteschi.\n\"Nascita imposizione del nome al Battista\".\nUn grande edificio con due stanze dalle pareti anteriori rimosse per svelarne l'interno suddivide il riquadro in due scene; a destra la camera della partoriente Elisabetta, sdraiata sul letto e circondata da tre ancelle, a sinistra Zaccaria che scrive su un foglio il nome del figlio (dopo di che riacquister\u00e0 la parola) mentre una donna glielo porge assistita da altri personaggi.\nAnche in questo caso l'architettura segue uno scorcio orientato verso il punto di vista ideale dello spettatore, al centro della cappella. La superficie pittorica \u00e8 molto lacunosa e rovinata, specialmente nella porzione destra. Si percepisce per\u00f2 l'accentuazione plastica delle figure avvolte negli ampi mantelli, nonch\u00e9 l'occhio di riguardo all'ambientazione scenica, costruita per cubi sovrapposti di notevole effetto.\n\"Banchetto di Erode\".\nNel registro inferiore si trova poi la scena del \"Banchetto di Erode\", ambientata nel palazzo del re che, ancora una volta, presenta una prospettiva con un punto di vista sfasato simile a quello nelle scene superiori. Erode sta banchettando allietato da musici, commensali e dalla danza di Salom\u00e8 (a destra, in piedi, mentre muove le braccia guardate da due donne incuriosite). Nella stanza a destra per\u00f2 la ragazza inginocchiata sta gi\u00e0 mostrando la testa del Battista alla madre Erodiade e, tornando nella stanza del banchetto, un soldato la mostra poi al padre Erode. Appare quindi molto complessa la scansione degli episodi, con una lettura non lineare in un verso o nell'altro di grande modernit\u00e0, che ricorda il muoversi degli attori su un palcoscenico teatrale.\nLa superficie pittorica \u00e8 molto logora ma la scena \u00e8 pressoch\u00e9 integra. Il \"Banchetto\" fu la scena pi\u00f9 ammirata e copiata del ciclo: Ambrogio Lorenzetti riprese le figure delle donne che osservano Salom\u00e8 negli affreschi della chiesa di San Francesco a Siena (1328 circa), costituendo un importante termine \"ante quem\" per il ciclo fiorentino. Curata \u00e8 la decorazione dell'architettura, con una teoria di statue lungo il cornicione del soffitto tra cui sono disposti festoni, motivo ripreso pure dal Lorenzetti in opere come la \"Presentazione al Tempio\".\nNel corso del restauro \u00e8 emerso come molte delle teste fossero gi\u00e0 state anticamente ridipinte tra il Quattro e il Cinquecento.\n\"Visione a Patmos\".\nLe scene di san Giovanni Evangelista iniziano nella lunetta destra con la \"Visione a Patmos\". Il santo \u00e8 raffigurato addormentato al centro della scena, su un lembo di terra circondato da acque che evoca appunto l'isola di Patmos. La figura del dormiente, con un palmo che regge la testa inclinata, si ritrova in numerose opere di Giotto che spesso rappresent\u00f2 il tema del sogno. Il santo \u00e8 circondato dai simboli della sua visione apocalittica sulla base dei quali scrisse le prime sette lettere ai vescovi: la partoriente che scaccia il drago, il Redentore con la falce, l'arcangelo Michele armato e quattro angeli che, alle estremit\u00e0 della scena, tengono nasi e bocche chiuse di grosse teste demoniache ricoperte di peli.\n\"Resurrezione di Drusiana\".\nRitornando da Efeso, Giovanni si trova incontro il corteo funebre di Drusiana, morta anzitempo nel desiderio di rivederlo. Egli allora la fa risorgere. La scena \u00e8 ambientata fuori dalle mura di una poderosa citt\u00e0, in cui si riconosce una porta urbica tra due torrette con copertira a piramide e il retro di una grande basilica, con absidi, rosoni e archetti pensili che decorano le superfici murarie e tre grandi cupole costolonate sui corpi di fabbrica.\nA sinistra Giovanni, con un gesto eloquente del braccio, fa risorgere la donna sul cataletto, che si leva inginocchiandosi e pregandolo. La stessa azione \u00e8 compiuta da tre donne ai piedi del santo. Completano la scena numerosi spettatori, soprattutto nel corteo funebre, talvolta sorpresi (come quello che solleva i palmi delle mani), talvolta colti in preghiera, talvolta apparentemente impassibili. All'estrema sinistra si fa avanti uno storpio sulle stampelle, desideroso di essere a sua volta miracolato.\nLa mano di san Giovanni \u00e8 indicata come il brano di pittura originale meglio conservato dell'intera cappella, che dimostra l'incisivit\u00e0 espressiva della pittura di Giotto in questa fase della sua carriera.\n\"Ascensione di san Giovanni\".\nConclude nel registro inferiore la scena dell\"Ascensione di san Giovanni\", un episodio presente nella \"Leggenda Aurea\" derivato da fonti incerte, che oggi \u00e8 escluso dall'agiografia ufficiale del santo. Nella sua abitazione di Efeso Giovanni \u00e8 trascinato in cielo da Ges\u00f9, comparso tra gli angeli in un'emanazione luminosa e aiutato da san Pietro, primo apostolo. Giovanni si leva in obliquo passando da un'apertura nel soffitto e scivolando fuori dalla fossa che si era fatto scavare quando, ormai prossimo a morire, aveva ricevuto l'annuncio della sua dipartita da Dio. Il santo ha il corpo inclinato e le braccia levate, nella tipica iconografia dell'ascensione in generale, presente anche, ad esempio, nella scena dell\"Ascensione di Cristo\" della Cappella degli Scrovegni.\nGiustamente nota \u00e8 l'invenzione architettonica della scena, con l'edificio che assomiglia a una basilica finemente decorata (ad esempio dai fregi cosmateschi), per met\u00e0 coperto da volta a botte e per met\u00e0, oltre l'apertura, coperto da una sorta di terrazza con parapetto. In basso sta una serie di testimoni, colti dalla sorpresa: c'\u00e8 chi guarda incredulo la fossa vuota, chi solleva le braccia per lo stupore, chi alza il berretto per vedere la prodigiosa dipartita. Una figura vestita di rosso sta sdraiata in terra.\nLe due figure a sinistra vennero replicate dal giovane Michelangelo in un disegno oggi al Cabinet des Dessins del Louvre (n. 706 r).\nStile.\nLo stato di conservazione attuale delle pitture \u00e8 fortemente compromesso da diversi fattori succedutisi nel tempo (non tra ultimi l'ampio ricorso della pittura a secco invece che a fresco), ma non impedisce di vedere la qualit\u00e0 delle figure rese plasticamente da un attento uso del chiaroscuro e caratterizzate dallo studio approfondito dei problemi di resa e rappresentazione spaziale.\nIn questi affreschi si nota un'evoluzione dello stile di Giotto, con panneggi ampi e debordanti come mai visto prima che esaltano la monumentalit\u00e0 delle figure. Le architetture sono inoltre disposte in maniera pi\u00f9 espressiva, con vivi spigoli che forzano alcune caratteristiche delle scene; dilatandosi in prospettiva che continuano oltre le cornici delle scene fornendo un'istantanea dello stile urbanistico del tempo di Giotto. Questa scelta \u00e8 anche funzionale alla ristrettezza della cappella, alta e profonda ma piuttosto stretta, che cos\u00ec viene dilatata dallo spazio dipinto e si perfeziona per una veduta non tanto dal centro, ma dalla soglia.\nAll'interno di queste quinte prospettiche, si sviluppano le storie sacre composte in maniera calibrata nel numero e nel movimento dei personaggi.\nRetaggio.\nLa sapienza compositiva di Giotto divenne motivo di ispirazione per artisti successivi come ad esempio Masaccio negli affreschi della Cappella Brancacci nella chiesa del Carmine (che copi\u00f2 per esempio i vecchioni nella scena della \"Resurrezione di Drusiana\") e Michelangelo che ben due secoli dopo la studi\u00f2 attentamente disegnando diverse figure, a testimoniare la grande considerazione che questo ciclo ebbe anche nel Rinascimento."}
{"id": "1217084", "revid": "1318658", "url": "https://it.wikipedia.org/wiki?curid=1217084", "title": "Maubert - Mutualit\u00e9 (metropolitana di Parigi)", "text": "Maubert - Mutualit\u00e9 \u00e8 una stazione della linea 10 della metropolitana di Parigi; \u00e8 situata nel V \"arrondissement\".\nLa stazione.\nDeve il suo nome alla place Maubert e alla Maison de la Mutualit\u00e9, vicine alla stazione.\nLa volta e le pareti della hall della stazione sono rivestite di ceramica bianca. Al centro, due tubi paralleli di luce arancione seguono l'arcata della volta, al di sopra dei binari."}
{"id": "1217086", "revid": "1641659", "url": "https://it.wikipedia.org/wiki?curid=1217086", "title": "Strage di Gioia Tauro", "text": "La strage di Gioia Tauro venne causata dal deragliamento del treno direttissimo Treno del Sole Siracusa - Torino Porta Nuova del 22 luglio del 1970, avvenuto a poche centinaia di metri dalla stazione di Gioia Tauro.\nLa sentenza della corte di Assise di Palmi n 3/96 del 27/2/2001 individua come responsabili tre esponenti di Avanguardia Nazionale: Vito Silverini, Vincenzo Caracciolo e Giuseppe Scarcella. Le cause non vennero mai accertate, Con una direttiva del 22 aprile 2014, tutti i fascicoli relativi a questa strage non sono pi\u00f9 coperti dal segreto di Stato e sono perci\u00f2 liberamente consultabili.\nStoria.\nNell'estate del 1970 la parte meridionale della regione era in balia della rivolta di Reggio Calabria causata dalla nomina di Catanzaro a capoluogo di regione. La rabbia di molti cittadini di Reggio sfoci\u00f2 nella proclamazione dello sciopero cittadino il 13 luglio. La rivolta era coordinata da un \"comitato d'azione\" che raccoglieva esponenti del Movimento Sociale Italiano e di altri partiti. Il 15 luglio si arriv\u00f2 all'occupazione della stazione, alla creazione di barricate e scontri con la polizia per le strade della citt\u00e0. L'attentato avvenne una sola settimana dopo. Nel clima di sommossa vissuto a Reggio e provincia si verificarono anche altri episodi di sabotaggi alle infrastrutture ferroviarie come la distruzione funzionale della stazione di Reggio Calabria Lido; nessuno per\u00f2 di gravit\u00e0 paragonabile. Agli atti del Ministero dell'interno, risultano comunque, tra il 20 luglio 1970 e il 21 ottobre 1972, ben 44 gravi episodi dinamitardi, di cui 24 a tralicci, rotaie e stazioni ferroviarie.\nIl treno, dopo aver traghettato dalla Sicilia alle 14:35, \u00e8 partito da Villa San Giovanni e stava viaggiando ad una velocit\u00e0 di circa 100\u00a0km/h, quando, intorno alle 17:10 poco prima della stazione di Gioia Tauro, il macchinista Giovanni Billardi e l'aiuto macchinista Antonio Romeo avvertirono un forte sobbalzo della locomotiva (\"sobbalzi e strappi subiti dal locomotore, come se al mezzo di trazione fosse venuta a mancare qualcosa sotto\"). Azionarono quindi il freno rapido di emergenza. Il convoglio prese a rallentare comprimendosi mentre i respingenti delle carrozze assorbivano la decelerazione. La frenata avvenne regolarmente per le prime cinque carrozze, finch\u00e9 le sollecitazioni meccaniche spinsero uno dei carrelli della sesta carrozza fuori dalla sede dei binari. Le carrozze successive sviarono anch'esse nel corso dei 500 metri di frenata; durante la brusca decelerazione alcuni ganci di trazione si spezzarono e il convoglio si divise in tre tronconi.\nAll'arrivo dei soccorsi composti dai vigili del fuoco di Palmi, Cittanova e Reggio Calabria, dagli uomini della Celere e dei Carabinieri di stanza nel capoluogo, il convoglio si presentava cos\u00ec:\nIl treno trasportava circa 200 persone, . Il bilancio fu di 6 morti e pi\u00f9 di settanta feriti, di cui molti in gravi condizioni; tutti i deceduti si trovavano tra la nona e l'undicesima carrozza.\nIl sobbalzo era avvenuto nel breve tratto tra il cavalcavia delle Ferrovie Calabro Lucane e il gruppo di scambi all'ingresso in stazione, a 750 metri dall'ingresso delle piattaforme di stazione. Il capotreno Francesco Nazza conferm\u00f2 che fino a quel momento la marcia procedeva regolarmente, fatto supportato anche dalla testimonianza di due dei tre uomini in servizio a bordo che avevano percorso tutto il convoglio. Subito dopo l'evento, il capostazione Teodoro Mazz\u00f9 precis\u00f2 di aver udito \"un botto tremendo\" e visto \"una colonna di fumo (\"che\") si \u00e8 subito innalzata alta dal convoglio deragliato. Una scena apocalittica. Il caos pi\u00f9 completo. I passeggeri si buttavano gi\u00f9 dalle vetture, cercavano spasmodicamente di afferrare i loro cari, avevano il viso annerito dal fumo e le carni straziate dalle lamiere\".\nLe indagini.\nLe indagini nel 1971-1973.\nNonostante dalla ferrovia risultassero mancanti 1,8 metri di binario e nei mesi precedenti si fossero verificati attentati con dinamiche simili, inizialmente si parl\u00f2 di un guasto meccanico o un errore umano. Il questore Santillo identific\u00f2 le cause del deragliamento con \"lo sbullonamento del carrello n. 2 del corpo della nona vettura\". Ci\u00f2 nonostante, l'ipotesi dell'attentato venne avanzata e sostenuta dalla maggior parte della stampa nazionale: il giornalista Mario Righetti del \"Corriere della Sera\", specialista in tecnica ferroviaria, sostenne questa tesi dopo soli tre giorni, presto supportato anche da altre testate. Su \"L'Avanti\" si arriv\u00f2 a citare il presunto rinvenimento di altro esplosivo, il 7 agosto. Le indagini preliminari svolte dai marescialli Guido De Claris e Giuseppe Ciliberti quali membri del commissariato di Pubblica Sicurezza della direzione compartimentale delle Ferrovie dello Stato di Reggio Calabria stabilirono in un rapporto del 28 agosto che il fatto era dovuto a questioni tecniche, e considerarono anche la possibilit\u00e0 di responsabilit\u00e0 colpose per il personale in servizio allo scalo cittadino.\nVenne anche considerata l'ipotesi di un cedimento strutturale, del binario o dei veicoli. Il rapporto escluse totalmente l'uso di esplosivi. Le conclusioni furono che: \"si deve ritenere che il disastro sia stato provocato a causa di natura tecnica da ricercarsi nel materiale rotabile o nel materiale di armamento\". Queste stridevano con la testimonianza di Francesco Crea, dipendente delle FS addetto alla verifica dell'armamento ferroviario, secondo il quale i binari, pi\u00f9 volte ispezionati quello stesso giorno solo poche ore prima non riportavano alcuna anomalia, disallineamento o manomissione.\nL'allora sostituto procuratore della Repubblica di Palmi Paolo Scopelliti condusse un'inchiesta sulla vicenda. Il collegio di periti a cui venne richiesto un parere tecnico consegn\u00f2 la relazione il 7 luglio 1971 che escluse che la causa dell'incidente potesse essere attribuita a errori umani o fattori tecnici.\nTra i periti vi erano persone di differente estrazione:\nLa tesi dell'esplosivo era confermata dal fatto che un tratto della rotaia lato monte, a circa 20 metri di distanza dalla \"travata metallica (del viadotto) al km 349-827\" circa era stata divelta e presentava su un tratto di 1,8 metri un'asportazione parziale della soletta interna, indicativo di un atto doloso o di una esplosione. Nel rapporto emergevano le analogie con i tre attentati verificatisi sulla stessa linea il 22 e 27 settembre e il 10 ottobre del 1970: anche in quei casi, l'esplosivo aveva divelto circa due metri di binario. La commissione indic\u00f2 come causa pi\u00f9 probabile un fatto esterno all'esercizio ferroviario, molto probabilmente una carica esplosiva sulla massicciata. La perizia della commissione venne ignorata nel secondo rapporto del commissariato del 9 settembre 1971 e sempre a firma De Claris - Ciliberti, che confermava le deduzioni del primo rapporto, e portava nuovi elementi legati a lavori in corso sulla linea quel giorno, conclusisi alle ore 16, poco pi\u00f9 di un'ora prima del transito del treno. I dirigenti di movimento vennero accusati di aver rimosso erroneamente il vincolo dei 60\u00a0km/h di velocit\u00e0 massima senza aver terminato la liberazione dell'armamento dai residui dei lavori.\nTale ipotesi era stata avanzata anche da una lettera anonima, inviata al procuratore di Palmi gi\u00e0 il 28 luglio 1970. A Francesco Crea, l'addetto all'armamento, venne imputato di aver effettuato un controllo inaccurato senza aver verificato lo stato dei binari col termometro da rotaie, facendo implicitamente ritenere che vi fosse stata una rottura del binario dovuta all'eccessiva dilatazione termica degli stessi. Questa ipotesi non era compatibile col fatto che decine di treni erano gi\u00e0 transitati durante le ore pi\u00f9 calde della giornata senza che fossero avvenute anomalie.\nQuattro dipendenti delle Ferrovie vennero inquisiti per varie negligenze che avrebbero portato la locomotiva a urtare contro qualcosa lasciato sul binario. Vennero iscritti all'albo degli indagati il caposquadra Emilio Carrera, il sorvegliante Giuseppe Iannelli, il capostazione Emanuele Guido, ed infine Francesco Crea, tutti con le gravi accuse di disastro colposo e omicidio colposo plurimo. Nel secondo rapporto di nuovo si escluse l'ipotesi terroristica sulla base del fatto che i passeggeri non sentirono detonazioni e che la ferrovia non risultava ampiamente deformata, n\u00e9 era presente una buca sulla massicciata.\nQuesta conclusione venne poi smentita dalla Corte d'Assise di Palmi nella riapertura dell'inchiesta del 2001, che sostenne la non necessit\u00e0 di una carica di grande potenza per causare un effetto simile. Nell'ambito dell'inchiesta giudiziaria, la commissione inquirente chiese un supplemento di perizia per meglio chiarire la questione della rotaia divelta e con la suola deformata: il 26 giugno 1973 la perizia balistica venne quindi affidata a due esperti, il generale di brigata Antonino Mannino e il professore di medicina legale Giuseppe Ortese, dell'universit\u00e0 di Messina.\nLa commissione giunse a stabilire che l'esplosione era compatibile con la scena dell'incidente nonostante l'assenza di tracce di esplosivi, affermando che queste erano \"facilmente alterabili e soggette a dispersione se, come nel caso di Gioia Tauro, si verifica deragliamento di molti vagoni, con aratura della massicciata e sconvolgimento del materiale di armamento, ma che, a parte ci\u00f2, le tracce possono essere proiettate a notevole distanza dal fenomeno esplosivo ed essere pertanto di difficile o impossibile reperimento\". Venne inoltre confermata la similitudine con le scene delle altre esplosioni su binari avvenute in quello stesso periodo.\nLa prima istruttoria dl 1974.\nIl 30 maggio 1974 il giudice istruttore scagion\u00f2 i dipendenti delle Ferrovie dello Stato precedentemente accusati per errori nel servizio con la decisione di \"non luogo a procedere\" per \"non aver commesso il fatto\". L'inchiesta si chiuse lasciando l'attentato dinamitardo come semplice ipotesi, per quanto la pi\u00f9 probabile. Ipotesi \"destinata a restare nel limbo delle congetture\", in quanto \"non \u00e8 agevole ritenere, alla luce dell'umana esperienza, che la detonazione prodotta dalla carica esplosa sul binario nel pomeriggio del 20 luglio 1970 trovavansi in prossimit\u00e0 della stazione ferroviaria di Gioia Tauro\".\nQuesta sentenza suscit\u00f2 scalpore all'epoca poich\u00e9 di fatto ammetteva la possibile esecuzione di un attentato ma non stabiliva l'apertura di un fascicolo a carico di ignoti per capire chi ne fosse responsabile. L'anno precedente un volantino datato 17 maggio 1973 era stato recapitato alla procura di Salerno da parte del circolo anarchico \"Bielli\", in cui si denunciava un tentativo di occultamento delle responsabilit\u00e0 dei gruppi missini e fascisti nella strage, tentativo operato dalle stesse forze dell'ordine. \nNello stesso si sosteneva anche che l'incidente in cui persero la vita i cosiddetti \"anarchici della Baracca\" e la sparizione dei loro documenti fossero ricollegabili alla strage, sulla quale i cinque ragazzi avevano indagato. La Corte di Assise di Palmi nel 2001 stabil\u00ec che le indagini iniziali furono palesemente insufficienti, tanto che \"all'origine non si percep\u00ec neppure la natura dolosa di quello che venne, infatti, considerato come un disastro colposo\".\nLa riapertura nel 1993.\nA partire dal 16 giugno 1993 due pentiti della 'Ndrangheta cominciarono a deporre le proprie testimonianze di fronte al Sostituto Procuratore della Direzione Nazionale Antimafia Vincenzo Macr\u00ec nell'ambito della maxi inchiesta \"Olimpia 1\", volta a far emergere la rete di rapporti tra politica e criminalit\u00e0 organizzata in Calabria. Stando alle loro affermazioni, nel 1970 in Calabria si erano formate alleanze strategiche tra criminalit\u00e0 organizzata, eversione nera e altri esponenti di diversi movimenti estremisti. Uno dei due era Giacomo Ubaldo Lauro che sarebbe divenuto un testimone chiave nella vicenda dell'attentato di Gioia Tauro. Lauro dichiar\u00f2 il 16 giugno 1993 di avere avuto rapporti con Vito Silverini, un fascista esaltato vicino ai vertici del Comitato d'Azione che in quel periodo stava infiammando i moti di Reggio, nonostante fosse analfabeta. Lauro aveva assunto Silverini (noto come \"Ciccio il biondo\") come operaio tra il 1969 e il 1970 e lo aveva reincontrato in carcere dopo essere stato arrestato per un furto alla Cassa di Risparmio di Reggio. Silverini non era nuovo all'esperienza carceraria, avendo gi\u00e0 scontato alcuni mesi per violenze legate all'insurrezione cittadina. Nel carcere reggino Silverini e Lauro avevano condiviso la stessa cella. Silverini aveva confessato a Lauro di possedere una somma presso la Banca Nazionale del Lavoro pagatagli dal Comitato proprio per la bomba messa sulla tratta Bagnara - Gioia Tauro, che aveva causato il deragliamento del treno. Silverini aveva portato una carica di dinamite da miniera sul luogo insieme a Giovanni Moro e Vincenzo Caracciolo, nascondendola sull'Ape Piaggio di quest'ultimo, e l'aveva posizionata con un innesco a miccia a lenta combustione. Silverini si vant\u00f2 con Lauro di essere sul posto sia al momento dell'esplosione (\"mi disse che l'attentato era avvenuto in ore diurne e cio\u00e8 nel pomeriggio, tra le 16 o le 18, e questo aveva consentito a lui e a Caracciolo di osservare senza difficolt\u00e0 dall'alto la scena\") che all'arrivo del questore Santillo, e di aver assistito alle prime fasi dell'inchiesta sul campo: inoltre afferm\u00f2 di aver provocato con quella bomba la distruzione di 70 metri di ferrovia, fatto questo non corrispondente al vero.\nLauro in seguito ripet\u00e9 la sua deposizione a Milano, al giudice istruttore Guido Salvini che stava indagando sull'attivit\u00e0 eversiva di Avanguardia Nazionale. Giacomo Ubaldo Lauro in un interrogatorio dell'11 novembre 1994 confess\u00f2 di aver avuto parte nella vicenda, e di essere stato lui stesso a consegnare l'esplosivo a Silverini, Moro e Caracciolo. In cambio aveva ricevuto alcuni milioni di lire, provenienti dal \"Comitato d'azione per Reggio capoluogo\".\nLa testimonianza di Lauro venne confermata il 30 novembre 1993 da un altro pentito, Carmine Dominici, esponente di punta di Avanguardia Nazionale a Reggio Calabria fra il 1967 ed il 1976. Dominici era anche stato uno degli uomini di fiducia del marchese Felice Genoese Zerbi, proprietario di numerose terre, ma soprattutto dirigente di Avanguardia Nazionale.\nMalavitoso comune, oltrech\u00e9 attivista politico, Dominici era stato condannato a una lunga pena detentiva e aveva deciso di collaborare con la magistratura. Il 30 novembre 1993 conferm\u00f2 le parole di Giacomo Lauro. Anche Dominici, come Lauro, si era trovato nella cella numero 10 del carcere di Reggio Calabria, in compagnia di Vito Silverini. Dalle deposizioni, secondo l'accusa, appariva chiaro il quadro dei presunti mandanti. Tra questi vi erano:\nL'istruttoria iniziata nel luglio 1995 si concluse con il proscioglimento di tutti i presunti finanziatori e i mandanti politici, che sostennero la (ormai esclusa) tesi dell'incidente ferroviario, \nProcessi.\nCon la riapertura del processo in seguito alle deposizioni dei pentiti la Corte d'Assise di Palmi nel febbraio 2001 emise una sentenza di condanna per gli esecutori della strage, compiuta con esplosivo. Vito Silverini, Vincenzo Caracciolo e Giuseppe Scarcella, imputati riconosciuti colpevoli erano per\u00f2 tutti e tre gi\u00e0 deceduti. Vennero aperte nuove inchieste sui presunti mandanti.\nLauro il 19 aprile del 1996 venne processato per aver fornito l'esplosivo nell'ambito della sua attivit\u00e0 di uomo della 'ndrangheta, iniziata nel 1960 e conclusasi nel 1992 con l'arresto. Venne assolto dalla Corte d'Assise il 27 febbraio 2001, per \"mancanza di dolo\", sentenza confermata il 17 marzo 2003 dalla Corte di assise di appello di Reggio Calabria: per Lauro erano stati chiesti 24 anni di carcere.\nAll'atto della chiusura del processo per la strage, nel gennaio 2006, l'unica condanna emessa nei confronti di uno dei coinvolti ancora vivente fu quella di \"concorso anomalo in omicidio plurimo\" a carico di Lauro: il reato per\u00f2 era estinto per prescrizione. Il giudice Salvini, nella sua sentenza di condanna verso alcuni esponenti di Avanguardia Nazionale, sostenne la necessit\u00e0 di riaprire l'inchiesta sugli \"Anarchici della Baracca\" periti nell'incidente d'auto, forse provocato ad arte per eliminare testimoni scomodi tra cui Giovanni Aric\u00f2, uno di essi, che aveva confidato al cugino di essere in possesso di documentazione riguardante l'attentato."}
{"id": "1217090", "revid": "712828", "url": "https://it.wikipedia.org/wiki?curid=1217090", "title": "Palazzo Lotta", "text": ""}
{"id": "1217102", "revid": "287204", "url": "https://it.wikipedia.org/wiki?curid=1217102", "title": "Marvin", "text": ""}
{"id": "1217103", "revid": "62004", "url": "https://it.wikipedia.org/wiki?curid=1217103", "title": "Ciclismo ai Giochi della XIX Olimpiade", "text": "Le competizioni di ciclismo dei Giochi della XIX Olimpiade si svolsero dal 17 al 21 ottobre 1968 al \"Vel\u00f3dromo Ol\u00edmpico Agust\u00edn Melgar\" per le competizioni su pista mentre le competizioni su strada si svolsero nei giorni 15 e 23 ottobre 1968 a Citt\u00e0 del Messico.\nCome a si sono disputate sette prove."}
{"id": "1217105", "revid": "1543377", "url": "https://it.wikipedia.org/wiki?curid=1217105", "title": "Ciclismo ai Giochi della XVIII Olimpiade", "text": "Le competizioni di ciclismo dei Giochi della XVIII Olimpiade si svolsero dal 16 al 20 ottobre 1964 al velodromo di Hachi\u014dji per le competizioni su pista mentre le competizioni su strada si svolsero nei giorni 14 e 22 ottobre 1964 a Tokyo.\nA differenza di \u00e8 stata introdotta la prova dell'inseguimento individuale portando le prove a sette."}
{"id": "1217106", "revid": "121540365", "url": "https://it.wikipedia.org/wiki?curid=1217106", "title": "Warwick Davis", "text": "Biografia.\n\u00c8 noto per aver interpretato Willow Ufgood in \"Willow\", Wicket W. Warrick ne \"Il ritorno dello Jedi\", Filius Vitious e Unci-Unci nei film della saga di \"Harry Potter\", il protagonista in \"Leprechaun\" e nei suoi sequel, il nano Sabato (color Indaco) in \"La vera storia di Biancaneve\", Marvin l'androide paranoico in \"Guida galattica per autostoppisti\" ed appare in un cameo nel film \"Ray\" interpretando la parte di Oberon. Si \u00e8 anche distinto per aver interpretato il ruolo di un grottesco ed inquietante nano, Knackerman, indossato come uno zaino sulle spalle di un energumeno, nel film splatter \"Small Town - La citt\u00e0 della morte.\"\nAlto 107 centimetri, nel 1991 sposa l'attrice Samantha D. Burroughs, anch'ella affetta da nanismo. I due si erano conosciuti nel set del film \"Willow.\" Dal matrimonio nascono quattro figli: Lloyd e George, morti subito dopo la nascita, Annabelle, nata nel 1997 e Harrison, nato nel 2003.\nDoppiatori italiani.\nNelle versioni in italiano dei suoi film, Warwick Davis \u00e8 stato doppiato da:\nDa doppiatore \u00e8 sostituito da:"}
{"id": "1217108", "revid": "962319", "url": "https://it.wikipedia.org/wiki?curid=1217108", "title": "Ciclismo ai Giochi della XVII Olimpiade", "text": "Le competizioni di ciclismo dei Giochi della XVII Olimpiade si svolsero dal 26 al 29 agosto 1960 al Velodromo Olimpico per le competizioni su pista mentre le competizioni su strada si svolsero nei giorni 26 e 30 agosto a Roma.\nCome a si sono disputati sei eventi tutti maschili."}
{"id": "1217113", "revid": "1465353", "url": "https://it.wikipedia.org/wiki?curid=1217113", "title": "Agenzia per la rappresentanza negoziale delle pubbliche amministrazioni", "text": "L'Agenzia per la rappresentanza negoziale delle pubbliche amministrazioni (ARAN) \u00e8 un'agenzia italiana che rappresenta legalmente le pubbliche amministrazioni italiane nella contrattazione collettiva nazionale ed \u00e8 sottoposta alla vigilanza della Presidenza del Consiglio dei Ministri, in qualit\u00e0 di ente pubblico non economico vigilato.\nVenne istituita dall'art. 50 del d.lgs 3 febbraio 1993, n. 29, nell'ambito dell'attuazione della privatizzazione del diritto del lavoro pubblico in Italia.\nCaratteristiche.\nL'ARAN ha personalit\u00e0 giuridica di diritto pubblico ed \u00e8 soggetta al potere di indirizzo esercitato dalle pubbliche amministrazioni che a tal fine danno vita a comitati di settore.\nRiassumendo le sue peculiarit\u00e0, possiamo osservare che:\n\u00c8 un organo necessario, perch\u00e9 la sua funzione \u00e8 espressamente prevista e necessaria in sede di contrattazione collettiva per i contratti delle amministrazioni pubbliche italiane.\nL'ARAN \u00e8 sottoposta unicamente al controllo di tipo finanziario della Corte dei Conti, che ne valuta la consuntivazione della gestione finanziaria, essendo stato eliminato il controllo sulla sua attivit\u00e0 da parte della Presidenza del Consiglio dei ministri. L'autonomia gestionale \u00e8 garantita dai contributi versati all'agenzia dai comparti delle singole amministrazioni pubbliche e dal fatto che l'agenzia ha una propria dotazione organica di personale, a cui si accede per concorso pubblico o tramite passaggio da altre Pubbliche Amministrazioni.\nFunzioni.\nL'ARAN \u00e8 il soggetto su cui si incentra il sistema delle relazioni sindacali nel sistema delle pubbliche amministrazioni. Rappresenta la controparte pubblica in sede negoziale, gestendo la contrattazione con le controparti sindacali. Svolge funzioni di consulenza alle pubbliche amministrazioni quando si tratta di interpretare le norme dei CCNL o quando queste si trovano a definire i contratti integrativi.\nL'ARAN svolge anche funzioni nei confronti delle rappresentanze sindacali, in quanto ne certifica la rappresentativit\u00e0 ai fini della successiva fase di contrattazione.\nCura, inoltre, le attivit\u00e0 di studio, monitoraggio e documentazione necessarie nell'esercizio della contrattazione collettiva, predisponendo a cadenza trimestrale un rapporto sull'evoluzione delle retribuzioni di fatto dei pubblici dipendenti come previsto ai sensi dell. art. 46 del d.lgs. 30 marzo 2001 n. 165, come modificato dal novellato dal d.lgs. 27 ottobre 2009 n. 150.\nOrgani.\nPresidente.\nIl Presidente \u00e8 nominato con decreto del Presidente della Repubblica, su proposta del Ministro per la pubblica amministrazione e l'innovazione tra i 3 membri designati dal Governo, previo parere della Conferenza unificata Stato Regioni e Stato Citt\u00e0.\nIl Presidente rappresenta l'Agenzia ed \u00e8 scelto fra esperti in materia di lavoro anche estranei alla pubblica amministrazione.\nComitato Direttivo.\nL'ARAN \u00e8 diretta da un Comitato Direttivo, composto da 4 membri, scelti tra esperti con competenza nelle materie delle relazioni sindacali e della gestione del personale, in particolare:\nIl Comitato vota a maggioranza dei suoi componenti. Dura in carica 4 anni e pu\u00f2 essere riconfermato per una sola volta."}
{"id": "1217147", "revid": "102252198", "url": "https://it.wikipedia.org/wiki?curid=1217147", "title": "Worldbeat", "text": "Worldbeat \u00e8 un termine usato nel mondo anglofono corrispondente al nostro world music. Si usa, infatti, per racchiudere quegli stili musicali che fondono elementi della musica folk o etnica con altri derivati dalla popular music, cio\u00e8 la musica pop occidentale come il rock, la musica leggera, ma anche soul, funk, etc.\nDi solito, si considera che il worldbeat sia nato a met\u00e0 degli anni ottanta, quando artisti come David Byrne, Peter Gabriel e Paul Simon iniziarono ad incorporare nella loro musica elementi latini e africani. \nIn realt\u00e0 questo processo \u00e8 solo esploso in quegli anni, in concomitanza con il fenomeno della globalizzazione, ma \u00e8 nato molto prima, specie in ambito jazz e caraibico. Uno dei progenitori \u00e8 il trombettista Dizzy Gillespie, che sul finire degli anni '40 fuse la musica cubana al bebop, elaborando cos\u00ec l'afrocuban jazz. Successivamente ci furono molti altri esempi nel jazz di questa tendenza, interpretati da musicisti come John Coltrane, Don Cherry, o da gruppi come il Paul Winter Consort, i Weather Report e gli Oregon, che tra gli anni '60 e '70 sperimentarono l'incontro tra jazz e varie musiche etniche del mondo, provenienti soprattutto dall'India, dall'Africa e dal centro-sud America.\nNegli anni '80, quindi, il fenomeno si spost\u00f2 nell'ambito della popular music e cominci\u00f2 a guadagnare una grossa fetta di mercato internazionale. Ma ormai, in seguito alla diffusione della musica afroamericana e del rock anche in Africa, erano nati altri generi gi\u00e0 figli di una contaminazione, come il mbalax senegalese e l'afrobeat nigeriano. Nei dischi di Peter Gabriel, Paul Simon e gli altri, quindi, il rock venne fuso non solo con alcune musiche tradizionali africane, ma anche con questi nuovi generi. \nAlcuni dei pi\u00f9 comuni generi folk incorporati sono ra\u00ef, samba, flamenco, tango, qawwali, highlife e il raga."}
{"id": "1217148", "revid": "235890", "url": "https://it.wikipedia.org/wiki?curid=1217148", "title": "Covarianza (fisica)", "text": ""}
{"id": "1217152", "revid": "729019", "url": "https://it.wikipedia.org/wiki?curid=1217152", "title": "Iain Balshaw", "text": "Biografia.\nBalshaw \u00e8 nato a Blackburn, in Lancashire.\nStudi\u00f2 allo Stonyhurst College dove insegnava anche il tecnico Brian Ashton, futuro C.T. della Nazionale inglese.\nInizi\u00f2 a giocare a rugby nelle giovanili del Preston Grasshoppers, e a 17 anni, nel 1996, Ashton lo chiam\u00f2 al Bath, con cui esord\u00ec in prima squadra nel 1997, realizzando 13 mete nella sua prima stagione e registrando una presenza in 1997-98, che gli valse il titolo di campione d'Europa di club.\nSi mise subito in evidenza, tanto che gi\u00e0 nel 2000 fu convocato in Nazionale maggiore per il primo Sei Nazioni con tale nuova denominazione; quell'anno termin\u00f2 con una vittoria a novembre contro l' a Twickenham, con una meta di Dan Luger all'ultimo minuto proprio su passaggio di Balshaw.\nNel Sei Nazioni 2001 part\u00ec da titolare e nel primo incontro fu il protagonista di un brillante 44-15 contro il , e quell'estate fu chiamato dai British Lions per il loro \"tour\" australiano, anche se la scarsa forma gli imped\u00ec di essere utilizzato con continuit\u00e0.\nL'anno seguente, tornato in forma ai suoi livelli migliori, partecip\u00f2 al \"tour\" inglese in Australia e Nuova Zelanda, conclusosi con tre vittorie su tre incontri.\nA dispetto di alcuni successivi infortuni e delle critiche ricevute, Clive Woodward convoc\u00f2 Balshaw nella rosa per la Coppa del Mondo 2003 in Australia, venendo ripagato per la fiducia concessagli: a parte le buone prove nei match di preparazione, Balshaw gioc\u00f2 buona parte degli incontri della Coppa, compresa la finale contro gli \"Wallabies\", che gli inglesi vinsero all'ultimo minuto dei tempi supplementari.\nNel luglio 2004 Balshaw si trasfer\u00ec al , saltando l'inizio di stagione per un nuovo infortunio; alla fine dell'anno arriv\u00f2 il debutto stagionale, con una vittoria contro il Worcester.\nPoi giunse anche l'esordio continentale nell'European Challenge Cup e, con il ritorno della forma completa, anche il richiamo in Nazionale e, l'anno successivo, di nuovo quella dei British Lions, per il loro \"tour\" del 2005 in Nuova Zelanda, anche se non pot\u00e9 essere impiegato causa l'ennesimo infortunio.\nCostellato di infortuni fu anche il periodo tra il 2006 e il 2007, nel quale Balshaw, dopo una serie di prove positive con la Nazionale, perse la \"chance\" di essere convocato da Brian Ashton, nel frattempo divenuto il nuovo C.T., per la Coppa del Mondo in Francia.\nDopo la retrocessione del Leeds, nell'aprile 2006 Balshaw si trasfer\u00ec al Gloucester, infortunandosi nel primo match disputato con il nuovo club, contro i suoi ex-compagni di squadra del Bath.\nIl C.T. della Nazionale inglese Brian Ashton, nel gennaio 2008, utilizz\u00f2 Balshaw per il Sei Nazioni.\nNonostante gli infortuni e il suo mancato utilizzo nella Coppa del Mondo 2007, Ashton ha dichiarato di considerare Balshaw un elemento essenziale nella sua visione del rugby, e di averlo sempre apprezzato sin da quando lo aveva come allievo a Stonyhurst: nella competizione il giocatore disput\u00f2 tutti e cinque gli incontri; tuttavia quello fu il suo ultimo impegno internazionale: il 15 marzo di quell'anno, infatti, chiuse la sua carriera con la maglia dell'.\nNell'estate del 2009, infine, si trasfer\u00ec in Francia al Biarritz, realizzando il suo antico desiderio di militare nel club nel quale vide giocare Serge Blanco; con tale club giunse fino alla finale di Heineken Cup 2009-10.\nInfortunatosi a un ginocchio durante il torneo 2012-13, spese tutta la stagione successiva nel tentativo di ritornare idoneo all'impiego in campo; falliti tutti i tentativi, l'11 luglio 2014 annunci\u00f2 quindi il suo ritiro dall'attivit\u00e0.\nA tale data solamente lui e il suo amico ed ex compagno di squadra Mike Tindall (delle cui nozze con Zara Phillips fu testimone) erano i reduci dell' vincitrice della ancora in attivit\u00e0.\nTindall annunci\u00f2 il suo ritiro quattro giorni pi\u00f9 tardi."}
{"id": "1217163", "revid": "1873017", "url": "https://it.wikipedia.org/wiki?curid=1217163", "title": "NGC 5128", "text": "NGC 5128, nota anche come C 77 e Centaurus A, \u00e8 una galassia peculiare nella costellazione del Centauro.\nAppartiene alla classe intermedia tra le galassie ellittiche e quelle spirali, di tipo lenticolare; \u00e8 una galassia gigante appartenente al gruppo di M83, con una distanza pari a 11 milioni di anni-luce dalla Via Lattea. Il centro di NGC 5128 \u00e8 una delle pi\u00f9 forti radiosorgenti conosciute (Cen A), nonch\u00e9 la pi\u00f9 vicina delle galassie attive, e la quinta galassia pi\u00f9 brillante del cielo notturno, facendone un obiettivo ideale per gli astronomi amatoriali. Dai due poli di Centaurus A partono due emissioni di onde-radio a getto della lunghezza di diversi milioni di anni-luce. Al centro della galassia si pensa sia situato un buco nero supermassiccio di molti milioni di masse solari.\nOsservazione.\nCentaurus A si trova circa 4\u00b0 a nord di Omega Centauri, un ammasso globulare visibile a occhio nudo, e considerata la sua declinazione, \u00e8 osservabile in particolar modo dall'emisfero australe della Terra, mentre nell'emisfero boreale \u00e8 visibile solo alle basse latitudini. Salvo condizioni eccezionalmente buone, nelle quali \u00e8 visibile anche a occhio nudo, la galassia \u00e8 visibile con un binocolo, ma appare come una macchia chiara senza particolari attrattive; con un telescopio di 200mm di apertura e nelle foto a lunga esposizione appare la sua caratteristica pi\u00f9 notevole, ossia la presenza di una larga banda scura che divide la galassia in due parti: si pensa possa trattarsi della conseguenza di una fusione con qualche sua galassia satellite. Le strutture addizionali come i lobi che dipartono dal centro sono visibili con i grandi telescopi professionali.\nMorfologia.\nCentaurus A possiede una morfologia piuttosto insolita. Vista dalla Terra, la galassia appare come una galassia lenticolare o ellittica con una banda di polveri sovrapposta. La particolarit\u00e0 di questa galassia \u00e8 stata scoperta nel 1847 da John Herschel; successivamente la galassia fu inclusa nell'Atlas of Peculiar Galaxies (pubblicato nel 1966). La strana morfologia della galassia \u00e8 generalmente ritenuta essere il risultato di una fusione tra due galassie pi\u00f9 piccole.\nQuesta galassia \u00e8 composta principalmente da stelle in avanzato stato evolutivo, mentre il disco \u00e8 la regione dove la formazione stellare \u00e8 pi\u00f9 intensa; nel disco infatti sono state identificate circa 100 regioni di formazione stellare.\nCampi magnetici.\nDagli studi del telescopio SOFIA \u00e8 stata effettuata una mappatura dei campi magnetici di Centaurus A, estesi per circa 1600\u00a0al. \u00c8 emerso che sono paralleli a una serie di scie di polvere, ritenute resti di una galassia a spirale, successivamente fusasi con una galassia ellittica. Avvicinandosi al centro, per\u00f2, i campi magnetici si mostrano distorti a causa della fusione, che ne ha aumentato l'intensit\u00e0. Secondo gli studiosi, il buco nero supermassiccio potrebbe aggiungere ulteriore disordine al campo magnetico.\nSupernova.\nNel 1986, \u00e8 stata osservata in Centaurus A una supernova chiamata SN 1986G. La supernova \u00e8 stata scoperta all'interno della banda oscura della galassia da R. Evans. Pi\u00f9 tardi \u00e8 stata poi identificata come una supernova di tipo Ia. SN 1986G \u00e8 stata utilizzata per dimostrare che gli spettri delle supernovae di tipo Ia non sono tutti uguali, e le supernovae Ia possono differenziarsi per il modo in cui cambiano di luminosit\u00e0 nel corso del tempo."}
{"id": "1217167", "revid": "136053", "url": "https://it.wikipedia.org/wiki?curid=1217167", "title": "Duca di Arce", "text": ""}
{"id": "1217169", "revid": "1543377", "url": "https://it.wikipedia.org/wiki?curid=1217169", "title": "Selezione della citt\u00e0 organizzatrice dei XXII Giochi olimpici invernali", "text": "Per la selezione della citt\u00e0 organizzatrice dei XXII Giochi olimpici invernali, numerose citt\u00e0 esternarono il proprio interesse. Tra queste:\n\"Applicant cities\".\nTra le citt\u00e0 sopra citate solo sette riuscirono a diventare \"applicant cities\", ovvero le citt\u00e0 che continuano il proprio percorso verso la candidatura, e possono presentare a una commissione di valutazione le proprie proposte per la manifestazione olimpica pi\u00f9 nel dettaglio, consegnando il cosiddetto \"mini-bidbook\", un libretto di presentazione della candidatura.\nLe sette citt\u00e0 erano:\nEd ecco i logo delle citt\u00e0 che non sono riuscite ad assicurarsi il titolo di \"citt\u00e0 candidata\":\nReport di selezione delle citt\u00e0 candidate.\nProponiamo qui di seguito uno schematico riassunto dei \"voti\" ricevuti dalle candidature per i XXII Giochi olimpici invernali, estrapolato dal report del Comitato Olimpico Internazionale per la selezione delle tre citt\u00e0 candidate (28 aprile 2006).\nLe votazioni tecniche si esprimono in un range, da un valore minimo a uno massimo, in una scala da 0 a 10. Ogni voce \u00e8 pesata con uno specifico valore che sta a definire l'importanza della voce stessa.\nIl risultato finale ha quindi promosso So\u010di, Salisburgo e Pyeongchang rispettivamente con punteggi nei range (6.1, 7.1), (8.1, 8.6) e (7.5, 8.1).\nUna mozione particolare \u00e8 stata riservata alla candidatura di Almaty, che ha conseguito un risultato fuori dalle aspettative; il comitato cos\u00ec si esprime in proposito: \"Sebbene proponga un buon concetto, la proposta di Almaty tuttavia comporta un certo numero di sfide e rischi, come riflette il fatto che il voto finale sta a cavallo della soglia\" (della sufficienza - infatti la candidatura riceve una votazione nel range (5.5, 6.4) ndr).\nCome da previsioni invece la proposta di Borjomi risulta essere quella meno riuscita, non raggiungendo un massimo di quattro decimi.\nCitt\u00e0 Candidate.\nDopo il processo di selezione, poterono fregiarsi del titolo di \"citt\u00e0 candidate\" solo le tre citt\u00e0 di:\nDi seguito ne presentiamo i logo e le proposte di sito:\nVotazione finale.\nIl 4 luglio 2007 s'\u00e8 svolta a Citt\u00e0 del Guatemala (Guatemala), la 119\u00aa sessione del CIO in cui \u00e8 stata proclamata la citt\u00e0 organizzatrice dei Giochi olimpici invernali 2014.\nLa presentazione di So\u010di ha potuto contare sull'appoggio del presidente Vladimir Putin e di video incentrati sulla tradizione sportiva russa. Salisburgo ha invece puntato sulla qualit\u00e0 tecnica della proposta olimpica austriaca, sulla sicurezza e sulla tradizione alpina. La coreana Pyeongchang invece ha avuto l'appoggio del campione olimpico Alberto Tomba per la presentazione dei progetti, puntando soprattutto su tecnologia e emotivit\u00e0.\nIl presidente Jacques Rogge decise di non votare, facendo scendere il numero di membri votanti a 99. La prima votazione ha visto la citt\u00e0 di Salisburgo eliminata come la candidata che ha ricevuto il minor numero di voti (25). Al secondo turno la citt\u00e0 di So\u010di \u00e8 risultata essere la candidata con maggiori voti (51), vedendosi cos\u00ec assegnare l'organizzazione della XXII Olimpiade Invernale."}
{"id": "1217174", "revid": "184273", "url": "https://it.wikipedia.org/wiki?curid=1217174", "title": "Charles Morris", "text": ""}
{"id": "1217175", "revid": "57342", "url": "https://it.wikipedia.org/wiki?curid=1217175", "title": "Teatro Diego Fabbri", "text": "Il Teatro Diego Fabbri di Forl\u00ec, ad oggi il teatro pi\u00f9 importante della citt\u00e0 romagnola, ha aperto i battenti nel settembre del 2000, inaugurato da un concerto dell'orchestra Filarmonica della Scala di Milano diretta dal Maestro Riccardo Muti.\nStoria.\nNel 1944 la torre civica, durante un bombordamento, rovin\u00f2 sul Teatro Comunale, allora situato presso l'attuale Piazzetta della Misura, distruggendolo completamente. Da allora a tutt'oggi la citt\u00e0 non dispone di un teatro all'italiana.\nGli spettacoli di maggior rilievo furono dunque allestiti presso il cinema Astra, in corso Diaz, che poi cambi\u00f2 nome in \"Teatro Astra\" e infine, dopo il restauro del 2000, in \"Teatro Diego Fabbri\", in onore del grande drammaturgo forlivese.\nOggi il Teatro \u00e8 gestito dal Comune e dispone di 710 posti (550 in platea e 160 in galleria), un foyer con 100 posti e due sale prova."}
{"id": "1217177", "revid": "131358", "url": "https://it.wikipedia.org/wiki?curid=1217177", "title": "Odense BK", "text": ""}
{"id": "1217185", "revid": "78273", "url": "https://it.wikipedia.org/wiki?curid=1217185", "title": "The Sims 2 Bon Voyage", "text": ""}
{"id": "1217186", "revid": "125824513", "url": "https://it.wikipedia.org/wiki?curid=1217186", "title": "Episodi di Dawson's Creek (seconda stagione)", "text": "Di seguito vengono elencati gli episodi (seguiti da brevi riassunti) della seconda stagione della serie tv \"Dawson's Creek\".\nIl bacio.\nTrama.\nPacey conosce in modo turbolento, dal momento che lei tampona la sua macchina, Andie McPhee, una ragazza appena trasferitasi in citt\u00e0; essendo sulla macchina del padre lei pensa che sia un poliziotto e lui approfitta della situazione. Quando lo rivede a scuola per\u00f2 lei si offende per la presa in giro, ma nonostante tutto si propone di organizzargli un appuntamento con Christie, un'amica di cui lui si \u00e8 invaghito. Joey invece decide di non partire per la Francia e Dawson ne \u00e8 entusiasta invitandola fuori per il loro primo appuntamento ufficiale. Tra i genitori di Dawson sembra andare tutto bene, ma Mitch, all'insaputa di tutti, decide di rivolgersi ad uno studio legale specializzato in divorzi. Jen invece sta passando un momento difficile e decide di raggiungere Dawson e Joey al cinema: ci\u00f2 roviner\u00e0 la serata romantica e la far\u00e0 litigare con Dawson; Pacey nel frattempo scopre che Andie ha detto a Christie che ha un problema al cuore ed \u00e8 questo l'unico motivo per cui lei ha accettato di parlare con lui. Alla fine l'appuntamente fra Dawson e Joey finisce per il meglio.\nIncroci.\nTrama.\n\u00c8 il compleanno di Pacey e questo fallisce l'esame per prendere la patente; come se non bastasse Dawson si dimentica di fargli gli auguri tutto preso dalla sua storia con Joey. Jen, rimasta sola, fa amicizia con Abby; a casa di Joey, Dawson legge il suo diario e vi trova scritto qualcosa che fa cambiare completamente il suo atteggiamento; lei non se ne capacita, ma lui non d\u00e0 spiegazioni. Andie si presenta a Joey e le chiede se, al loro ristorante, avessero bisogno di aiuto, dal momento che suo fratello Jack \u00e8 in cerca di un lavoro; lui, una volta assunto, si rivela un ragazzo capace e sensibile. Quando Joey capisce che il fidanzato ha sbirciato nel suo diario si infuria; Pacey invece decide di organizzare una festa per fare nuove conoscenze. Joey e Dawson fanno pace, ma questo resta di sasso quando Pacey, arrabbiato, gli ricorda che \u00e8 il suo compleanno; alla fine per\u00f2, le cose si risolvono anche con il migliore amico. Mitch invece propone alla moglie di diventare una coppia aperta, e lei ne resta sconvolta.\nStili di vita.\nTrama.\nA scuola sono tutti obbligati a svolgere un compito in coppia, formate a caso da: Andie e Pacey, Dawson e Jen, Abby e il \"secchione\" Kenny; Joey invece svolger\u00e0 il compito da sola. Secondo Abby \u00e8 questo il momento adatto per Jen per riprendersi Dawson, ma quando questa prova a rievocare la loro storia e a provocarlo baciandolo capisce che non c'\u00e8 pi\u00f9 speranza. Pacey ed Andie invece litigano in continuazione e non riescono proprio ad andare d'accordo su nulla; Joey invece si ritrova in uno studio di progettazione a dare consigli tecnici riguardo alla costruzione di una catena di ristoranti dopo aver conosciuto la tipica donna in carriera che lei dovrebbe impersonare nel compito. Bessie si offende molto per non essere stata presa in considerazione come modello e ne nasce una lite con la sorella, con la quale poi far\u00e0 pace. Pacey, dopo aver parlato con Jack, chiede scusa ad Andie.\nIl ritorno di Tamara.\nTrama.\nTamara \u00e8 tornata in citt\u00e0 per concludere la vendita di un edificio con il padre di Dawson che ha intenzione di costruirvi un ristorante. Joey invece desidera andare ad una conferenza sull'arte, sua nuova passione e affida a Jack il ristorante. Quando Pacey incontra Tamara sta facendo una passeggiata con Andie e resta di stucco; Joey invece decide di partecipare ad un corso di arte rivelandosi un vero talento. Andy confessa a Dawson di avere una cotta per Pacey mentre Jen e Abby, diventate molto amiche, conoscono Vincent, un pescatore di passaggio, che mostra subito interesse per Jen; proprio per lui le due litigheranno dal momento che Abby aveva gi\u00e0 una cotta per lui. Dawson e Joey litigano riguardo all'arte perch\u00e9 il primo non prende molto seriamente la nuova passione della fidanzata e cos\u00ec lei si fa accompagnare ad una mostra da Jack che \u00e8 un grande appassionato d'arte. Pacey e Tamara si salutano per sempre dopo un ultimo bacio appassionato e il ragazzo, dopo aver parlato con Dawson, va da Andie e continua la conoscenza.\nLuna piena.\nTrama.\nSi sta avvicinando una notte di luna piena e Joey \u00e8 convinta che, a causa di questo fenomeno atmosferico, avvengano fatti molto strani. Vincent propone a Jen di farle da guida a Capeside e si danno appuntamento; anche Pacey e Andy decidono di uscire insieme. Mitch e Gail si fanno ancora la guerra a colpi di colleghi invitati a casa. Pacey finisce con l'essere invitato a cena a casa di Andy: qui scopre che la madre crede che Tim, il fratello maggiore di Andie, morto in un incidente d'auto, sia ancora vivo e che il marito non li abbia abbandonati; Andie si sente molto a disagio per la situazione, ma Pacey \u00e8 molto comprensivo. Abby nel frattempo, si intrufola nella stanza di Dawson e prova a fare colpo su di lui per vendicarsi di Jen, ma lui non cede e parlando con lei capisce che i genitori hanno un rapporto di coppia aperto. Jen invece riesce a fermare Vincent, con l'aiuto della nonna, appena in tempo, dal momento che lui voleva fare l'amore; sul lavoro Jack bacia Joey e lei, pur volendo, non riesce a confessarlo al fidanzato, molto scosso per la situazione con i genitori e a causa del probabile divorzio. \nIl ballo.\nTrama.\nAndie propone a Pacey, Joey e Dawson di andare al ballo della scuola e di portare anche Jack e Jen per farli conoscere sperando in un colpo di fulmine. Mitch e Gail invece comunicano al figlio la comune intenzione di volersi separare nonostante il suo dissenso; Mitch lascer\u00e0 la casa di famiglia trasferendosi in un motel. Durante la festa, rimasti soli, Jack e Joey litigano riguardo al bacio e Dawson li sente, si infuria e d\u00e0 un pugno a Jack. Abby \u00e8 intenzionata a portar via il ragazzo a Christie, la vecchia cotta di Pacey, riuscendoci; quando lui la va a consolare, lei gli chiede di ballare e lui accetta, ferendo molto Andie. I due per\u00f2 alla fine si chiariscono, si dichiarano l'un l'altro e si baciano. Dawson e Joey invece si dicono \"Ti amo\" per la prima volta, ma lei, indecisa per il suo futuro, decide di lasciarlo.\nTutto in una notte.\nJoey e Dawson non riescono pi\u00f9 a comunicare, mentre Jen \u00e8 attratta da Chris Wolfe che le fa la corte. Si avvicina il giorno di un importante test di inglese e i nostri amici si ritrovano tutti nella mega villa di Chris per ripassare insieme: Jen, Pacey, Andie e perfino Dawson e Joey. Andie organizza un gruppo di studio nei minimi dettagli, ma la casa \u00e8 piena di distrazioni: tv, cibi, piscina, idromassaggio...e i nostri amici si ritrovano a perdere tempo tutto il pomeriggio. In particolare fanno un quiz sulla purezza trovato su una rivista. Pacey ed Andie litigano quando Chris le dice che lui ha avuto una storia con la signorina Jacobs, dopo che lui le aveva fatto intendere di essere vergine. Chris invece confida a Dawson di aver intenzione di portare a letto Jen e, a fine serata, riesce nella sua impresa; la sorella di Chris, Dina, leggendo il quiz di Joey, rivela che la risposta alla domanda: \"Quante volte ti sei innamorata?\" \u00e8 \"Due\", mettendolo in crisi. La mattina dopo fanno un rapido ripasso generale, ma, arrivati a scuola, scoprono che il professore ha rimandato il test; almeno, per\u00f2, tutti si sono chiariti anche se Dawson e Joey non sono tornati insieme.\nEroe per forza.\nIl film di Dawson, \"Il mostro della laguna\", ha vinto il primo premio della sezione giovanile del Boston Film Festival: un assegno da 2500 dollari e l'utilizzo libero delle apparecchiature per la realizzazione di un secondo film. Lo comunica a Joey con la quale vorrebbe girarlo, ma lei non accetta. Jen continua ad uscire con Chris assieme al quale partecipa a feste tornando sempre a casa ubriaca; Dawson le consiglia di cambiare abitudini, ma lei non lo prende sul serio. Pacey invece ha molti problemi a scuola e rischia la bocciatura, ma spinto da Andie cerca di recuperare. Jack si scusa con Joey e le chiede di uscire; dopo aver discusso con il padre, Dawson chiede a Jen di poter partecipare anche lui ad una festa e lei accetta, mettendo ben in chiaro di non aver pi\u00f9 intenzione di riconquistarlo. L'appuntamento fra Joey e Jack procede molto bene e i due alla fine si baciano, ma lo stesso non si pu\u00f2 dire per la serata di studio di Pacey ed Andie: la madre di lei ha una crisi in un supermercato e solo Pacey riesce a tranquillizzarla. Alla festa Jen si ubriaca e si ritrova in una stanza da letto con Chris e un amico, Dawson per\u00f2 la trascina via, facendola inizialmente infuriare e poi consolandola portandola a dormire nel nuovo appartamento del padre.\nL'elezione.\nTrama.\nAndie vorrebbe diventare presidente del consiglio studentesco e chiede aiuto a Joey per vincere le elezioni; lei accetta poich\u00e9 gli altri 2 candidati sono Abby e Chris. Jen, invece, dopo aver letto la stesura del nuovo film, si propone di aiutare Dawson, per fargli recuperare il punto di vista di quindicenne che non ha mai avuto, essendo sempre stato troppo maturo. Durante la corsa alle elezioni Abby gioca sporco tirando in ballo la malattia della madre di Andie, ferendola molto; Jack le consiglia di riprendere la terapia, ma lei non gli d\u00e0 retta. Dawson nel frattempo fa nuove esperienze da quindicenne assieme a Jen, che lo bacia e gli chiede di fare l'amore. Pacey invece fa ascoltare a tutta la scuola i veri propositi di Abby, assicurando la vittoria ai terzi candidati. Dawson viene a scoprire che il padre ha chiesto il divorzio e ne resta shoccato dal momento che, la sera prima, aveva visto i genitori fare l'amore; cos\u00ec va a raccontare tutto a Jen, che lo consola. Andie invece si ritrova ad ingoiare degli anti-depressivi all'insaputa di tutti.\nComportamenti ad alto rischio.\nTrama.\nDawson, con l'aiuto di Jen, procede con la preparazione del suo nuovo film: \u00e8 arrivato il momento di fare i provini a scuola; questi non vanno molto bene e gli unici degni di nota sono Chris ed Abby, ai quali vengono temporaneamente affidate le parti. Joey invece fa grandi progressi al suo corso d'arte, ma Jack, sbadato come al solito, rovina il suo compito che ritraeva un uomo nudo: si propone cos\u00ec di farle da modello con grande imbarazzo di lei. Andie invece sogna una prima volta indimenticabile e Pacey \u00e8 disposto ad aspettare; non si accorge per\u00f2 del fatto che lei stia prendendo delle medicine, cosa che tiene ben nascosta. Arrivato il momento di ritrarre Jack, Joey \u00e8 a disagio e inizialmente si tira indietro, ma infine lo disegna ugualmente e, parlando per tutta la notte, lo conosce meglio venendo a scoprire che non \u00e8 pi\u00f9 vergine. Jen infine convince Dawson a rivedere il suo copione che non prevedeva il sesso come culmine della storia amorosa; il consiglio per\u00f2 era duplice, e lui lo coglie, decidendo di passare la notte a casa sua. Anche Jack e Joey non hanno indugi ed hanno una notte di passione mentre Pacey decide, dopo aver organizzato una serata perfetta, di aspettare che Andie sia pronta al grande passo.\nQuestione di sesso.\nTrama.\nChris trova in classe un bigliettino anonimo che parla di sesso e, assieme ad Abby, \u00e8 intenzionato a scoprire chi ne \u00e8 l'autore; le possibili coppie sono tre: Pacey e Andie, Joey e Jack, Jen e Dawson. Quest'ultimo ha modificato il copione in seguito alla notte appassionata con Jen e per questo motivo non si sente di farlo leggere a Joey, sebbene la storia sia ispirata a loro; allo stesso modo lei non vuole fargli vedere il ritratto fatto a Jack poich\u00e9 teme il suo giudizio. Abby e Chris cercano informazioni seminando zizzania all'interno delle coppie: Chris dice a Dawson che Jen gli ha spifferato tutto e consiglia a Joey di leggere il nuovo copione trovando, nel frattempo, il ritratto di Jack; Abby invece rivela ad Andie che Pacey sta dicendo in giro che \u00e8 un'incapace a letto e porta a Dawson il ritratto fatto da Joey. Non trovando risposte per\u00f2 i due inviano alle coppie una lettera facendo credere di aver risolto il mistero: durante una litigata tra Joey e Dawson scopriamo che lui e Jen non hanno fatto l'amore e neanche lei e Jack. Infine Pacey confessa di aver scritto la lettera e Andie se ne va offesa. Abby ha filmato tutto poich\u00e9 voleva utilizzare questo mistero come compito sui film gialli, ma alla fine la coscienza ha la meglio e non espone il lavoro. Pacey dice ad Andie di essere estremamente insicuro da quando sta con lei e di credere di amarla, cos\u00ec i due si chiariscono. Dawson e Joey fanno pace e capiscono di voler essere ancora amici mentre Jen e Jack si avvicinano a causa della situazione comune.\nAcque agitate.\nTrama.\nPacey e Dawson passano un weekend a pesca con i padri per l'infelicit\u00e0 del primo che non ha un buon rapporto con il suo; anche Dawson per\u00f2 non \u00e8 entusiasta poich\u00e9 \u00e8 stato invitato anche Jack. Jen, Joey, Andie ed Abby invece aiuteranno Gail a creare un servizio sugli adolescenti; loro per\u00f2 non riescono a collaborare e il pomeriggio continua con un raid in camera di Dawson. Pacey nel frattempo litiga in continuazione con il padre che non gli riconosce mai alcun merito. A casa invece, dopo aver mandato via Abby, le ragazze riescono a confidarsi con facilit\u00e0 e si conoscono meglio: Joey confessa di essersi sentita minacciata dall'arrivo di Jen e per questo motivo \u00e8 sempre stata aggressiva verso di lei; Gail si complimenta con lei per la persona matura che sta diventando e le dice che la considera come una figlia. Abby invece fa amicizia con Andie poich\u00e9 rivela di essere cattiva soltanto per rendere la sua banale vita pi\u00f9 interessante invidiando quella incasinata degli altri; anche Joey e Jen finalmente si chiariscono e diventano amiche. Pacey pesca il pesce pi\u00f9 grosso, facendo vincere alla loro squadra il primo premio, ma ci\u00f2 non sembra procurargli la stima del padre: Dawson capisce quant'\u00e8 fortunato ad avere un padre come Mitch e recupera il suo rapporto con lui dopo aver siglato una tregua con Jack.\nCome nei film.\nTrama.\nDawson e Joey stanno cercando di recuperare il loro rapporto mentre Pacey si accorge che Andie prende anti-depressivi. Recatosi alla lezione di disegno di Joey, Dawson vede la modella, Davon, con cui poi fa amicizia, scoprendo che \u00e8 un'attrice e le propone di essere la protagonista del suo film e le consegna il copione per sapere cosa ne pensa; lei non ne \u00e8 entusiasta dicendo che \u00e8 troppo pesante e psicologico, ma Dawson l'assume ugualmente. Anche Tyson Hikks si propone di aiutare con i lavori per il film. Pacey si decide a parlare con Andie riguardo alle compresse, ma lei nega il problema dicendo di non voler riprendere la terapia. Iniziano le riprese e tutto sembra andare per il meglio; il film si intitoler\u00e0 Creek Times; Dawson, spiegando i due protagonisti a Chris e Davon, capisce di amare ancora Joey. Jen e Tyson si danno appuntamento mentre Andie, innervosita dall'intera situazione, in un momento di rabbia dice a Pacey che, tra tutti i suoi problemi, lui \u00e8 l'unico sacrificabile e lo lascia. Joey si sente violata da tutti i particolari del film e litiga con Dawson che sostiene che la cinematografia sia l'unica cosa che riesce a farlo andare avanti. L'appuntamento di Jen la porta ad una lettura della Bibbia, ci\u00f2 spiega la condiscendenza della nonna per Tyson. Pacey, dopo molte insistenze, riesce a convincere Andie del fatto che hanno l'uno bisogno dell'altro e i due tornano insieme; anche Joey e Dawson si chiariscono.\nEssere o non essere....\nTrama.\nLe riprese del film stanno andando alla grande e Jack d\u00e0 un grande aiuto costruendo un plastico di Capeside; Pacey invece \u00e8 al settimo cielo per essere riuscito a recuperare i suoi brutti voti grazie alla fiducia di Andie. Tyson invece continua ad insistere con Jen, ma lei crede che la sua fede sia un ostacolo troppo grande per una loro eventuale storia. In classe Pacey e Jack vanno contro un professore e quest'ultimo ordina a Jack di leggere il componimento autobiografico scritto come compito a casa nonostante l'iniziale promessa di far restare segreti i contenuti: Jack ha dedicato la sua poesia ad un uomo; le voci corrono e giungono fino a Joey e Dawson. Andie \u00e8 convinta che Jack non sia gay e si rifiuta di affrontare la cosa con il fratello, secondo Pacey invece \u00e8 possibile; il giorno dopo quest'ultimo viene sospeso per aver sputato in faccia al professore in questione in seguito ad una lite nata dal proposito di difendere Jack dai suoi soprusi. Il secondo appuntamento con Tyson rivela a Jen la sua vera personalit\u00e0: \u00e8 anche un ragazzo capace di divertirsi, e ci\u00f2 le piace. Jack e Andie si chiariscono e Joey chiede aiuto a Dawson: lui le consiglia di chiedere al fidanzato in modo diretto se \u00e8 gay, lei glielo chiede e lui risponde di no. Andie e Pacey invece litigano poich\u00e9 lei non era d'accordo con il suo gesto, seppur in difesa del fratello.\n...Questo \u00e8 il problema.\nTrama.\nIl professore ce l'ha ancora con Pacey ed \u00e8 intenzionato a bocciarlo; Andie invece non ha tentato un riavvicinamento e la cosa \u00e8 reciproca dal momento che entrambi vogliono restare sulle loro posizioni. Il padre di Jack e Andie, avvertito da un professore riguardo alla situazione delicata del figlio a scuola, torna a casa e passa una serata con loro dicendo chiaramente a Jack che l'ultimo problema di cui la loro famiglia ha bisogno \u00e8 la sua omosessualit\u00e0; Joey e Dawson invece escono con Tyson e Jen. Quest'ultima discute con il nuovo fidanzato poich\u00e9 critica Jack sostenendo, come fa anche la sua religione, che essere gay sia una scelta e non una condizione esistenziale; i due continuano la discussione anche a casa e la nonna, incredibilmente, d\u00e0 ragione alla nipote, andando contro quel ragazzo che le piace tanto ma che non deve arrogarsi il diritto di giudicare nessuno. Dawson intanto, in seguito a una sua domanda, rivela a Joey quanto secondo lui sia attraente e ci\u00f2 aumenta ancor di pi\u00f9 la sua confusione. Pacey nel frattempo studia l'etica professionale degli insegnanti e scopre che il professor Peterson sta violando tutte le regole: ne informa cos\u00ec la preside e i consiglieri scolastici per farlo rimproverare. Durante una lite col padre finalmente Jack ammette di essere gay da molti anni e di aver provato a reprimersi per il bene della famiglia; poi lo comunica anche a Joey, facendola restare molto male. Infine Pacey, scoperto che il professor Peterson non sta venendo solo ripreso, ma addirittura licenziato, cerca invano una riconciliazione almeno a livello personale, ma riesce a fare la pace con Andie, come anche Jen e Tyson.\nI miei primi sedici anni.\nTrama.\n\u00c8 il 16\u00ba compleanno di Dawson e lui \u00e8 ossessionato dall'idea di essere uguale ad un anno prima; Pacey e Joey gli vogliono organizzare una bellissima festa a sorpresa. Andie invece ha deciso di riprendere le sedute dallo psicologo che le prescrive una notte di divertimento senza preoccupazioni; Dawson decide di voler riconquistare Joey e si dichiara, ma lei, ancora scossa per la storia con Jack, non ne vuole sapere. Dawson, uscito con Pacey ed Andie, esagera con il bere, seguendo l'esempio di lei, e Pacey si ritrova a fare da baby-sitter a due ubriachi. Alla festa, Abby cerca in tutti i modi di avvicinare Jack e riesce a strappargli dei baci, convincendolo che per lei tutti sono bisessuali, mentre Tyson e Jen litigano perch\u00e9 lui, in un momento di intimit\u00e0, tira in ballo la sua vita a New York e lei ne resta molto offesa. Quando Joey scopre Jack e Abby ne resta sconvolta; al momento della torta Dawson, ubriaco, ha una cattiva parola per tutti, prima di crollare. Infine Jack e Joey si chiariscono mentre Jen e Tyson si lasciano perch\u00e9 troppo diversi per stare insieme. Dopo aver baciato Joey da sbronzo, Dawson si scusa e le chiede di fare in fretta a capire se stessa dal momento che l'ama ancora.\nIl nostro futuro.\nTrama.\nDawson, in seguito ad un sogno e stimolato da una nuova professoressa di cinematografia, \u00e8 ancora pi\u00f9 convinto di voler fare il regista mentre il padre ha trovato lavoro come insegnante nella sua scuola. Joey e Jack passano ancora molto tempo insieme come amici e decidono di andare da una chiromante alla Fiera dell'Arte, in cui sono esposti anche i primi lavori di Joey, per scoprire il loro futuro; anche Andie ha intenzione di andarci nonostante Pacey cerchi di scoraggiarla. Per Joey predice l'incontro con un uomo alto e moro: poco dopo lei conosce Colin Manchester che le fa i complimenti per i suoi disegni: anche lui \u00e8 un artista, le chiede se \u00e8 disposta a posare per alcune sue fotografie e lei acconsente. Perfino la nonna di Jen alla fiera incontra un vecchio amico, Wit, che la invita a cena, lei inizialmente rifiuta sentendosi in colpa verso il marito morto, ma in seguito accetta convinta da Jen; la serata per\u00f2 non va bene dal momento che lui deve tornare a casa dalla moglie malata. Dopo aver fatto delle foto a Joey, Colin, che si scopre essere gay, le chiede se Jack esce con qualcuno, ma lui non si sente pronto ad uscire con qualcuno; Dawson invece sottopone alla sua professoressa il film, ma lei non ne resta impressionata e anzi, lo critica molto, lasciandolo sconvolto. Scopriamo che a Andie la chiromante ha predetto altre sventure, mentre a Dawson un riavvicinamento con la sua anima gemella. Tornata a casa, Joey, vi trova suo padre: era questo l'uomo alto e moro che doveva entrare nella sua vita.\nUn matrimonio perfetto.\nTrama.\nIl padre di Joey, Mike, propone alle figlie di occuparsi anche di catering e cos\u00ec organizzano il ricevimento di un matrimonio nonostante l'inesperienza; Joey per\u00f2 non \u00e8 convinta della riuscita dei programmi e lo confida a Jack, che promette di starle vicino. Dopo essersi lasciata con Tyson, Jen \u00e8 di nuovo sola e, stufa di comportarsi da brava ragazza, tenta un riavvicinamento con Abby. Pacey, Andie, Dawson e Jack offrono il loro aiuto per il ricevimento; qui Gail ha tutte le intenzioni di riconquistare Mitch, ma lui si presenta in compagnia della professoressa di cinematografia. Pacey ed Andie durante un litigio riguardo al significato del matrimonio distruggono la torta, mentre Dawson e Jack si ritrovano a consolare un'indecisa sposa. Alla fine per\u00f2 tutto va per il meglio: i due si sposano e la torta viene sistemata. Joey per\u00f2 \u00e8 terrorizzata all'idea che le cose non filino lisce con il padre; Dawson la consola assicurandole sempre il suo appoggio. Infine Mike, dopo aver promesso alla figlia di non ferirla pi\u00f9, trova il coraggio per debuttare nuovamente in societ\u00e0; durante un ballo lento Dawson e Joey si dichiarano il loro amore e si baciano. Abby e Jen, cacciate dal ricevimento da Andie, a cui non erano invitate, vanno a ubriacarsi sul pontile dove succede un terribile incidente: Abby cade ed annega lasciando Jen nella disperazione pi\u00f9 totale per la perdita della sua unica amica.\nRiposa in pace Abby.\nTrama.\nTornati a casa di Dawson, lui e Joey trovano Jen, sconvolta, in camera e vengono a sapere la tragica notizia; a scuola i ragazzi sono molto ipocriti poich\u00e9 sembra che tutti siano infelici per la morte di Abby e la cosa manda Jen su tutte le furie poich\u00e9 sapeva che a nessuno di loro lei piaceva. A Joey la situazione riporta in mente la morte della madre, fatto che ancora non \u00e8 riuscita a superare. Gail invece, con il suo servizio sulle adolescenti, ha ricevuto un premio e una nuova offerta di lavoro a Philadelphia che ha intenzione di accettare. Andie, dopo essere stata accusata da Jen, si sente in colpa per aver cacciato le due dal ricevimento la sera prima; in un caff\u00e8 incontra la madre di Abby che le chiede di pronunciare l'elogio funebre durante la cerimonia e lei, suo malgrado, accetta. Jen, dopo una furiosa lite con la nonna, se ne va. Andie fa un discorso molto toccante, mentre Jen,nel suo elogio dice delle parole molto dure, e al suo ritorno dalla nonna, affranta dall'elogio della nipote, viene allontanata da casa. Joey, dopo il funerale, trova il coraggio di andare, per la prima volta, al cimitero a trovare la madre assieme a Dawson.\nRiuniti.\nTrama.\nAndie sta passando un periodo di nervosismo estremo e, nonostante le sedute dalla psicologa, comincia a vedere e a parlare regolarmente con suo fratello morto Tim. Jen, dopo essersene andata dalla casa della nonna, si \u00e8 trasferita a casa di Dawson. Joey e Dawson, per festeggiare il loro primo mese vanno in un ristorante in cui trovano anche Mitch e la sua nuova fidanzata Nicole, la professoressa di cinema; come se non bastasse arrivano anche Gail e Jen che hanno programmato una serata tra donne. Pacey si accorge dei problemi di Andie, ma lei non ne vuole parlare e rifiuta il suo aiuto. Jen e Joey mettono in atto un piano per allontanare Nicole e riavvicinare Gail e Mitch, che pare riuscire a meraviglia dal momento che i due si mettono a ballare sulle note della loro canzone; a fine serata per\u00f2 Mitch torna da Nicole. Alla fine Andie ammette il suo problema e Jack, suo malgrado, avendo gi\u00e0 vissuto la situazione con la madre, decide di chiamare il padre, l'unico in grado di permettersi le cure.\nCambiamenti.\nTrama.\nDawson deve fare un compito per il corso di cinema riguardo ai cambiamenti umani e decide di farlo su pellicola, ma nessuno vuole essere intervistato; il padre di Andie e Jack, tornato in citt\u00e0, ha tutte le intenzioni di portare con s\u00e9 la famiglia, senza il loro consenso, per far curare Andie. Pacey viene a sapere con sgomento della prossima partenza della fidanzata ed \u00e8 deciso a dire a suo padre tutto ci\u00f2 che \u00e8 necessario per farla restare, ma non lo convince a cambiare idea. Jen tenta un riavvicinamento con i genitori, volendo tornare a casa; Dawson propone al padre di Joey di rilasciargli un'intervista per il suo compito. Andie ha alla fine dal padre il permesso di scegliere dove vivere, ma lei, non volendo opprimere Pacey con la sua malattia, decide di partire per curarsi seriamente; Jack invece decide di rimanere a Capeside poich\u00e9 non riuscirebbe a vivere con il padre che ancora non accetta la sua omosessualit\u00e0. Anche Jen, respinta dai genitori, \u00e8 decisa a partire, ma Jack la ferma appena in tempo e la ospita a casa sua; Dawson invece vede il padre di Joey che acquista della droga e non sa se dirlo alla fidanzata.\nAddio Joey.\nTrama.\nDawson \u00e8 molto combattuto e non sa se rivelare a Joey quello che ha visto: decide cos\u00ec di affrontare prima il padre di lei. La nonna di Jen invece cerca di riavvicinarsi, ma la nipote \u00e8 molto dura e non ne vuole sapere; Gail decide di accettare il lavoro a Philadelphia nonostante lo scontento di Mitch che dichiara di voler tornare ad essere suo marito. Qualcuno incendia il locale per dare un avvertimento a Mike e Joey inizia a sospettare qualcosa nonostante lui giuri di non sapere nulla. Pacey invece se la passa davvero male:gli manca Andie, i suoi voti a scuola stanno peggiorando di nuovo e i rapporti con il padre diventano di giorno in giorno pi\u00f9 difficili. Dopo averne parlato con i genitori, che lo spingono a denunciare Mike alla polizia, Dawson decide di parlarne prima con Joey che non gli crede e per questo lo lascia. Jen torna dalla nonna e le chiede di poter ospitare anche Jack; Pacey e il padre finalmente si avvicinano dopo che questi ha parlato un po' al telefono con Andie che definisce Pacey \"il suo eroe\", rendendolo molto orgoglioso. Infine Joey affronta l'argomento con il padre, che confessa di aver comprato della droga, senza sapere che lei aveva addosso un microfono con cui lo ha registrato; nonostante tutto per\u00f2 non se la sente di perdonare Dawson."}
{"id": "1217188", "revid": "124361947", "url": "https://it.wikipedia.org/wiki?curid=1217188", "title": "Giovanna d'Aragona (1455-1475)", "text": "Biografia.\nSorella di Maria d'Aragona, anch'essa figlia illegittima e duchessa di Amalfi, moglie di Antonio Todeschini Piccolomini e cognata del papa Pio III.\nGiovanna, nonostante l'appartenenza indiretta al casato del padre, ebbe un ruolo politico importante sposando nel 1472 il Duca di Sora Leonardo Della Rovere, nipote di Sisto IV e cugino di Giulio II. Tale matrimonio sanc\u00ec la concessione dei diritti feudali da parte della corona di Napoli alla famiglia Della Rovere nella Valle del Liri dando vita al primo nucleo politico della futura signoria di Sora. Dal matrimonio con Leonardo della Rovere con ogni probabilit\u00e0 non nacquero tuttavia figli. \u00c8 possibile collocare la morte di Giovanna nel febbraio-marzo del 1475."}
{"id": "1217189", "revid": "363629", "url": "https://it.wikipedia.org/wiki?curid=1217189", "title": "Codice di esenzione", "text": ""}
{"id": "1217193", "revid": "228587", "url": "https://it.wikipedia.org/wiki?curid=1217193", "title": "Episodi di Dawson's Creek (terza stagione)", "text": "Di seguito vengono elencati gli episodi (seguiti da brevi riassunti) della terza stagione della serie tv \"Dawson's Creek\".\nIl ritorno di Joey.\nTrama.\nDawson ha passato l'estate dalla madre a Philadelphia e al ritorno conosce Eva, una ragazza molto affascinante. Mitch parte per una conferenza lasciando la casa nelle sue mani. Jack e Jen sono diventati ormai migliori amici e vivendo insieme hanno imparato a conoscersi; lei, per far un dispetto alla capo \"cheerleader\" decide di iscriversi alla selezione soltanto per convincere tutte le altre a boicottare la squadra. Joey e Dawson non si sono ancora chiariti e per entrambi il passo non sembra facile; quest'ultimo, per evitarla, si ritrova in un night club con Pacey e qui incontra nuovamente Eva. I due iniziano a frequentarsi e lui decide di portarla a fare un giro con la barca del padre; quando si schiantano contro il molo all'altezza del posto dove lavora Joey, lei li scopre e si offende. Per rimediare al danno, Dawson ha bisogno di 3000 dollari e Pacey propone di organizzare una festa con l'aiuto delle spogliarelliste amiche di Eva a casa di Dawson. Jen viene eletta capo \"cheerleader\" e non ne \u00e8 molto entusiasta. Alla festa Dawson si rifugia in camera e vi trova Joey che lo vuole riavvicinare; lui per\u00f2 si rifiuta di tornare insieme a lei, pur amandola ancora. Chiede per\u00f2 a Pacey di starle vicino dal momento che si sente in colpa; Mitch torna proprio nel bel mezzo della festa e scopre ci\u00f2 che il figlio ha architettato.\nRivelazioni.\nTrama.\nEva si iscrive a scuola e Dawson ne resta molto sorpreso; Pacey invece, accompagnato da Joey, va a prendere Andie alla clinica per farle una sorpresa: pare che lei sia finalmente guarita. Pacey per\u00f2 la trova assieme a Mark, un altro paziente, e lei non sembra essere come sempre. Mitch, ancora arrabbiato per la barca e la festa, propone al preside Green di far girare a Dawson un cortometraggio per celebrare la squadra di football di cui lui \u00e8 il nuovo allenatore; Dawson non se la prende poich\u00e9 \u00e8 su di giri dal momento che sta per passare una serata scatenata con Eva. Mitch \"arruola\" Jack nella squadra e quest'ultimo conosce Henry, una matricola piena di voglia di giocare; Jen invece inizia il suo allenamento come capo \"cheerleader\". Alla fine, dopo essersi comportata in modo strano per tutto il giorno, Andie confessa a Pacey di essere andata a letto con Mark e che \u00e8 stato l'errore pi\u00f9 grande della sua vita: lui se la prende moltissimo e la lascia sola; Eva invece decide di fare l'amore con Dawson proprio alla presentazione della squadra di football, dietro al telo su cui stanno proiettando il suo cortometraggio, e cio\u00e8 davanti a tutta la scuola! Quando lo schermo si alza tutti iniziano a tifare per loro, l'unica che non si diverte sembra essere Joey. Il padre di Jack tenta il riavvicinamento dopo aver visto il debutto del figlio, ma per quest'ultimo l'idea di tornare ad abitare insieme \u00e8 ancora irrealizzabile; \u00e8 comunque contento per il passo avanti fatto dal padre. Infine Pacey decide di lasciare Andie poich\u00e9 sarebbe incapace di dimenticare, mentre Joey e Dawson capiscono di non aver pi\u00f9 bisogno l'uno dell'altra e di voler restare solo amici.\nTest psicoattitudinale.\nTrama.\nSi avvicina il test psicoattitudinale per l'entrata al college e pare che Joey, per i suoi ottimi voti, abbia diritto a una borsa di studio. Pacey e Andie si trattano con molto disprezzo, mentre Jack prosegue con i duri allenamenti di football spronato severamente da Mitch. Eva trova una copia del test e la consegna a Dawson, che inizialmente la rifiuta; il giorno dopo lui, Joey, Pacey, Jen, Andie e Jack si riuniscono e nessuno trova il coraggio di aprire la busta con le risposte. Dawson, a causa di un'esercitazione, deve lasciare la busta sul tavolo: al suo rientro non c'\u00e8 pi\u00f9 e tutti negano di averla presa. Andie si dimostra molto rigida quando restituisce a Pacey tutti i regali e le foto; Henry invece chiede a Jack di presentargli Jen, dal momento che si \u00e8 innamorato di lei la prima volta che l'ha vista, all'inaugurazione della squadra. Dawson, spinto da Eva, inizia a pensare che sia stato Pacey ad aver preso il test e lo accusa: i due vengono alle mani dopo aver tirato in ballo Joey ed Andie. La persona che star\u00e0 pi\u00f9 vicina a Pacey in questo momento sar\u00e0 Joey, sebbene i due non abbiano mai avuto un buon rapporto in passato; Dawson decide di non vedersi pi\u00f9 con Eva, dato che lo spinge nelle direzioni sbagliate. Il giorno del test, sia Dawson che Pacey decidono di non compilarlo, capendo che la loro amicizia va oltre queste schermaglie; scopriamo poi che \u00e8 stata Andie, desiderosa di andare ad Harvard, a rubare la busta.\nUn bacio da 500 dollari.\nTrama.\nDawson ha l'opportunit\u00e0 di fare un video per il giornale della madre e decide di raccontare la vita di Jack; Pacey invita Joey a saltare la scuola insieme a lui, ma la loro fuga finisce male dal momento che fanno l'autostop proprio al preside Green. Jen lascia la squadra di \"cheerleader\" dopo aver saputo che, in seguito a un'asta, il vincitore avrebbe vinto un suo bacio; Mitch vieta a Dawson di preparare il servizio su Jack dal momento che \u00e8 in arrivo la prima partita e non vuole che la diffusione del video metta sotto pressione i suoi giocatori. Jen alla fine accetta di dare il bacio al vincitore, sapendo che i soldi saranno devoluti a una casa per bambini orfani; il preside Green, per punizione, obbliga Pacey e Joey a travestirsi da mascotte per la partita di football. Dawson infine decide di non perdere la sua possibilit\u00e0 e spedisce il servizio alla madre scatenando l'ira del padre; Andie lotta con i suoi sensi di colpa per aver imbrogliato al quiz, e vorrebbe dirlo al preside, ma non ci riesce poich\u00e9 lui ripone in lei molte aspettative. Il giorno della partita tutti gli avversari si accaniscono su Jack, ma alla fine, grazie a uno stratagemma ideato da Dawson per scusarsi col padre, la squadra di Capeside riesce a riportare la sua prima vittoria; Jen scopre di dover baciare Henry, che ha versato ben 500 dollari, e che \u00e8 stata eletta reginetta dell'anno. Pacey e Joey convincono due ragazzi a travestirsi al posto loro e vanno a vedere la vecchia barca che lui ha appena acquistato; iniziano cos\u00ec i lavori per risistemarla, passando molto tempo insieme.\nUna madre sconosciuta.\nTrama.\nDawson scopre Eva a curiosare di nascosto in casa di Jen e lei lo minaccia di dire tutto riguardo al test psicoattitudinale nel caso in cui la denunci alla polizia; il rapporto tra Jack e Jen invece si intensifica sempre pi\u00f9. Dawson decide di cercare informazioni su Eva e scopre che gli ha dato un nome falso, che non risulta iscritta a scuola e che non ha nemmeno la sua et\u00e0; alla fine scopre che vive su una barca, ma viene colto in flagrante dal fratello di Pacey quando vi sale per scoprire qualcosa su di lei. Doug gli rivela allora che quella barca \u00e8 di due ottantenni e che la ragazza \u00e8 indagata dalla polizia per il furto di un motoscafo. Joey invece rifiuta pi\u00f9 e pi\u00f9 volte le avance di Rob, il suo giovane datore di lavoro, e lui esce con Andie per farla ingelosire; Jack intanto, per aiutare Henry, gli organizza un appuntamento con Jen, che per\u00f2 non \u00e8 contenta della cosa e lo lascia solo. Joey mette in guardia Andie riguardo al pallino fisso di Rob, che \u00e8 il sesso, e alla fine decide di uscire con loro. Dawson scopre che Eva \u00e8 arrivata a Capeside per cercare la sua vera madre che non ha mai conosciuto, mentre Jack si rende conto che in realt\u00e0 \u00e8 lui quello che ha bisogno di una storia d'amore, e non Jen. Joey chiude prima il rifornimento per raggiungere Rob e Andie, e per questo viene licenziata; Dawson, invece, va a casa di Jen e scopre che sua madre \u00e8 la stessa di Eva, avendola vista in una delle foto sulla barca.\nSegreti e bugie.\nTrama.\nA Joey viene l'idea di trasformare casa in un bed &amp; breakfast, e assieme a Pacey cerca di mettere in piedi la cosa; Gail invece torna a Capeside per celebrare l'elezione della reginetta. Jen non \u00e8 felice di essere stata eletta, dal momento che le sembra di seguire le orme della madre, e vorrebbe tirarsi indietro; conosce un'ex-reginetta, la signorina Franklin, molto inquadrata riguardo alle tradizioni, che prende male il suo rifiuto; Henry per\u00f2, vicino di casa ed amico della signorina, convince Jen a ripensarci e lei decide di farsi accompagnare al gal\u00e0 da lui. Joey scopre che Rob ha cercato di violentare Andie, e quando Pacey lo viene a sapere lo picchia e lo minaccia; Pacey e Andie passano la notte insieme e si baciano in seguito alle insistenze di lei. Il giorno dopo per\u00f2, dopo aver parlato con Rob, a Joey viene il dubbio che lei si sia inventata tutto e si scopre che Andie lo ha fatto per riavvicinare Pacey; lui per\u00f2, ancor prima di saperlo, decide di troncare i rapporti. Al gal\u00e0, Dawson scopre che la madre in realt\u00e0 \u00e8 stata licenziata e le consiglia di parlare con Mitch; Henry travisa l'invito di Jen e cerca di baciarla, ma lei lo rifiuta sostenendo di non essere in grado, per il momento, di stare con qualcuno.\nL'isola delle streghe.\nTrama.\nDawson decide di girare un film per la scuola sul processo delle streghe di Salem e per fare questo si reca assieme a Pacey, Jen e Joey alla Witch Island. Qui Jen e Pacey decidono che potrebbero fare sesso, dal momento che entrambi pensano che l'amore rovini sempre tutto, ma non ci riescono; Joey e Dawson invece analizzano la loro relazione attuale. Andie nel frattempo viene assunta come capo del comitato scolastico e fa di tutto per risultare efficiente; lo \u00e8 talmente tanto che punisce tutti gli studenti per aver violato varie regole del vecchio codice di comportamento, facendosi riprendere dal preside. I quattro amici sono riluttanti a credere alle streghe, ma quando si ritrovano di notte in mezzo al bosco in una chiesa abbandonata che prende improvvisamente fuoco, spaventati, si ricredono; il fuoco sparisce improvvisamente cos\u00ec com'\u00e8 venuto e i ragazzi decidono di tornare sulla terraferma. Riguardando le registrazioni poi intravedono sul molo le sagome di due persone e il dubbio di chi siano rester\u00e0 irrisolto.\nAmici per sempre.\nTrama.\n\u00c8 il giorno del Ringraziamento e tutti si ritrovano a cena da Jen, che ha ricevuto la visita della madre Helen dopo un anno privo di qualsiasi contatto. Sono presenti Dawson con i genitori, Joey, Bessie e il piccolo Alexander, Jack, Andie e Pacey. Jen e la madre non riescono a comunicare a causa del loro cattivo rapporto, e Joey le consiglia di darle una seconda possibilit\u00e0 prima che sia troppo tardi. Dawson affronta Helen riguardo alla questione di Eva e lei non si sbilancia, sostenendo di non volerlo dire a Jen per non farla soffrire ulteriormente. Alla fine per\u00f2 le spiega tutto e Jen si offende per la sua ipocrisia perch\u00e9, invece di starle accanto, l'ha allontanata solo per paura di perdere il marito che, secondo Jen, \u00e8 praticamente un estraneo. Infine capisce che \u00e8 stato il padre a premere per mandarla a Capeside, e perdona alla madre ogni colpa.\nScuola di ballo.\nTrama.\nJack riceve diverse mail dalle persone che hanno visto il servizio di Dawson sulla sua vita; la pi\u00f9 toccante \u00e8 quella di Ben, un ragazzo che pare aver vissuto la sua stessa situazione. I due iniziano a scriversi, e Andie insiste affinch\u00e9 i due escano insieme. Pacey viene richiamato a causa dei suoi pessimi voti in matematica, e per recuperare chiede a Joey di dargli ripetizioni; in cambio lei lo obbliga a essere il suo compagno durante delle lezioni di ballo che ha intenzione di prendere per vincere un premio messo in palio dalla scuola. Pacey e Jen intanto provano a fare sesso nella camera di Dawson, ma la scintilla non scocca; quando questi vi trova prima l'amico e poi un preservativo decide di chiedergli spiegazioni, ma lui sembra molto sfuggente. Quando Jen e Dawson vedono Pacey e Joey insieme, li seguono e scoprono delle lezioni di ballo, ma vengono placcati dall'insegnante che obbliga anche loro a ballare; qui Dawson inizia a pensare che Joey abbia una relazione pi\u00f9 seria con Pacey e cos\u00ec si accorge di amarla ancora. Nello spogliatoio Pacey e Jen iniziano a baciarsi, e quando Joey e Dawson li scoprono e vengono a sapere del loro accordo, soprattutto la prima ne resta sconvolta. Jen cos\u00ec capisce che Joey e Pacey provano qualcosa l'uno per l'altra, nonostante loro stessi non se ne siano ancora accorti. Jack d\u00e0 appuntamento a Ben, ma all'ultimo momento non trova il coraggio di incontrarlo.\nIncontri ravvicinati.\nTrama.\nDawson, Joey, Jack e Andie visitano per la prima volta il college di Cambridge; il primo presenta il suo documentario sulle streghe al corso di cinematografia per un'anteprima e incontra Nikki, una ragazza molto critica riguardo ai suoi gusti e al suo film. Joey invece viene scambiata per un ragazzo a causa del suo nome, e le viene assegnato come compagno di stanza A.J., un ragazzo molto schietto con il quale ha fin dall'inizio un rapporto burrascoso; Andie vorrebbe essere ricevuta dal direttore, ma la sua richiesta viene rifiutata nonostante le insistenze. La prima proiezione del film di Dawson non riceve critiche positive e lui inizia a chiedersi se il regista possa essere la professione giusta per lui; soltanto Joey lo consola nel modo giusto. Anche questa per\u00f2 non ha una bella esperienza dal momento che A.J., sostituto del professore, la prende di mira per distruggere i suoi miti letterari; poi, per scusarsi, le propone di farle vivere la vera vita del college. Dawson intanto scopre che anche Nikki ha girato un film e questo riceve delle critiche molto positive dalla platea. Andie fa amicizia con Fran, la segretaria, una donna molto saggia, che le consiglia di non basare la sua vita sull'ammissione a quel college; Jack si ritrova in un locale per soli gay e, nel momento in cui un ragazzo ci prova con lui, scappa sentendosi a disagio. Al ritorno, Dawson incontra di nuovo Nikki e scopre che \u00e8 la figlia del preside Green e che si sta trasferendo dal padre, mentre Jack conosce un ragazzo diretto a Capeside, Ethan, e immediatamente scopre che \u00e8 gay. Joey ed A.J. si accorgono di viaggiare sulla stessa lunghezza d'onda e si ripromettono di sentirsi.\nIl grande passo.\nTrama.\nTra Dawson e Nikki \u00e8 subito guerra sul piano cinematografico; Jack invece incontra nuovamente Ethan che lo invita a un concerto all'aperto. Questi decide di andarci con Jen, che gli consiglia di farsi desiderare e di non corrergli dietro. Andie si propone come assistente del regista teatrale e lo aiuta con le audizioni; uno degli studenti che il professore vuole assolutamente ingaggiare \u00e8 Pacey, nonostante le rimostranze della ragazza. Alla fine per\u00f2 i due si sorreggeranno a vicenda, come ai vecchi tempi. Al concerto Jack ed Ethan si conoscono meglio e Jen incontra Henry, che \u00e8 ancora arrabbiato con lei. Il preside Green, vedendo Dawson parlare con la figlia, lo invita a pranzo e cerca di farli lavorare insieme; l'idea per\u00f2 non attira nessuno dei due. Parlando per\u00f2 si accorgono di avere molte pi\u00f9 cose in comune di ci\u00f2 che pensano, come per esempio i genitori separati; grazie a lei capisce di non doversi dedicare a un'unica passione, e cos\u00ec decide di togliere tutti i suoi poster cinematografici dalle pareti, scatenando in Joey una certa gelosia. Intanto Jack propone a Ethan di passare la notte nella loro tenda, dal momento che la sua \u00e8 stata rubata; Jen allora decide di tornare a casa e di ritornare l'indomani a prenderlo. Prima per\u00f2 vuole chiarire le cose con Henry, le cui attenzioni sembrano mancarle; lui dice di aver sofferto troppo e le fa capire la genuinit\u00e0 dei suoi sentimenti.\nTorna a casa, Jack!\nTrama.\nIl bed &amp; breakfast Potter viene aperto e gli affari non vanno a gonfie vele; Joey d\u00e0 tutta la colpa a Pacey, da cui \u00e8 partita l'idea. Andie cerca di convincere Jack a tornare ad abitare con lei ed il padre, lui per\u00f2 \u00e8 testardo e rifiuta. Bessie pensa di ipotecare la casa, ma Dawson propone di girare un video del bed &amp; breakfast e metterlo sul sito cittadino. Pacey invece invita un giornalista esperto del settore per fare una recensione al locale, e come clienti Jen, la nonna, Jack, Andie, Mitch e Gail. All'arrivo del giornalista le cose non vanno bene: Dawson litiga con i genitori riguardo al loro nuovo rapporto come amici, il bagno si allaga, la caldaia non funziona, ma alla fine, visto il calore tra tutte le persone presenti, ha un'ottima opinione riguardo al bed &amp; breakfast. Un grosso merito ce l'ha anche il ritorno di Bodie, che si occuper\u00e0 della cucina. Jen decide poi di raccontare a Henry il suo passato, per vedere le sue reazioni; lui per\u00f2 si dimostra molto maturo dicendo che tutto ci\u00f2 che ha passato le ha permesso di diventare la splendida persona che \u00e8 ora. Jack invece decide di ritornare finalmente a casa comprendendo che chi lo rivoleva con s\u00e9 era sua sorella Andie, e non un'imposizione del padre. Durante un momento di raccoglimento attorno al fuoco, la nonna di Jen ricorda i momenti felici vissuti con l'unico uomo della sua vita, e di come non ci sia nulla di pi\u00f9 bello che guardare la persona che si ama mentre questa dorme, cos\u00ec nella scena finale si vede Joey dormire distesa sul divano, e l'inquadratura si apre scoprendo Pacey dolcemente immerso nel guardarla, rivelando al pubblico i suoi sentimenti per lei.\nL'aurora boreale.\nTrama.\nSi avvicina la prima dello spettacolo di Pacey e lui vorrebbe che Joey lo vedesse; lei per\u00f2 ha un appuntamento con A.J.: andranno a vedere un'aurora boreale, e Pacey \u00e8 molto geloso. Dawson intanto prende una pausa dal cinema, dopo essere stato rimproverato da Nikki, assieme alla quale sta lavorando; Jen invece fa di tutto per evitare di restare da sola con Henry, decidendo di portare la nonna allo spettacolo a cui dovevano andare insieme. Mancano poche ore alla prima e le cose sono in alto mare: la scenografia non \u00e8 pronta, Pacey ha dimenticato le battute e come se non bastasse il professore responsabile \u00e8 malato; Andie perci\u00f2 dovr\u00e0 fare tutto da sola. Pacey le prova tutte per non far uscire Joey con A.J., ma lei non l'ascolta; i due stanno bene insieme ma dopo essersi baciati Joey inspiegabilmente sente il bisogno di andare da Pacey, pur non ammettendolo. Lo spettacolo va benissimo e alla festa Nikki consiglia a Dawson di trovare un nuovo stimolo ripensando all'ultimo posto in cui era quando \u00e8 stato veramente felice; A.J. invece torna alla carica e Joey gli dice di sentirsi a disagio assieme a una persona colta come lui. Henry invece, ignorato da Jen, le fa una scenata facendole ammettere davanti a tutti che lui le piace; alla fine i due si baciano appassionatamente mentre Pacey e Andie chiariscono le loro incomprensioni. Dawson, per seguire il consiglio di Nikki, va da Joey, unico punto fermo in questo periodo di cambiamenti, e i due vedono insieme l'aurora boreale.\nUna serata particolare.\nTrama.\n\u00c8 San Valentino, e Dawson e Pacey cercano di portare Joey a una festa; Andie invece invita Kate, sua grande amica nonch\u00e9 ex fidanzata di Jack, a passare la serata con loro, e lui non sa come affrontare l'argomento della sua omosessualit\u00e0. Quando scopre poi che il suo ultimo ragazzo l'ha lasciata dicendo che era gay, la rivelazione diventa ancora pi\u00f9 difficile. Si ritrovano tutti alla festa e Pacey cerca di spingere Dawson tra le braccia di Kate; Henry invece porta a cena fuori Jen e si sente male dal momento che, per permettersi cena e regalo, ha donato troppo sangue. Intanto Dawson sta finalmente per baciare Kate, quando questa vomita e la festa viene scoperta dalla polizia; tutti vengono portati in prigione e qui Jack trova il coraggio di rivelare tutto all'ex fidanzata mentre Pacey, ubriaco, dice finalmente quello che pensa riguardo alla storia infinita fra Joey e Dawson. Usciti di prigione, Mitch punisce il figlio obbligandolo a lavorare nel ristorante che Gail ha appena comprato; Pacey invece si rende conto di quanto ama Joey e Doug gli consiglia di dichiararsi, dal momento che non capita tutti i giorni di innamorarsi cos\u00ec. La dichiarazione per\u00f2 non \u00e8 facile, e proprio sul pi\u00f9 bello Pacey decide di tenersi tutto per s\u00e9.\nPunizioni e pentimenti.\nTrama.\nJoey \u00e8 impegnata nella realizzazione di un murale su una parete della scuola; Andie riceve la notizia di aver raggiunto uno dei migliori punteggi della nazione grazie al suo test psicoattitudinale. Pacey, in seguito all'arrivo della sorella, si trasferisce momentaneamente a casa di Doug. Il giorno dell'inaugurazione si scopre, con grande shock, che il murale di Joey \u00e8 stato vittima di un atto vandalico e lei ne resta molto sconvolta; Dawson le consiglia di rifarlo, ma lei non se la sente e ne nasce una discussione che tira in ballo anche la passione, ormai spenta, di Dawson per il cinema. Pacey intanto aiuta Joey a suo modo facendo un sondaggio a scuola: secondo la maggioranza l'autore dell'atto sarebbe Matt Caufield, un bullo molto conosciuto a scuola; lui nega, ma Pacey lo obbliga a porgere pubblicamente le sue scuse. I due si picchiano e vengono portati in presidenza, dove Dawson smaschera abilmente Matt in seguito alle sue stesse affermazioni. Andie intanto si sente troppo in colpa per continuare la sua farsa: si dimette dal Comitato Studentesco e confessa al fratello di essere stata lei a rubare le risposte del test e di volerlo dire anche al preside Green. Quest'ultimo, dal canto suo, sfidando il potere del ricco padre di Caufield, prende la decisione di espellere Matt; resta anche molto deluso dal comportamento di Andie ma, sapendola molto matura e consapevole del suo errore, decide di non espellere anche lei e di limitarsi ad annullare il suo test e punirla. Infine Joey si rende conto di quanto Pacey e Dawson abbiano fatto per lei, e decide di ridipingere il suo murale.\nDecisioni difficili.\nTrama.\n\u00c8 in atto un'udienza per decidere il futuro del preside Green, in seguito alla sua presa di posizione contro Matt Caufield, figlio del sovrintendente del liceo; Joey, sentendosi tirata in causa, decide di smuovere gli altri studenti in suo favore e A.J. arriva per sostenerla, facendo ingelosire Pacey. Come se non bastasse, ad aizzare gli animi c'\u00e8 Sherry, una giornalista ex collega di Gail che non si fa scrupoli ad alterare la verit\u00e0 a suo piacimento; Dawson allora propone alla madre di girare un servizio che rispecchi pienamente la situazione. Joey promette una petizione e un raduno al sovrintendente ed \u00e8 costretta, aiutata dagli amici, a organizzare tutto ci\u00f2 nel giro di poche ore; discute anche con Bessie che riceve telefonate di minaccia, dal momento che la sorella sta svolgendo tutte le attivit\u00e0 nel bed &amp; breakfast. A.J. intanto deve tornare in universit\u00e0 e Joey si sente scoraggiata, mentre Jen \u00e8 l'unica ad accorgersi che Pacey si \u00e8 innamorato di quest'ultima. Il preside Green rifiuta un'intervista a Gail, cosa che non fa il sovrintendente; durante le riprese lei lo mette in difficolt\u00e0, mettendo in evidenza i suoi torti. Al raduno Joey fa un'ottima figura e tutti gli studenti le danno ragione riguardo l'irreprensibile condotta del preside, che si presenta per ringraziarli e per annunciare le sue dimissioni. Il servizio di Gail viene molto apprezzato e mandato in onda, le viene proposto anche un nuovo lavoro come inviata ma lei rifiuta, contenta della sua nuova sistemazione al ristorante. Pacey, per far felice Joey, le affitta un muro intero, in modo che lei possa esprimere finalmente la sua creativit\u00e0, lasciandola felice e senza parole.\nL'ora della verit\u00e0.\nTrama.\nJoey \u00e8 in partenza per andare a trovare A.J.: questi ha vinto un premio di scrittura creativa e l'ha invitata alla cerimonia che si terr\u00e0 per la consegna del premio; il ristorante di Gail invece sta per aprire e l'organizzazione non \u00e8 delle migliori: mancano chef, camerieri, men\u00f9 e insegna, e Dawson \u00e8 disperato dal momento che l'apertura avverr\u00e0 di l\u00ec ad una settimana. Pacey intanto, per scontare la sua punizione per aver picchiato Matt Caufield, dovr\u00e0 occuparsi di Buzz, un bambino che gliene far\u00e0 vedere di tutti i colori. Joey viene accolta da Morgan, una grande amica di A.J. che le fa provare una grande gelosia nel momento in cui si accorge di non conoscerlo affatto, in confronto a lei; le due ragazze per\u00f2 sono molto in sintonia, hanno le stesse passioni per arte e fotografia e cos\u00ec Joey invita anche lei alla festa. A casa intanto il cuoco non \u00e8 ancora stato trovato, ma Jen si offre come cameriera e Dawson decide di chiedere aiuto anche al padre, cosa che per\u00f2 la madre non gradisce; Pacey invece \u00e8 tentato di lasciar perdere il suo incarico, ma poi capisce che il comportamento di Buzz \u00e8 frutto del rifiuto del padre, lo comprende, a causa dei suoi precedenti famigliari, e ne diventa molto amico. Alla cerimonia Joey intuisce che il vero grande amore di A.J. \u00e8 Morgan e decide di lasciarlo, consigliandogli di andare da lei; l'allontanamento per\u00f2 avviene senza risentimento da parte di entrambi. Rimasta sola, la prima persona a cui pensa \u00e8 Pacey e si fa venire a prendere da lui; il ragazzo, dopo aver capito che lei lo considera un ottimo confidente, le chiede spiegazioni e la bacia. Al ristorante invece Gail e Mitch decidono di collaborare e di assumere Bodie come responsabile della cucina e Jen come hostess, poich\u00e9 incapace come cameriera.\nFratelli di sangue.\nTrama.\nJoey se la prende molto per il bacio, soprattutto per le conseguenze che potrebbe avere sul loro rapporto con Dawson; sia lei che Pacey si confidano con i fratelli maggiori, ma nessuno dei due ha la soluzione giusta ai loro problemi. Doug per\u00f2 consiglia di portare Dawson in un luogo che ricordi la loro amicizia e di confessargli tutto, ma Pacey pensa sia un ottimo modo per far finire il loro rapporto. Jack intanto \u00e8 al settimo cielo per il ritorno di Ethan, ancora ignaro del fatto che sar\u00e0 costretto ad affrontare il padre a causa di questo argomento; le cose tra Henry e Jen sembrano andare bene fino a quando lei scopre che il ragazzo ha organizzato una festa per il suo compleanno senza invitarla. Dawson e Pacey vengono a sapere che il fortino in cui hanno passato tante ore da bambini verr\u00e0 demolito e quest'ultimo, ricordando le parole del fratello, propone di passarci una notte; Andie invece, per risollevare le amiche, propone una serata tra donne. Proprio prima della sua confessione, l'intimit\u00e0 del fortino viene rovinata da Buzz e dai suoi amici, che li hanno seguiti per campeggiare assieme a loro. La serata di Jack ed Ethan non comincia nel migliore dei modi, ma alla fine il padre di Jack conosce il ragazzo e i due vanno molto d'accordo, nonostante le continue frecciatine del figlio che sfociano nell'ennesima lite. Jen invece incontra per caso Henry alla pista di pattinaggio, dove si sta tenendo la sua festa, e confessa di essersi vergognato a invitarla in un posto cos\u00ec infantile, cos\u00ec i due fanno pace. Dawson intanto sta rendendo le cose molto difficili a Pacey, dal momento che non fa che elogiare lui e Joey in quanto ottimi amici. Alla fine, su consiglio di Ethan, anche Jack e il padre faranno pace una volta per tutte, mentre Joey confida tutto a Jen. Incontrandosi, poi, Pacey e Joey decidono che la cosa migliore sia dimenticarsi tutto ed essere amici come prima, mentendo sui loro sentimenti.\nSensi di colpa.\nTrama.\n\u00c8 primavera e Dawson, Joey, Pacey, Andie e William, un vecchio amico d'infanzia di Pacey, partono per una gita verso casa di Gwen, la zia del primo, come da tradizione. Henry intanto ha iniziato a lavorare al ristorante di Gail per stare assieme a Jen, e questa \u00e8 molto gelosa quando Shelley fa degli apprezzamenti su di lui. A Capeside invece si presenta Megan, vecchia amica di Gail e Mitch, che ha da poco perso il marito; per non farla soffrire ulteriormente i due decidono di fingere di stare ancora insieme e si rendono conto che i loro problemi sono niente in confronto ai suoi. Il rapporto tra Joey e Pacey \u00e8 teso e pieno di imbarazzo mentre Gwen si chiede perch\u00e9 la ragazza e il nipote non stiano pi\u00f9 insieme; Jen invece si infuria sia con Henry, perch\u00e9 non abituato a ricevere delle attenzioni e perci\u00f2 restio a rifiutarle, sia con Shelley, facendo una scenata al ristorante. La serata procede bene, Andie lega con William, ma Pacey non sopporta di dover assistere alla rievocazione dei ricordi d'infanzia fra Joey e Dawson; a questo punto per\u00f2 Joey gli dice che anche lei prova qualcosa per lui e i due si baciano. Vengono per\u00f2 scoperti da Gwen che non li rimprovera, ma consiglia di raccontare tutto a Dawson; lei ci prova, ma non trova le parole e cos\u00ec torna nuovamente da Pacey. Entrambi si sentono in colpa verso Andie e Dawson, ma decidono di iniziare ugualmente la loro storia.\nUn giorno da non rivivere.\nTrama.\nPacey e Joey continuano a vedersi di nascosto, ma si promettono di confessare a Dawson la loro relazione al pi\u00f9 presto; Joey per\u00f2 non sembra convinta e cos\u00ec l'amico li trova a discutere fuori da casa sua, costringendoli a parlare. Veniamo a scoprire, rivivendo la giornata dal punto di vista di Joey, che i suoi dubbi sono nati in seguito alla rivelazione di Andie di voler ancora bene a Pacey e a un suo tentativo di confessare tutto a Dawson. La giornata di quest'ultimo invece viene rovinata da Jen, che senza volere gli racconta della storia tra i suoi due migliori amici; lui non la prende bene, e quando li vede, dichiara rotta la loro amicizia. Arriva durante la lite anche Andie, che nel frattempo esce con Will, e lo viene a sapere anche lei; Jen invece litiga con Henry che non vuole ascoltare i suoi problemi. Joey tenta di rimettere le cose a posto, ma Dawson le chiede di decidere tra lui e Pacey, e in caso scelga quest'ultimo mette in chiaro che la loro amicizia avr\u00e0 fine. Lei, seppur soffrendo, decide di mettere fine alla sua storia con Pacey, facendolo molto soffrire. Infine Jen si scusa con Dawson.\nUn amore conteso.\nTrama.\nDawson vuole recuperare il suo rapporto con Joey, ma lei preferisce tenersi lontana da entrambi gli amici e dedicarsi al suo murale; cos\u00ec, per conquistarla, lui decide di partecipare a una regata in cui garegger\u00e0 anche Pacey: il primo sar\u00e0 sponsorizzato dal bed &amp; breakfast di Joey, il secondo dal ristorante di Gail. Henry intanto cerca di farsi perdonare da Jen e alla fine ci riesce organizzandole una serata molto romantica. Pacey e Dawson finalmente discutono riguardo Joey, ma non giungono a nessuna conclusione; il giorno dopo Dawson vince, ma viene squalificato per aver fatto uscire di rotta la barca di Pacey, che aveva diritto di precedenza. I due si mettono a litigare, ma vengono zittiti da Joey, che dice di non sopportare pi\u00f9 la situazione. Mitch e Gail intanto si riavvicinano e riescono a ritrovare l'intimit\u00e0 di quando erano felici insieme; anche Andie e Pacey fanno pace dopo che quest'ultimo ha promesso a Joey di non darle alcun ultimatum.\nIl ballo studentesco.\nTrama.\nIl rapporto tra Dawson e Joey sembra tornato quello di sempre, e per questo motivo lui la invita al ballo di fine anno a cui avevano promesso di andare insieme il primo anno di liceo; scoprono poi che anche le cose tra Gail e Mitch vanno bene, dal momento che li vedono baciarsi appassionatamente come ai vecchi tempi. Andie invita Pacey al ballo ma lui, molto depresso a causa di Joey, inizialmente rifiuta l'invito; Henry invita Jen, che non ha mai partecipato a una di queste feste e ci terrebbe molto. Jack invece ha invitato Ethan, per\u00f2 ha problemi con Barbara Johns, la ragazza che vende i biglietti, che non vuole ammettere coppie omosessuali; Joey e Andie vorrebbero polemizzare per questo fatto, ma Dawson propone un Anti-Ballo organizzato da loro, a cui viene ammesso chiunque. Alla festa, che riscuote un gran successo, tutti litigano: Ethan e Jack per il fatto che in realt\u00e0 il primo non ha avuto tutte le esperienze gay che vantava, Jen e Henry perch\u00e9 quest'ultimo passer\u00e0 due mesi estivi in ritiro con la squadra di football, Dawson e Joey a causa di Pacey; perfino Gail e Mitch discutono per il fatto che non sanno definire la loro nuova relazione. Infine Pacey e Joey si avvicinano, facendo ingelosire i rispettivi accompagnatori, e il giorno dopo gli unici che risolvono la loro situazione sono Gail e Mitch, che decidono di risposarsi.\nPacey o Dawson?\nTrama.\nFervono i preparativi per il matrimonio di Gail e Mitch, mentre Pacey sta organizzando il suo giro dell'oceano a bordo della barca \"Vero Amore\". Jen e Henry, che si sono lasciati al ballo, soffrono per la separazione ma sono troppo orgogliosi per ammetterlo; Doug invece cerca di fare da paciere tra il fratello e Joey, avvisando quest'ultima del prossimo viaggio di Pacey. I due cos\u00ec si ritrovano a parlare, o meglio a litigare, sempre riguardo al loro rapporto e Dawson. Alla fine per\u00f2 lei decide di dire all'amico del cuore che, se non fosse stata sicura di perderlo, avrebbe deciso di restare con Pacey; quest'ultimo prega Joey di chiedergli di restare e lei non sa cosa fare. Jen intanto, pentita di aver rifiutato Henry, viene spinta dalla nonna a fare pace; dopo una lunga notte in macchina le due, assieme a Andie e Jack, raggiungono il pullman con la quale lui si sta recando in ritiro con la squadra. I due si rimettono insieme e poi Jen propone di andare a trovare Ethan; a Jack le cose non vanno altrettanto bene per\u00f2, dal momento che Ethan si \u00e8 rimesso con Brad, il suo ex ragazzo. Il matrimonio tra Gail e Mitch va bene, ma Dawson si accorge che Joey vorrebbe essere altrove e le consiglia di andare da Pacey prima che sia troppo tardi; una volta raggiunto, lei gli comunica la sua decisione: vuole partire con lui dal momento che lo ama."}
{"id": "1217197", "revid": "124951487", "url": "https://it.wikipedia.org/wiki?curid=1217197", "title": "Vladimir Dedijer", "text": "La vita.\nLa Giovane Bosnia e gli scritti giovanili.\nIl padre, prof. Jefto Dedijer, era un amico del colonnello Dragutin Dimitrijevi\u0107-Apis, il capo della societ\u00e0 segreta serba \"Ujedinjenje ili Smrt\" (\u201cUnificazione o la morte\u201d). Uno zio, Konstantin Babi\u0107, era un Giovane bosniaco e fu ucciso all'et\u00e0 di diciannove anni.\nVladimir Dedijer quindi crebbe in un ambiente legato alla Giovane Bosnia, e di conseguenza, storicamente da ricondursi alla Bosnia della Prima guerra mondiale e alla nascita del Regno dei Serbi Croati e Sloveni (SHS) nel 1919.\nNel 1937 pubblic\u00f2 uno scritto commemorativo (\"Festschrift\") in occasione del ventesimo anniversario della morte di Vladimir Ga\u0107inovi\u0107, leader ideologico dei Giovani bosniaci. Ma il libro venne messo al bando dal governo della Jugoslavia. \nDedijer coltiv\u00f2 questo interesse per il movimento dei Giovani bosniaci anche durante il periodo della Seconda guerra mondiale, specie in lunghe conversazioni con Veselin Masle\u0161a, eminente economista e filosofo bosniaco.\nLa guerra partigiana e le cariche pubbliche.\nDurante la Seconda guerra mondiale, combatt\u00e9 nell'esercito partigiano di Tito e divenne l'editore del giornale \u201cBorba\u201d. Fu membro della sezione propaganda dello Stato Maggiore del KPJ. \nDopo la guerra ricopr\u00ec diverse cariche pubbliche: fu un membro della delegazione jugoslava ai Trattati di Pace di Parigi (1946-1947); partecip\u00f2 a diverse sessioni dell'Assemblea Generale delle Nazioni Unite (1945-1952); nel 1952 divenne un membro del Comitato Centrale del Partito Comunista Jugoslavo (CK SKJ).\nNel 1953 scrisse due saggi per la rivista \"Nova misao\" di Belgrado. In questi articoli criticava la tesi (assai diffusa) secondo cui il colonnello Apis e i suoi seguaci fossero progressisti. Lo stesso tema fu sviluppato in altri due articoli, presso le riviste \"Heute\" (pubblicato a Vienna, nel 1959) e \"Historical Journal\" (della Lund University, in Svezia nel 1960).\nIl processo del 1956 e gli studi all'estero.\nNel 1956 fu processato assieme a Milovan \u0110ilas (col quale collabor\u00f2 nel quotidiano Borba e nella rivista Nova Misao). Vennero condannati tutti e due e il processo determin\u00f2 l'esclusione dalla vita pubblica sia di \u0110ilas che di Dedijer. L'evento segn\u00f2 un terremoto nello SKJ che, dopo il 1948, sub\u00ec un'ulteriore trasformazione interna.\nDa allora in poi si dedic\u00f2 alla storiografia e all'insegnamento all'Universit\u00e0 di Belgrado e in altre Universit\u00e0 negli Stati Uniti e nel Regno Unito. Tra il 1960 e il 1963 ottenne una borsa di studio per ricerche. Collabor\u00f2 cos\u00ec con diverse universit\u00e0 d'Europa e d'America (St. Andrew's College di Oxford, Gran Bretagna; City College di New York, USA; Oxford University, Gran Bretagna; Lund University, Svezia; Studentersamfund, Oslo, Norvegia; Uppsala University, Svezia; Columbia University, USA; Harvard University, USA).\nNel 1966 fu presidente delle sessioni del Tribunale Russell.\nLe opere.\n\"Novi Prilozi\": la biografia di Tito.\nNel 1953 Dedijer pubblic\u00f2 la sua opera principale ossia \"Josip Broz Tito. Prilozi za biografiju\" (\"Josip Broz Tito. Suggerimenti per una biografia\"). Il testo fu tradotto e pubblicato in diverse lingue europee ed extraeuropee. Fu pubblicato a puntate o spezzoni anche presso diversi giornali o emittenti radio europee. I punti principali di questa biografia sono: \nTra il 1972 e il 1981 Dedijer prepar\u00f2 la seconda versione dell'opera, che venne pubblicata nel 1981 col titolo \"Novi prilozi za biografiju Josipa Broza Tita\" (\"Nuovi suggerimenti per una biografia di Josip Broz Tito\").\nPi\u00f9 tardi, tra il 1981 e il 1984, vennero pubblicati altri tre spessi volumi di \"\"Novi prilozi\". Nel 1982 venne organizzata una tavola rotonda sui libri e le biografie di Dedijer. Alcuni critici notarono come nei quaderni degli anni '80 si nota un carattere diverso rispetto alla prima versione del 1953: meno sistematici, questi quaderni si presentano come una sorta di \"sva\u0161tara\"\" (letteralmente, almanacco) nei quali erano state aggiunte nuove informazioni su Tito e gli uomini che egli frequentava. \nNel 2000 usc\u00ec una biografia di Tito, scritta da Jasper Ridley che fa riferimento anche alle opere di Dedijer.\nNegli anni '90 la critica jugoslava e post-jugoslava ha sottolineato (sulla base dei quaderni degli anni '80) come Dedijer si sia progressivamente avvicinato al nazionalismo serbo.\nAltri scritti.\n\"The Road to Sarajevo\", discute le origini della Prima guerra mondiale. Anche questo testo fu tradotto in parecchie lingue.\nTra gli scritti di Dedijer alcuni ebbero una forte risonanza politica. Uno di questi era \"the Yugoslav Auschwitz and the Vatican: The Croatian Massacre of the Serbs During World War II\". Il testo ebbe un forte impatto nell'opinione pubblica jugoslava, divenendo probabilmente uno dei nodi storiografici della tarda Jugoslavia."}
{"id": "1217199", "revid": "115682", "url": "https://it.wikipedia.org/wiki?curid=1217199", "title": "Raoul Dufy", "text": "Biografia.\nNato da una famiglia di modeste condizioni economiche, ebbe un padre attivo come organista e maestro di coro, che trasfer\u00ec a Raoul ed agli altri tre figli la passione per la musica.\nNel 1891 la famiglia ebbe una grave crisi finanziaria e il giovane Raoul fu costretto a cercare lavoro a Le Havre. Riusc\u00ec nonostante ci\u00f2 a iscriversi ai corsi serali del maestro Charles Lhuillier alla Scuola di Belle Arti della sua citt\u00e0 dove conobbe Othon Friesz, che diventer\u00e0 uno dei suoi pi\u00f9 cari amici.\nAssieme a Friesz si accost\u00f2 alle nuove tendenze pittoriche elaborate da Matisse.\nIl 1903 fu l'anno della sua prima volta al Salon des Ind\u00e9pendants, nel quale espose fino al 1936.\nNel 1906 venne accettato al Salon d'Automne, a cui prese parte fino al 1943.\nA partire dal 1908, Dufy frequent\u00f2 spesso la Costa Azzurra, intento a dipingere nelle sue tele i colori forti di quelle acque.\nNegli anni dieci del secolo svilupp\u00f2 nuove ricerche nel campo della xilografia, dalle quali sbocciarono illustrazioni e impressioni su stoffa.\nNegli anni successivi intraprese numerosi viaggi dove espose le sue opere.\nNegli anni della seconda guerra mondiale si occup\u00f2 anche di scenografia e di arazzo, fornendo cartoni per le manifatture di Beauvais.\nMor\u00ec il 23 marzo 1953 a Forcalquier per un'emorragia intestinale. La sua attivit\u00e0 artistica non conobbe interruzioni, neppure dopo la diagnosi di artrite reumatoide, malattia che lo afflisse dal cinquantottesimo anno di vita. Costretto spesso a servirsi delle stampelle o della carrozzina, trasse qualche beneficio dal cortisone: fu uno dei primi pazienti in assoluto a farne uso.\nMusei.\nAlcuni musei che espongono opere dell'artista."}
{"id": "1217203", "revid": "9681322", "url": "https://it.wikipedia.org/wiki?curid=1217203", "title": "Caryn Elaine Johnson", "text": ""}
{"id": "1217204", "revid": "9681328", "url": "https://it.wikipedia.org/wiki?curid=1217204", "title": "Dana Elaine Owens", "text": ""}
{"id": "1217205", "revid": "125026864", "url": "https://it.wikipedia.org/wiki?curid=1217205", "title": "Dominique Malonga", "text": "Carriera.\nClub.\nCresciuto nel settore giovanile del , nel 2007 si svincola e firma un contratto quadriennale con il , che nonostante la giovane et\u00e0 lo integra subito nella prima squadra.\nRealizza la sua prima rete in Serie A l'11 novembre 2007, al 15\u00ba minuto di Torino- (1-1), cogliendo il pallone respinto dalla traversa a seguito di una rovesciata di Nicola Ventola.\nIl 2 febbraio 2009 passa in prestito al in Lega Pro Prima Divisione, dove gioca 10 partite segnando una rete.\nNella stagione 2009-2010 giunge in prestito al . \nIl 24 novembre 2009 gioca dal primo minuto in - regalando una grande prestazione e segnando il gol del pareggio (1-1) contro la sua ex-squadra.\nNella terzultima giornata di campionato a Lecce si rende protagonista di una clamorosa doppietta nel finale, che consente alla squadra romagnola di espugnare un \"Via del Mare\" gremito da 35.000 spettatori.\nNell'estate del 2010 il Cesena ne acquista la met\u00e0 del cartellino.\nCon la maglia bianconera alla prima stagione nella massima serie, segna due reti.\nLa prima \u00e8 quella che chiude l'incontro al Dall'Ara contro il (Bologna-Cesena 0-2) e la seconda \u00e8 ancora la rete decisiva su passaggio di Emanuele Giaccherini in casa del (Cagliari-Cesena 0-2).\nIl 24 giugno 2011 la societ\u00e0 bianconera acquista anche l'altra met\u00e0 del cartellino dal Torino e diventa a pieno titolo un giocatore del Cesena per una cifra totale di circa 2 milioni di euro.\nIl 31 agosto 2012, dopo la retrocessione, il Cesena lo cede in prestito in Serie B al ; l'accordo prevede l'opzione per il riscatto della compropriet\u00e0 del giocatore.\nEsordisce in maglia biancorossa il 1\u00ba settembre 2012, proprio contro la sua ex squadra il allo stadio Romeo Menti, firmando subito una doppietta.\nIl 30 giugno, non essendo riscattata la compropriet\u00e0 dal Vicenza retrocesso in Lega Pro Prima divisione, torna al Cesena che lo gira in prestito al , nella Segunda Divisi\u00f3n spagnola.\nAl suo ritorno dal prestito in Spagna, il Cesena lo cede a titolo definitivo all', squadra militante nella Scottish Championship.\nIl 27 gennaio 2016 la societ\u00e0 comunica di aver tesserato l'attaccante.\nIl 28 agosto 2017 il comunica di aver tesserato l'attaccante per una stagione. Fa il suo esordio ufficiale il 16 settembre in occasione della partita di Coppa Svizzera contro il , subentrando a Florian Berisha durante il secondo tempo.\nDopo aver sostenuto un periodo di prova con la nell'agosto 2018, nel quale aveva trovato anche una doppietta in amichevole col , il 10 settembre seguente passa al , militante in seconda divisione greca.\nIl 26 marzo 2019 viene ufficializzato il passaggio di Malonga al , societ\u00e0 canadese neonata che gioca nella nuova massima serie canadese. Durante la militanza in Canada, Malonga torna ad avere una buona percentuale realizzativa; nelle prime tredici gare realizza sei reti e in tutta la stagione colleziona 31 presenze e 13 reti (di cui quattro doppiette) tra campionato e coppa.\nIl 6 marzo 2020 passa ai bulgari del . Il 5 giugno gioca la prima partita, subentrando a partita in corso nella seconda frazione di gioco e realizzando dopo 18 minuti la prima rete con i bulgari e del momentaneo 1-0 contro l'.\nNazionale.\nHa fatto parte della Nazionale Under-19 francese, con due reti realizzate in altrettante partite.\nStatistiche.\nPresenze e reti nei club.\n\"Statistiche aggiornate al 2 luglio 2020.\""}
{"id": "1217206", "revid": "1522738", "url": "https://it.wikipedia.org/wiki?curid=1217206", "title": "Bachicoltura", "text": "La bachicoltura (o sericoltura) \u00e8 l'allevamento del baco da seta (\"Bombyx mori\") per la produzione di bozzoli da cui si ricava il filo di seta.\nEtimologia.\nIl termine \"bachicoltura\", sta per \"coltura del baco\". \"Sericoltura\" invece, deriva dal latino \"sericus\", seta, dal quale poi deriver\u00e0 il termine italiano sericite, minerale molto diffuso in oriente, di lucentezza pari a quella della seta.\nStoria.\nLa bachicoltura comincia ad essere praticata in Cina, probabilmente gi\u00e0 nel VII millennio a.C. La leggenda vuole che la sua nascita sia dovuta all'imperatrice Xi Ling Shi, moglie dell'imperatore Huang Di: fu lei che si accorse del filamento serico, dopo che un bozzolo le era caduto accidentalmente nella tazza di t\u00e8 bollente. Per millenni fu un procedimento tenuto segreto, in modo da poter mantenere il monopolio cinese della produzione della seta. Nonostante ci\u00f2, in epoche successive, si sono verificate fughe dell'arte della produzione della seta verso Il Giappone, la Corea e l'India.\nEuropa.\nIn Europa, sebbene l'Impero romano conoscesse e apprezzasse la seta, la conoscenza della sericoltura \u00e8 giunta solo intorno al 550, attraverso l'Impero bizantino; la leggenda dice che monaci agli ordini dell'imperatore Giustiniano furono i primi a portare a Costantinopoli alcune uova di baco da seta nascoste nel cavo di alcune canne.\nIl XII secolo.\n L'allevamento dei bachi fu un importante reddito di supporto all'economia agricola e la produzione e commercio di tessuti, assieme a quella della lana, un'industria molto redditizia, che diede ricchezza e potere alle corporazioni che praticavano l'Arte della Seta a Firenze.\nCon la rivoluzione industriale la bachicoltura ebbe un grande sviluppo, soprattutto nel nord Italia, per fornire le nascenti filande industriali di materia prima. Il baco da seta fu importato dai cinesi in Europa e la Cina tuttora \u00e8 la maggiore produttrice della seta.\nIl declino italiano.\nLa produzione di bozzoli in Italia cominci\u00f2 a declinare nel periodo tra le due guerre mondiali fino a scomparire dopo l'ultima, a causa di due fattori: la produzione di fibre sintetiche e il cambiamento dell'organizzazione agricola, dove l'allevamento dei bachi era affidato ai singoli contadini e mezzadri soprattutto alle donne e ai bambini. Con l'inurbamento e l'industrializzazione la concorrenza estera divenne insostenibile.\nOggi la bachicoltura in Italia \u00e8 praticamente scomparsa, poche aziende allevano bachi per una piccola produzione artigianale di nicchia o come esempio didattico. Degna di segnalazione \u00e8 la Sezione specializzata per la bachicoltura di Padova.\nL'allevamento del baco.\nIl baco si nutre esclusivamente delle foglie dei gelsi, piante del genere \"Morus\" (famiglia Moraceae), in particolare \"Morus alba\" (gelso bianco o comune) e \"Morus nigra\" (gelso nero).\nLe sue uova (dette semenza) si schiudono tra la fine di aprile e l'inizio di maggio, quando le foglie sugli alberi si sono completamente formate.\nSi sviluppa attraverso quattro mute (cambi di pelle) fino alla costruzione del bozzolo:\nL'allevamento veniva curato nelle case dei contadini e le stanze adibite a questo scopo avevano, oltre alle finestre, aperture supplementari sopra le porte o sotto le finestre stesse per garantire l'aerazione. Per contenere i bachi si costruivano graticci o intelaiature in legno con fondo in canne o tela, sovrapponibili per risparmiare spazio.\nI piccoli bachi nati dalle uova venivano messi sui graticci e alimentati con foglia fresca finemente trinciata, i letti venivano periodicamente ripuliti per evitare malattie al baco. \nAlla terza et\u00e0 la foglia veniva somministrata pi\u00f9 volte al giorno, intera, ed alla quarta, con tutto il ramo.\nIn 27/28 giorni, passando attraverso quattro \"dormite\", i bachi crescevano fino a diventare lunghi 7/8 centimetri ed insieme a loro cresceva la quantit\u00e0 di cibo necessaria e lo spazio occupato.\nI bachi \"salgono al bosco\", si arrampicano su mazzi di frasche secche dove cercano un posto sicuro per costruire il bozzolo dove compiere la metamorfosi in crisalide. La costruzione dura 3/4 giorni.\nDimensioni.\nPer i bachi nati da 20.000 uova le necessit\u00e0 di spazio e cibo aumentano in questo modo a ogni et\u00e0:\nLa quantit\u00e0 di bozzoli da loro prodotta \u00e8 di 35/40\u00a0Kg. Da 100\u00a0Kg di bozzoli si ricavano 20/25\u00a0Kg di seta cruda e 15\u00a0Kg di cascami.\nBachi di razza diversa producono bozzoli di differente colore: bianco candido (i pi\u00f9 pregiati), da tonalit\u00e0 di giallo tenue fino ad arancione (meno pregiati).\nNelle zone del nord Italia, soprattutto in pianura, sono ancora visibili filari di gelsi a testimonianza della diffusione che quest'industria ebbe sul territorio."}
{"id": "1217211", "revid": "125257326", "url": "https://it.wikipedia.org/wiki?curid=1217211", "title": "Cappella Bardi (Santa Croce)", "text": "La cappella Bardi \u00e8 la prima a destra della Cappella Maggiore della basilica di Santa Croce a Firenze. Contiene un ciclo di pitture a secco su parete di Giotto, databile al 1325 circa e dedicato a San Francesco d'Assisi.\nStoria.\nRealizzata una decina d'anni dopo la vicina cappella Peruzzi, fu commissionata dai ricchi mercanti e banchieri fiorentini dei Bardi ed nel quale si trova una \"summa\" della sua opera pittorica, sebbene le pitture siano rovinate in pi\u00f9 punti per diversi fattori succedutisi nel tempo, a partire proprio dalla tecnica di pittura, in larga parte a secco, dovuta alla necessit\u00e0 di contenere i tempi d'esecuzione in un momento in cui il pittore, celebre in tutta Italia e oltre, non riusciva a far fronte a tutte le richieste, delegando molto alla bottega.\nCitata sia dal Ghiberti che dal Vasari, nel Settecento doveva essere ormai in uno stato di conservazione molto precario, anche a causa delle infiltrazioni e delle ripetute alluvioni che pi\u00f9 volte avevano allagato la basilica. Fu quindi imbiancata nel 1714 e riscoperta dal 1852, quando venne restaurata con pesanti integrazioni di Gaetano Bianchi, oggi rimosse e conservate in ambienti attigui alla sagrestia della stessa chiesa. Solo nel 1937 pot\u00e9 essere liberato anche l'affresco sopra l'arcone di ingresso. Le pitture, gi\u00e0 danneggiate dall'inserimento di monumenti sepolcrali e nascoste dalle ridipinture, vennero saggiate scoprendo un buono stato della superficie pittorica originale. Restaurate nel 1958-1959, sono oggi in condizioni migliori di quelle della vicina cappella Peruzzi.\nLa maggioranza della critica ritiene i lavori della Cappella Bardi autografi del maestro, seppure con aiuti, tra i quali sono stati fatti i nomi di Maso di Banco e del Maestro di Figline.\nPer quanto riguarda la datazione, quasi tutta la critica \u00e8 concorde nell'assegnare le scene a una fase di poco successiva a quella della cappella Peruzzi, all'interno del medesimo momento stilistico. Un prezioso termine \"post quem\" \u00e8 offerto dalla rappresentazione di san Ludovico di Tolosa con l'aureola, essendo stato canonizzato solo nel 1317. Inoltre opere della fine degli anni venti e dell'inizio degli anni trenta, sia del maestro (\"Polittico Baroncelli\", affreschi nel transetto destro della basilica inferiore di Assisi), sia della scuola (opere Maso di Banco e altri collaboratori a Napoli) mostrano una dipendenza diretta dal ciclo Bardi.\nDescrizione.\nVi sono rappresentati in sei scene \"Episodi della vita di San Francesco e figure di santi francescani\", che riprendono aggiornandoli in senso pi\u00f9 espressivo gli stessi temi delle \"Storie di san Francesco\" della Basilica superiore di Assisi. Ciascuna parete mostra tre scomparti, divisi nella lunetta e due riquadri sui registri sottostanti. La lettura salta da una parete all'altra, dall'alto al basso. All'esterno, sopra l'arcone, si trova inoltre l'episodio cardine delle \"Stimmate di san Francesco\" (390x370 cm) e, entro due medaglioni, \"Adamo\" ed \"Eva\". Il ciclo affrescato si legge dall'alto verso il basso.\nInizia sulla parete sinistra:\nSulla parete opposta sono raffigurati: \nInteressante \u00e8 notare come il Poverello compaia ormai senza barba, nonostante quanto tramandato dalle fonti e quanto gi\u00e0 dipinto ad Assisi. Tale scelta si lega in tutta probabilit\u00e0 all'ottica revisionista della corrente conventuale, che tendeva a rivedere le tematiche pauperiste del fondatore e a modificarne l'immagine, rendendolo pi\u00f9 \"civile\".\nSulla parete di fondo sono dipinte nicchie con santi a tutta figura, delle quali sono leggibili solo una \"Santa Chiara\" (230x70 cm), un \"San Ludovico di Tolosa\" (230x70 cm) e una \"Sant'Elisabetta d'Ungheria\" parzialmente perduta; resti di cornici dipinte si vedono anche nello spessore della finestra.\nGiotto dipinse anche le quattro vele con le \"Quattro Virt\u00f9 teologali\" entro medaglioni.\nLa vetrata disegnata da Jacopo del Casentino proviene dalla vicina Cappella Velluti.\n\"Rinuncia dei beni\".\nI personaggi appaiono disposti come nella scena di Assisi, ma dall'espressivit\u00e0 ormai molto pi\u00f9 matura, con i due gruppi contrapposti di Francesco in preghiera seminudo, coperto dal vescovo e seguito da altre figure di religiosi, e quello del padre Bernardone che, infuriato, viene trattenuto da un uomo. Alle estremit\u00e0 due monellacci, con cestini in mano, tirano sassi al \"pazzo\" e vengono ripresi dalle madri che li prendono per i capelli e li fanno piangere.\nMolto pi\u00f9 interessante appare lo sfondo, dove gli edifici di matrice gotica hanno lasciato lo spazio a una grande palazzo classico, scorciato di lato in maniera da assecondare il punto di vista ideale, al centro della cappella, dello spettatore. Oltre un'alta fascia a bugnato si aprono una serie di ambienti finestrati e logge che mostrano, al centro, un peristilio, di sorprendente modernit\u00e0 protorinascimentale. Lo spigolo dell'edificio cade in corrispondenza di Francesco, pietra d'angolo del nuovo ordine e della riforma della Chiesa, con le due pareti di scorcio che acuizzano il distacco e l'incomunicabilit\u00e0 tra i due gruppi, quasi fossero nascosti l'uno all'altro ai lati dell'edificio. Si viene e a generare inoltre una forma triangolare che riempie la lunetta con grande efficacia. La scena far\u00e0 da spunto per Taddeo Gaddi e i suoi edifici in tralice, che verranno sviluppati in scene come la \"Presentazione della Vergine al Tempio\" nella vicina Cappella Baroncelli.\n\"Conferma della Regola francescana\".\nIn un edificio classicheggiante, decorato da un timpano su chi si trova un medaglione scolpito con san Pietro (quindi in Vaticano, alla corte del papa), san Francesco e i suoi compagni ricevono l'approvazione della Regola da parte di Innocenzo III. Accanto al papa siedono due cardinali vestiti riccamente di bianco, mentre in due ali laterali, che ricordano due navate monri, si trovano personaggi in piedi.\nRispetto alla versione ad Assisi i gruppi di personaggi sono invertiti e diversa \u00e8 l'ambinetazione architettonica, pi\u00f9 espansa in larghezza per meglio sfruttare il formato rettangolare.\n\"Prova del fuoco\".\nLa scena della \"Prova del fuoco\" \u00e8 sostanzialmente diversa da quella ad Assisi. Il sultano si trova al centro assiso su un trono in posizione frontale, con alle spalle un alto muro, decorato da parati tessili, che compone, con le pareti in scorcio ai lati, una stanza quadrangolare aperta al cielo, con tanto di palmette che spuntano in alto. A destra Francesco, vicino a un compagno, si mostra disponibile a subire la prova del fuoco per dimostrare la veridicit\u00e0 della fede cristiana, mentre a sinistra i dotti musulmani, nonostante l'invito del sultano, si rifiutano allontanandosi impauriti. La scena si svolge quindi tutta sul primo piano con i personaggi molto variati nelle attitudini e nei gesti. Il ritmo disteso ma eloquente, cos\u00ec come il rigoroso impianto, sembrano preannunciare certe sacre conversazioni del Quattrocento fiorentino, dove il motivo della parete di sfondo che copre un giardino divenne tra i pi\u00f9 usati.\nPer la qualit\u00e0 pittorica del rimanente e le novit\u00e0 iconografiche la scena \u00e8 interamente riferita alla mano del maestro.\n\"Stimmate di san Francesco\".\nLa scena delle stigmate venne scelta come episodio pi\u00f9 rilevante della vita del santo e dipinto in un grande riquadro sopra l'arco di ingresso, La scena riprende quella di Assisi, con alcune differenze iconografiche (\u00e8 sparito frate Leone) e, soprattutto, con una padronanza della composizione e del movimento dei protagonisti molto pi\u00f9 complessi e maturi. Francesco, per meglio far capire la scena, ha il busto completamente ruotato verso lo spettatore, comprese le mani, mentre i piedi sono divaricati come a sondare lo spazio circostante. Il crocifisso appare pi\u00f9 vicino, con i raggi dorati che dalle ferite di Cristo colpiscono il santo, il paesaggio \u00e8 pi\u00f9 arido, con crepacci nella rupe, che rappresenta il monte della Verna. In alto, sulla cime del monte, si trova un falcone.\nPer quanto consunta, l'opera viene considerata pienamente autografa. Sotto la scena, ai lati dell'arco, si trovano \"Adamo\" ed \"Eva\" entro un clipeo ciascuno.\n\"Apparizione al Capitolo di Arles\".\nAnche la scena dell\"Apparizione al Capitolo di Arles\" differisce profondamente da quella di Assisi. Confermate sono le pose di Francesco, miracolosamente apparso a braccia levate, di sant'Antonio da Padova (qui per\u00f2 nell'altro lato della stanza, visibile attraverso un arco, dal quale spuntano anche le teste di qualche altro frate seduto oltre) e di alcuni frati come quello dormiente, per\u00f2 appare radicalmente mutata la scatola prospettica. Giotto qui scelse infatti di sperimentare un tipo diverso di prospettiva, a pianta centrale e ribaltata, nel senso che, a guardare la forma del tetto, le parti pi\u00f9 lontane, anzich\u00e9 rimpicciolirsi, si allargano, creando un'inconsueta sagoma trapezoidale. Ci\u00f2 permise all'artista di mostrae anche i lati della sala del Capitolo, dove continuano le panche dei frati, di spalle, con un effetto di ampiezza dilatata e a respiro pi\u00f9 vasto.\nLa figura di Francesco appare solenne ed evocativa pi\u00f9 che mai, grazie all'inquadratura attraverso la porta ad arco che, con gli archi delle finestre laterali, crea una sorta di trittico, limpido e razionale, separato dalle colonnine della stanza, a cui si ispirarono anche gli artisti del primo Rinascimento.\n\"Esequie di san Francesco\".\nNelle \"Esequie di san Francesco\" sono fuse tre scene: il compianto funebre del santo, attorniato dai compagni fraticelli, la verifica delle stigmate dal parte del medico Girolamo e l'ascensione di Francesco, la cui anima viene portata in cielo in estasi da un gruppo d'angeli entro un nimbo.\nL'ambientazione \u00e8 semplice: davanti a una parete dritta, decorata da specchiature marmoree, si trova il cataletto del santo, accerchiato dai frati che hanno gesti ed espressioni che scandagliano vari sentimenti, dalla disperazione di quello che leva le mani, alla sorpresa, dallo smarrimento al muto dolore, fino all'affettuoso omaggio di quelli che gli baciano mani e piedi. Ai lati si trovano poi due gruppi che rendono omaggio alla salma, di chierici e gente comune, silenziosi e composti. Il gonfalone che tiene i tre giovani chierici sulla destra genera una linea di forza che conduce l'occhio dello spettatore dritto alla rappresentazione dell'ascensione, in alto al centro.\nScena pi\u00f9 famosa del ciclo, nonostante le lacune dovute all'inserimento di un monumento sepolcrale nella parete (che per\u00f2 fortunatamente non ha cancellato nessuna testa), fu studiatissimo ancora nel Rinascimento per la viva espressivit\u00e0, misurata al tempo stesso e solenne, rappresentando un riferimento fondamentale, ad esempio, per l'arte di Domenico Ghirlandaio.\n\"Visioni dell'ascensione di san Francesco\".\nLa scena della \"Visioni dell'ascensione di san Francesco\" \u00e8 la pi\u00f9 danneggiata del ciclo. Posta nel registro inferiore della parete destra, mostra due stanze dove, secondo la \"Legenda maior\" di Bonaventura da Bagnoregio, frate Agostino e il vescovo di Assisi, entrambi nel Gargano, ebbero miracolose visioni di Francesco appena morto. Il frate, a destra, si alza dal suo letto piegandosi e, magari, pregando stupito (la sua figura \u00e8 quasi del tutto perduta), tra lo stupore dei confratelli; il vescovo giace nella stanza a destra, assistito da due inservienti ai piedi del suo letto e davanti a lui, probabilmente, doveva trovarsi la figura del santo.\nNonostante lo stato mutilo, i frammenti mostrano una qualit\u00e0 davvero notevole che \u00e8 stata riferita alla mano diretta del maestro.\nAltre scene.\nDei tre santi della parete di fondo, sicuramente \"Santa Chiara\" \u00e8 quella che rivela una maggiore partecipazione del maestro. Nella volta costolonature diagonali con decori in stile cosmatesco dividono le vele con figure allegoriche entro cornici lobate. In una un francescano porta l'indice alla bocca a richiamare il silenzio ed \u00e8 quindi stata letta come \"Allegoria dell'Obbedienza\". Un'altra simboleggia la \"Castit\u00e0\", mentre le altre due sono pressoch\u00e9 illeggibili; una forse rappresentava la \"Povert\u00e0\".\nLe fasce ornamentali riportano motivi a girali vegetali e finti marmi policromi, intervallate da facce che spuntano tra i racemi o medaglioni con busti di santi.\nStile.\nGiotto prefer\u00ec dare maggiore importanza alla figura umana, accentuandone i valori espressivi, probabilmente, per assecondare la svolta in senso pauperistico dei Conventuali operata in quegli anni. I colori sono pi\u00f9 cinerini e si assiste a una maggiore sobriet\u00e0. Anche la resa \u00e8 pi\u00f9 sommaria, con pennellate pi\u00f9 veloci, ma molto espressive. Il santo appare insolitamente imberbe in tutte le storie.\nLe composizioni sono molto semplificate (c'\u00e8 chi parla di \"stasi inventiva\" del maestro) ed \u00e8 la disposizione delle figure a dare il senso della profondit\u00e0 spaziale come nel caso delle \"Esequie di san Francesco\". Rispetto alle \"Storie di san Francesco\" assisiati, i fondali non sono pi\u00f9 scatole chiuse, ma seguono un ordinamento spaziale pi\u00f9 aperto e dagli affetti grandiosi. Accentuata \u00e8 inoltre la resa delle emozioni con gesti eloquenti, come quelli dei confratelli che si disperano davanti alla salma distesa, con gesti ed espressioni incredibilmente realistici, ma di drammaticit\u00e0 pacata. Un'altra novit\u00e0, gi\u00e0 in uso nella Cappella Peruzzi, \u00e8 l'uso di panneggi larghi e gonfi, che accentuano la presenza volumetrica e plastica dei corpi che avvolgono. Svanita \u00e8 invece la vivacit\u00e0 delle scene assisiati, sacrificata ad una maggiore sacralit\u00e0 aulica.\nDecisamente proto-rinascimentale \u00e8 la composizione nella scena della \"Prova del fuoco\", dove il sultano \u00e8 assiso su un trono al centro della scena, e ricorda alcune solenni \"Maest\u00e0\" di artisti quattrocenteschi.\nQueste pitture influenzarono molto le generazione successiva dei pittori fiorentini, per esempio Domenico Ghirlandaio 150 anni dopo si rifece ancora agli schemi della Cappella Bardi per creare le scene francescane della Cappella Sassetti in Santa Trinita.\nLa pala d'altare.\nSull'altare \u00e8 conservata una pala con \"San Francesco e le sue storie\" del cosiddetto Maestro del San Francesco Bardi, di fine del Duecento. Alcuni ipotizzano che vi possa aver lavorato anche Coppo di Marcovaldo."}
{"id": "1217221", "revid": "287204", "url": "https://it.wikipedia.org/wiki?curid=1217221", "title": "Damian Pettigrew", "text": "I suoi documentari su Eug\u00e8ne Ionesco, Italo Calvino, Moebius, Balthus e Federico Fellini hanno ricevuto numerosi premi e riconoscimenti.\nBiografia.\nDamian Philippe Pettigrew \u00e8 nato a Qu\u00e9bec da madre psicologa e padre chirurgo. Dopo aver studiato letteratura inglese, francese e italiana a Bishop's, Oxford e Glasgow, Pettigrew \u00e8 diventato sceneggiatore e regista."}
{"id": "1217222", "revid": "339392", "url": "https://it.wikipedia.org/wiki?curid=1217222", "title": "Femminilizzazione testicolare", "text": ""}
{"id": "1217224", "revid": "339392", "url": "https://it.wikipedia.org/wiki?curid=1217224", "title": "Sindrome da refrattariet\u00e0 agli androgeni", "text": ""}
{"id": "1217226", "revid": "339392", "url": "https://it.wikipedia.org/wiki?curid=1217226", "title": "Sindrome da resistenza agli androgeni", "text": ""}
{"id": "1217231", "revid": "767487", "url": "https://it.wikipedia.org/wiki?curid=1217231", "title": "Fotoluminescenza", "text": "Il termine fotoluminescenza indica l'insieme dei processi grazie ai quali determinate sostanze assorbono, sotto l'effetto di una radiazione elettromagnetica incidente, fotoni per poi riemetterli esse stesse in tutte le direzioni.\nDal punto di vista della meccanica quantistica questo fenomeno pu\u00f2 essere spiegato considerando l'eccitazione ad uno stato energetico pi\u00f9 alto, seguito dal ritorno allo stato precedente, con conseguente riemissione di fotone. La fotoluminescenza \u00e8 una delle varie forme in cui si manifesta la luminescenza (emissione di luce), da distinguere dalla fotoeccitazione (eccitazione da fotoni). L'intervallo di tempo tra l'assorbimento e l'emissione \u00e8 tipicamente molto breve, dell'ordine di 10 nanosecondi. Comunque, in circostanze particolari, tale intervallo pu\u00f2 essere esteso a periodi di alcuni minuti oppure ore.\nGli stati energetici chimicamente disponibili e le transizioni consentite (quindi, le lunghezze d'onda accettabili) sono determinate dalle leggi della Meccanica Quantistica. Una comprensione basilare dei principi coinvolti pu\u00f2 essere ottenuta studiando le configurazioni elettroniche e gli orbitali molecolari di semplici atomi o molecole.\nComprende i fenomeni della fluorescenza (decadimento istantaneo) e della fosforescenza (decadimento che continua anche dopo aver cessato di irradiare il campione)."}
{"id": "1217237", "revid": "339392", "url": "https://it.wikipedia.org/wiki?curid=1217237", "title": "Sindrome di Goldberg-Maxwell", "text": ""}
{"id": "1217238", "revid": "339392", "url": "https://it.wikipedia.org/wiki?curid=1217238", "title": "Sindrome di Goldberg Maxwell", "text": ""}
{"id": "1217239", "revid": "339392", "url": "https://it.wikipedia.org/wiki?curid=1217239", "title": "Sindrome di Goldberg-Maxwell-Morris", "text": ""}
{"id": "1217240", "revid": "767487", "url": "https://it.wikipedia.org/wiki?curid=1217240", "title": "Elle a pass\u00e9 tant d'heures sous les sunlights", "text": "Elle a pass\u00e9 tant d'heures sous les sunlights \u00e8 un film del 1985 diretto da Philippe Garrel.\nNon \u00e8 mai stato distribuito in Italia.\nTrama.\nUn giovane regista sta girando un film con la sua amica Christa. In tal modo il film racconta la storia di due coppie: quella reale e quella immaginaria."}
{"id": "1217241", "revid": "339392", "url": "https://it.wikipedia.org/wiki?curid=1217241", "title": "Sindrome di Goldberg Maxwell Morris", "text": ""}
{"id": "1217242", "revid": "339392", "url": "https://it.wikipedia.org/wiki?curid=1217242", "title": "Sindomr di Goldberg-Morris", "text": ""}
{"id": "1217243", "revid": "339392", "url": "https://it.wikipedia.org/wiki?curid=1217243", "title": "Sindomr di Goldberg Morris", "text": ""}
{"id": "1217244", "revid": "228587", "url": "https://it.wikipedia.org/wiki?curid=1217244", "title": "Hellfire Club", "text": ""}
{"id": "1217245", "revid": "599013", "url": "https://it.wikipedia.org/wiki?curid=1217245", "title": "Karl Aage Pr\u00e6st", "text": "Carriera.\nClub.\nDopo aver militato nell'\u00d8sterbro, nel 1949 fu acquistato dalla , formando cos\u00ec un \"trio danese\" bianconero assieme a John Hansen e Karl Aage Hansen. A Torino Pr\u00e6st gioc\u00f2 quasi sempre titolare, conquistando due scudetti, finch\u00e9 nel 1956 fu ceduto alla , con cui gioc\u00f2 per un'altra stagione, prima di ritirarsi dall'attivit\u00e0 agonistica.\nIn carriera ha totalizzato complessivamente 239 presenze e 51 reti nella Serie A italiana.\nNazionale.\nNella Nazionale di calcio danese ha collezionato 24 presenze segnando 17 reti e vincendo la medaglia di bronzo nel torneo calcistico dei Giochi olimpici di Londra del 1948, manifestazione nella quale segna una doppietta alla selezione del Regno Unito durante la finale del 3\u00ba posto.\nRiconoscimenti.\n\u00c8 entrato a far parte della Hall of fame del calcio danese."}
{"id": "1217247", "revid": "77017247", "url": "https://it.wikipedia.org/wiki?curid=1217247", "title": "San Lorenzo riceve i tesori della Chiesa", "text": "San Lorenzo riceve i tesori della Chiesa \u00e8 un affresco (271x205 cm) della Cappella Niccolina, decorata nel palazzo Apostolico in Vaticano da Beato Angelico e aiuti (tra cui Benozzo Gozzoli) tra il 1447 e il 1448 circa. L'affresco occupa il riquadro sinistro del registro mediano della parete centrale ed \u00e8 il secondo episodio delle \"Storie di san Lorenzo\". \nStoria.\nBeato Angelico lavor\u00f2 alla Cappella Niccolina durante il suo soggiorno romano tra il 1445 e il 1450. I primi documenti che attestano gli affreschi sono datati tra il 9 maggio e il 1\u00ba giugno 1447, durante il pontificato di Niccol\u00f2 V, ma \u00e8 possibile che fossero gi\u00e0 stati avviati nei due anni precedenti, sotto Eugenio IV. \nGli affreschi di quella che era la cappella privata del papa dovevano essere terminati, dopo una pausa nell'estate 1447 quando il pittore si rec\u00f2 a Orvieto, entro la fine del 1448. Il 1\u00ba gennaio 1449 l'Angelico riceveva infatti la commissione per un nuovo lavoro. \nDescrizione.\nLa scena di \"San Lorenzo riceve i tesori della Chiesa\" \u00e8 accanto a quella di \"San Lorenzo distribuisce le elemosine\", dalla quale \u00e8 separata da una cornice. \nL'episodio \u00e8 ambientato in un edificio dall'architettura rinascimentale, divisibile idealmente in due parti: a sinistra si vede l'esterno, con la porta d'ingresso sbarrata dove picchiano minacciosi i soldati dell'imperatore Valeriano; la parte destra invece mostra uno spaccato interno dell'edificio (cos\u00ec va inteso, pur non essendoci elementi che dimostrino la sezione) dove Sisto II sta affidando i tesori della Chiesa a san Lorenzo inginocchiato e lo benedice mentre un servo gli sta portando uno scrigno e un vassoio colmo di argenterie. Questa seconda parte pare ambientata in un cortile porticato, con massicce colonne corinzie sulla sinistra a cui corrispondono esilissime colonnine sullo sfondo (un errore prospettico dovuto forse alla mano di allievi); pi\u00f9 convincente \u00e8 la porta aperta su un chiostro interno, dove si intravede uno zoccolo in primo piano su cui poggiano le colonnine e sullo sfondo il lato opposto in lontananza. Le linee scure verticali al centro del chiostro non sono altro che i tronchi dei cipressi che spuntano dal soffitto. Essi sono rappresentati lungo una linea prospettica di fuga, come accade anche nella lunetta del \"Martirio di santo Stefano\". \nAltri elementi architettonici della scena sono l'altana che si affaccia in alto e la bella decorazione del portale, con un timpano decorato da un \"Redentore\" entro una forma a conchiglia e due medaglioni in lato con testine di fanciulli. Il fregio con le foglioline \u00e8 un'invenzione dell'Angelico che ricorre anche in altri affreschi della Cappella Niccolina e che non ha analogie n\u00e9 con l'architettura classica n\u00e9 con quella rinascimentale del secondo quarto del XV secolo. L'architettura \u00e8 resa inoltre irrealmente idealizzata dalla colorazione, che sfrutta intensi passaggi di rosa, mentre la visione del chiostro oltre l'arco \u00e8 pi\u00f9 veridica, secondo la maniera pi\u00f9 tipica dell'Angelico.\nPer quanto riguarda i personaggi della scena, grande cura \u00e8 dedicata sia alle figure delle guardie in primissimo piano, dall'eccezionale rilievo plastico e con esperimenti di lustro metallico sulle armature. Il gruppo a destra invece \u00e8 dominato dalla figura di papa Sisto, dal prezioso mantello damascato e dal ricco triregno tempestato di perle, smalti e pietre preziose, nelle cui fattezze si cela un ritratto del pontefice Niccol\u00f2 V, secondo un uso inaugurato dall'Angelico che divenne in seguito comune per gli artisti impiegati alla corte papale. Il suo viso \u00e8 in un serrato contatto visivo con san Lorenzo inginocchiato, con la dalmatica caratterizzata da tenui giochi di luce e colore basati sugli accordi del rosa e dell'oro. Tra i personaggi di complemento spicca quello a sinistra, che sembra preoccupato per l'assalto dei soldati alla porta, verso la quale rivolge uno sguardo timoroso.\nStile.\nGli affreschi della Cappella Niccolina sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte, di motivi pi\u00f9 vari, ispirati a principi di ricchezza, complessit\u00e0 compositiva e variet\u00e0. Come \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo dello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei monaci, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. Lo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo. \nCome nelle altre opere dell'Angelico, elemento centrale della pittura \u00e8 la luce chiara e diffusa. Notevole \u00e8 l'enfasi plastica delle figure."}
{"id": "1217249", "revid": "21583", "url": "https://it.wikipedia.org/wiki?curid=1217249", "title": "Labirinto (album)", "text": "Labirinto \u00e8 il decimo album di studio (undicesimo se si considera la raccolta di brani in italiano \"Bravi ragazzi - I grandi successi di Miguel Bos\u00e9\", dodicesimo se si considera anche la raccolta successiva alla prima, contenente sia brani in italiano che in inglese) del cantante spagnolo Miguel Bos\u00e9, uscito in Italia il 27 settembre del 1996.\nDescrizione.\nL'album \u00e8 il quinto registrato con l'etichetta WEA, dalla quale era stato ingaggiato dopo la rottura con la CBS, avvenuta nel 1984. Analogamente all'album precedente pubblicato in Italia nel 1994, che aveva visto la luce in Spagna l'anno prima, \"Labirinto\" era gi\u00e0 uscito nella penisola iberica qualche tempo prima, il 27 novembre 1995. Una seconda edizione spagnola di \"Laberinto\", pubblicata nel 1996, conteneva 13 brani, rispetto ai 10 inseriti invece nella prima versione e nell'edizione italiana. Tra le canzoni aggiunte, escluse dall'album italiano risalta \"Este mundo va\", che verr\u00e0 per\u00f2 inserita, nella versione intitolata \"Questo mondo va\", nel \"Best of Miguel Bos\u00e9\" del 1999, il suo primo Greatest Hits completo, di cui costituir\u00e0 il primo singolo estratto. Gli altri due brani supplementari sono \"Amor entero\" e \"Nunca sabr\u00e9\". In Italia, due sono i singoli tratti da \"Labirinto\": la commercialissima \"L'autoradio\" (accompagnanata da un video coloratissimo, con chiare influenze pittoriche) e \"Sento che il tuo nome\", anche se entrambi vengono pubblicati soltanto come promo, ad esclusivo uso pubblicitario."}
{"id": "1217255", "revid": "1305772", "url": "https://it.wikipedia.org/wiki?curid=1217255", "title": "De Quervain", "text": ""}
{"id": "1217258", "revid": "56818", "url": "https://it.wikipedia.org/wiki?curid=1217258", "title": "Tiroidite di De Quervain", "text": ""}
{"id": "1217260", "revid": "78273", "url": "https://it.wikipedia.org/wiki?curid=1217260", "title": "Tendinite di De Quervain", "text": ""}
{"id": "1217261", "revid": "124104752", "url": "https://it.wikipedia.org/wiki?curid=1217261", "title": "Matteo Rubin", "text": "Carriera.\nClub.\nInizi e Torino.\nCresciuto nelle giovanili del Cittadella, esordisce in Serie C1 il 23 ottobre 2005, nel corso di -Cittadella (1-0) subentrando ad Alessio Sestu all'84'.\nDopo due stagioni in Veneto, il 3 luglio 2007 viene acquistato in compartecipazione dal Torino. Debutta in Serie A a 20 anni il 25 agosto 2007, entrando al posto di Natali al 62' nel corso di Lazio-Torino (2-2). Il 30 settembre 2007 disputa il suo primo derby entrando al 69' in Torino-Juventus (0-1).\nIl 24 ottobre 2007 viene operato al legamento del crociato anteriore sinistro, operazione che lo terr\u00e0 fermo per gran parte della stagione. Rientra in campo il 13 aprile 2008 disputando i minuti finali di Genoa-Torino (3-0).\nIl 10 giugno 2008 il Torino acquisisce la totale propriet\u00e0 del cartellino. A fine stagione 2008-2009 il club di Urbano Cairo retrocede in Serie B. Il 20 novembre 2009 prolunga il suo contratto fino al 30 giugno 2013. Il 1\u00ba maggio 2010 realizza il suo primo gol in maglia granata nell'occasione della partita con il , poi vinta 2-0, segnando un gol da fuori area.\nBologna e Parma.\nIl 20 agosto 2010 si trasferisce in prestito secco al Bologna nell'ambito dell'operazione che porta Marco Bernacci a compiere il percorso inverso.\nIl 6 agosto 2011 passa in prestito al . Esordisce con i ducali l'11 settembre 2011 alla 2\u00aa giornata in Juventus-Parma (4-1), giocando titolare.\nIl 3 gennaio 2012 torna in prestito al Bologna. Il 6 maggio, in Bologna-Napoli, segna il suo primo gol in Serie A, realizzando la rete che chiude la partita sul 2-0.\nSiena e prestiti a Hellas Verona e ChievoVerona.\nIl 13 luglio 2012 passa in compartecipazione dal al Siena, Ha debuttato con la nuova maglia il 19 agosto subentrando a Del Grosso al minuto 85 nella sfida di Coppa Italia vinta contro il per 4-2. Debutta in campionato il 16 settembre 2012 contro l'Udinese nella partita terminata 2-2.\nIl 2 settembre 2013 passa in prestito all'Hellas Verona dove per\u00f2 trova poco spazio.\nIl 24 gennaio 2014, dopo aver giocato solo una partita con il Verona in Coppa Italia, passa all'altra squadra di Verona, il Chievo, in prestito con diritto di riscatto, dove contribuisce alla salvezza senza per\u00f2 esserne riscattato.\nDopo essere tornato dal prestito, rimane svincolato a causa del fallimento del Siena.\nModena e Foggia.\nNel luglio 2014 viene ingaggiato dal Modena, con cui disputa due buoni campionati di Serie B, nel primo anno salvandosi ai playout ma nel secondo al squadra retrocede.\nNell'agosto 2016 passa al Foggia in Lega Pro gir. C.\nIl 23 aprile 2017 conquista, con la squadra pugliese, la promozione in serie B.\nResta in Puglia anche per i due successivi campionati di Serie B, passando in prestito all'Ascoli a gennaio 2019 per gli ultimi 6 mesi della stagione 2018-2019 e collezionando 8 presenze con i marchigiani.\nReggina.\nNella stagione 2019-2020 passa a titolo definitivo alla Reggina, esordendo in campionato il 25 agosto 2019 nella gara contro la Virtus Francavilla. Realizza la sua prima rete in maglia amaranto il 23 febbraio 2020 in occasione della partita casalinga Reggina-Paganese finita con il risultato di 3-0. Nella stagione 2020/21 si trasferisce all' Alessandria, dove \u00e8 protagonista nella finale playoff di Serie C contro il Padova, con entrambe le finaliste giunte seconde nei rispettivi gironi al termine della stagione regolare. Suo il rigore decisivo nella serie dei tiri di rigore finali dopo che le finaliste avevano impattato 0-0 al termine dei tempi supplementari.\nNazionale.\nDopo aver collezionato una presenza nella Nazionale Under-20, il 12 ottobre 2007 esordisce in Nazionale Under-21 nella partita contro la Croazia, vinta per 2-0 e valevole per la qualificazione al Campionato europeo di calcio Under-21 2009. Il 16 ottobre 2007, durante la partita Grecia-Italia (2-2), s'infortuna subendo la rottura dei legamenti del ginocchio sinistro.\nStatistiche.\nPresenze e reti nei club.\n\"Statistiche aggiornate al 20 maggio 2021.\""}
{"id": "1217262", "revid": "287204", "url": "https://it.wikipedia.org/wiki?curid=1217262", "title": "Alamaro", "text": "L'alamaro \u00e8 un tipo di allacciatura realizzata con una striscia di seta, pelle o cordoncino chiusa a cappio a formare un occhiello, dove viene fatto passare un bottone, un nodo o un'olivetta in legno o corno. Si chiamano alamari anche le mostrine dell'Arma dei Carabinieri e Granatieri di Sardegna. \nOrigine del nome.\nQualcuno ritiene che il nome derivi da quello del condottiero Muj\u0101hid al-\u02bf\u0100mir\u012b. Si sa comunque con certezza che l'origine del termine \u00e8 da ricercarsi nello spagnolo \"alamar\", proveniente a sua volta dall'arabo \"al\" (articolo) \"am\u00e2ra\", ossia \"cordone\".\nUtilizzo.\nFregio originario delle uniformi militari (era gi\u00e0 in uso nel XVIII secolo nelle uniformi di alcuni eserciti) l'alamaro ha decorato i capispalla del guardaroba femminile a partire dal XIX secolo ed \u00e8 oggi applicato anche a camicie e cardigan in maglia.\nL'allacciatura ad alamari caratterizza inoltre la giacca montgomery, che nella sua versione pi\u00f9 classica si presenta con i tipici bottoni a forma di corno. Per questa ragione il termine alamaro viene spesso utilizzato anche per indicare i bottoni di forma allungata.\nGli alamari nell'Arma dei Carabinieri.\nGli alamari argento su fondo rosso sono uno dei simboli storici dell'Arma dei Carabinieri fin dalla sua fondazione. Vennero infatti adottati il 23 giugno 1814, cio\u00e8 in fase di organizzazione del corpo, su proposta del capitano Camillo Beccaria, convinto che la bellezza dell'ornamento avrebbe incentivato molti giovani ad arruolarsi.\nGli alamari nei Granatieri di Sardegna.\nGli alamari sono anche simbolo distintivo dei Granatieri di Sardegna; vennero adottati dal corpo dopo la battaglia dell'Assietta (19 luglio 1747) dopo che, strappato l'ornamento alle giacche dell'esercito franco-ispanico sconfitto, il Re Carlo Emanuele III di Savoia decise che i suoi granatieri e le sue guardie ornassero le loro sopravvesti con gli alamari bianchi."}
{"id": "1217267", "revid": "119730957", "url": "https://it.wikipedia.org/wiki?curid=1217267", "title": "Dolores Palumbo", "text": "Biografia.\nDebutt\u00f2 al Teatro Kursaal nel 1930, con la compagnia dei fratelli De Filippo.\nNel corso degli anni si fece notare in teatro per la sua recitazione vitale e colorita. Con Eduardo offr\u00ec un'ottima prova nella commedia \"Napoli milionaria!\". Addirittura costui scrisse la commedia \"Mia famiglia\" appositamente per lei. Fu Nino Taranto a scritturarla, a partire dal 1939, come attrice comica. Con Taranto port\u00f3 in scena \"Il Papocchio\" di Samy Fayad con la regia di Gennaro Magliulo. E, dello stesso Samy Fayad, \"Il settimo si ripos\u00f3\" e \"Un gran bene di consumo\" sempre con la regia di Magliulo.\nDolores Palumbo pu\u00f2 vantare anche una fortunata carriera cinematografica, molto intensa tra la met\u00e0 degli anni cinquanta e la met\u00e0 degli anni sessanta: dotata di una prorompente vis comica, l'attrice partecip\u00f2 a un buon numero di commedie, come \"Carosello napoletano\" (1954), \"Miseria e nobilt\u00e0\" (1954), insieme a Tot\u00f2, \"Caf\u00e9 chantant\" (1953) e \"La nonna Sabella\" (1957)."}
{"id": "1217269", "revid": "767487", "url": "https://it.wikipedia.org/wiki?curid=1217269", "title": "Charles W. Morris", "text": "Biografia.\nCharles W. Morris nacque il 23 maggio 1901, figlio di Charles e Laura Campbell Morris. Dopo aver frequentato brevemente l'University of Wisconsin, Morris frequent\u00f2 i corsi di Ingegneria e Psicologia presso la Northwestern University dove si laure\u00f2 nel 1922. Alla fine dello stesso anno si iscrisse presso l'Universit\u00e0 di Chicago per conseguire un dottorato in filosofia sotto la guida di George Herbert Mead, pragmatista e fondatore della psicologia sociale. Morris complet\u00f2 il dottorato nel 1925 discutendo una tesi sulla teoria simbolica della mente.\nInsegn\u00f2 tra il 1925 e il 1931 alla Rice University, tra il 1931 e il 1958 a Chicago e infine all'Universit\u00e0 della Florida. Ha presieduto la Western Division dell'American Philosophical Association ed \u00e8 stato membro dell'American Academy of Arts and Sciences.\nDurante gli anni trenta Morris aiut\u00f2 alcuni filosofi tedeschi e austriaci immigrati negli Stati Uniti, in particolare Rudolf Carnap, del quale \u00e8 stato collega dal 1936 al 1952. Si \u00e8 impegnato nel movimento Unity of Science ed \u00e8 stato editore associato dell'International Encyclopedia of Unified Science.\nTra i suoi impegni preferiti vanno segnalate le sue passioni per la poesia, la musica, la pittura, la danza e le filosofie e spiritualit\u00e0 orientali.\nPensiero e opere.\nSi \u00e8 occupato di psicologia sociale ed in questo ambito si \u00e8 messo in evidenza con una indagine sociale da lui condotta e pubblicata nel 1956 riguardante le modalit\u00e0 e le preferenze di vita di un gruppo di studenti, preso come campione, dislocati in varie nazioni. Tra le conclusioni dello studio vi \u00e8 stata la convinzione che esistano elementi comuni a tutte le civilt\u00e0 che costituiscono un patrimonio collettivo condiviso.\nNegli anni venti ha approfondito le opere di Bertrand Russell, Charles S. Peirce, Ernst Cassirer. Ebbe occasione di incontrare e conoscere noti linguisti, tra i quali Leonard Bloomfield, Roman Jakobson.\nVicino agli ambienti del Circolo di Vienna e al suo positivismo logico, ha sviluppato un'originale forma di pragmatismo.\nApproccio concettuale.\nL'approccio di Morris alla semiotica divide il soggetto in sintassi, che si occupa della combinazione dei segni, semantica che tratta il significato dei segni e pragmatica che riguarda l'origine, l'uso e gli effetti dei segni. Morris propone la tripartizione di un segno in veicolo segnico, designatum e interpretante; questa tricotomia appare inizialmente nel suo libro \"Lineamenti di una teoria dei segni\".\nIl fulcro dello studio di Morris, pi\u00f9 che il segno, \u00e8 il comportamento \"segnico\" dell'uomo. Nell'opera \"Signs, language and behavior\" del 1946 Morris propone infatti una definizione di segno in termini comportamentali come di uno stimolo che agisce sul comportamento nello stesso modo di un altro stimolo. Su questa basa propone una classificazione degli stimoli sulla base del tipo di effetto che hanno sul comportamento (denotativo, valutativo, esortativo).\nTale analisi non \u00e8 limitata ai segni linguistici ma ha una valenza generale.\nMorris si sofferm\u00f2 sulle caratteristiche, sulle categorie, sulle determinazioni del linguaggio oltrech\u00e9 sulla necessit\u00e0 di rifondare la filosofia.\nEbbe un ruolo attivo nel far conoscere negli anni trenta il Positivismo logico europeo negli Stati Uniti."}
{"id": "1217275", "revid": "1021722", "url": "https://it.wikipedia.org/wiki?curid=1217275", "title": "Deserto delle Agriate", "text": "Il deserto delle Agriate (in francese \"d\u00e9sert des Agriates\", in c\u00f2rso \"l'Agriate\") \u00e8 una regione di macchia mediterranea della Corsica settentrionale (Francia), e si sviluppa lungo la costa da San Fiorenzo a qualche chilometro prima di Isola Rossa.\n\u00c8 caratterizzato da alcune basse montagne coperte dalla gariga, vegetazione bassa ed arbusti che seccano in estate, quando non piove per alcuni mesi.\nQuesta \u00e8 l'unica grande zona della Corsica senza una strada costiera. Le baie e i golfi del deserto possono essere raggiunti solamente via mare o tramite lunghe strade sterrate. Venne considerata dal governo francese, negli anni '50, una delle zone papabili per gli esperimenti nucleari, che furono infine destinati prima in Algeria (Reggane), e poi a Mururoa."}
{"id": "1217283", "revid": "166579", "url": "https://it.wikipedia.org/wiki?curid=1217283", "title": "Carcere di San Cassiano", "text": "Il carcere di San Cassiano \u00e8 un monumento sito a Todi (PG) nei pressi del tempio di San Fortunato, in cima al colle della rocca, che risulta il punto pi\u00f9 elevato di Todi.\nStoria e descrizione.\nAnche se viene definito \"carcere\" \u00e8 in realt\u00e0 una cisterna: il nome deriva dalla leggenda radicata nella tradizione cittadina secondo cui nel II secolo vi sarebbe stato relegato San Cassiano.\nIn seguito vi furono tumulate le reliquie del patrono di Todi, San Fortunato, che vi rimasero per molto tempo. Fu anche trasformato in un oratorio cristiano.\nLa costruzione, di forma quadrangolare, \u00e8 stata rimaneggiata pi\u00f9 volte e vi sono state aggiunte delle finestre; ha una sola porta d'ingresso con arco a tutto sesto poggiante su due capitelli di grossolana fattura."}
{"id": "1217289", "revid": "339392", "url": "https://it.wikipedia.org/wiki?curid=1217289", "title": "Inde", "text": ""}
{"id": "1217290", "revid": "1543377", "url": "https://it.wikipedia.org/wiki?curid=1217290", "title": "Il 3 maggio 1808", "text": "Il 3 maggio 1808 (anche conosciuto come \"El tres de mayo de 1808 en Madrid\" o \"Los fusilamientos de la monta\u00f1a del Pr\u00edncipe P\u00edo\" o \"Los fusilamientos del tres de mayo\") \u00e8 un dipinto a olio su tela (266x347 cm) di Francisco Goya, realizzato nel 1814 e conservato nel Museo del Prado di Madrid.\nCompletato quando l'artista aveva 68 anni, il dipinto rappresenta la resistenza delle truppe madrilene all'armata francese durante l'occupazione del 1808 della guerra d'indipendenza spagnola. Goya realizz\u00f2 questo e un altro dipinto (\"Il 2 maggio 1808\") su commissione del Consiglio della Reggenza.\nContesto storico.\nNapoleone si autoproclam\u00f2 Primo Console della Repubblica francese il 18 febbraio 1799 e nel 1804 s'incoron\u00f2 imperatore dei francesi. Poich\u00e9 la Spagna controllava lo stretto di Gibilterra, all'epoca unico accesso al Mediterraneo, il paese rivestiva notevole importanza politico-strategica per l'Impero francese. All'epoca ne era re Carlo IV, sovrano generalmente considerato inetto; addirittura la sua stessa corte lo descriveva come \u00abun re idiota, che sacrifica al piacere della caccia la cura dello Stato\u00bb. \nApprofittando della debole statura del sovrano spagnolo, Napoleone propose alla Spagna la conquista congiunta del Regno del Portogallo, che sarebbe stato poi diviso in tre parti: una a dominio francese, una a dominio spagnolo e la terza costituita in possesso per il primo ministro spagnolo Manuel Godoy, cui sarebbe spettato il titolo di principe di Algarve. Godoy, allettato da simili progetti, accett\u00f2 a nome del re il piano francese, ma non fu in grado di intuire le reali intenzioni di Napoleone e non si rese conto che il suo presunto alleato, il principe e coreggente Ferdinando VII di Spagna, intendeva sfruttare l'ingresso delle truppe francesi in Spagna quale stratagemma per conquistare il trono e il parlamento; Ferdinando aveva anzi pianificato l'omicidio del primo ministro e della coppia reale subito prima della sua ascesa al potere.\nSpacciando la manovra come l'invio di rinforzi all'esercito spagnolo, 23.000 soldati francesi entrarono incontrastati nella penisola iberica nel novembre 1807. Nel febbraio 1808 gli obiettivi dell'imperatore divennero chiari, ma le sue forze incontrarono comunque una resistenza scarsa eccettuati alcuni rari attacchi, avvenuti ad esempio a Saragozza. Nel frattempo il maresciallo dell'Impero Gioacchino Murat, tra i pi\u00f9 fedeli a Napoleone, stava riflettendo che un Paese come la Spagna avrebbe solo guadagnato dalla cacciata della dinastia Borbone (incompetente e reazionaria) e dalla nomina a re del fratello di Napoleone, Giuseppe Bonaparte. L'imperatore perci\u00f2 persuase il sedicente re Ferdinando VII, che aveva appena spodestato il padre, a riconsegnare la podest\u00e0 del paese a Carlo IV, il quale fu costretto, il 19 marzo, ad abdicare formalmente in favore di Giuseppe Bonaparte.\nLa storia spagnola non era nuova a monarchi stranieri e in passato la popolazione li aveva accettati, ma l'insediamento del nuovo sovrano fu immediatamente oggetto di profonda irritazione. Il 2 maggio, sull'onda della notizia del pianificato trasferimento in Francia degli ultimi rappresentanti dei Borbone, il popolo di Madrid diede inizio a una grande sollevazione rimasta nota come rivolta del due di maggio. Quello stesso giorno il maresciallo Murat fece distribuire un proclama ai propri uomini: \u00abIl popolo di Madrid, traviato, si \u00e8 dato alla rivolta e all'omicidio. Il sangue francese \u00e8 stato versato. Domanda vendetta. Tutti coloro che saranno arrestati armi in pugno dovranno essere passati per le armi\u00bb. \nIl pittore spagnolo Francisco Goya commemor\u00f2 la ribellione con una coppia di dipinti: il primo quadro s'intitola \"Il 2 maggio 1808\" e raffigura la carica della cavalleria francese contro i rivoltosi a piazza Puerta de Sol nella capitale, luogo che effettivamente fu teatro di scontri sanguinosi; la seconda opera, molto pi\u00f9 conosciuta, \u00e8 \"3 maggio 1808\", che meglio illustra la rappresaglia francese. Poco prima dell'alba del 3 maggio, infatti, le truppe napoleoniche radunarono centinaia di spagnoli in varie localit\u00e0 appena fuori Madrid e li fucilarono tutti quanti. Ciononostante, l'opposizione armata dei civili continu\u00f2 a manifestarsi nei cinque anni successivi della cosiddetta guerra d'indipendenza spagnola (\"Peninsular War\" nelle fonti anglosassoni), la prima che pot\u00e9 definirsi guerriglia. Le milizie irregolari spagnole furono di prezioso aiuto per la composita armata anglo-ispano-portoghese condotta dal tenente generale Arthur Wellesley, I duca di Wellington, che giunse in Portogallo nell'agosto 1808. Al momento della concezione artistica del quadro, l'immaginario popolare aveva fatto dei ribelli madrileni un simbolo di eroismo e patriottismo.\nStoria del dipinto.\nNonostante l'elevata valenza simbolica del dipinto, esso non venne citato in nessuno dei testi coevi alla sua realizzazione, tanto che non \u00e8 pervenuta alcuna informazione sul luogo dove fu mostrato per la prima volta al pubblico. Tale mancanza d'interesse \u00e8 attribuibile ai gusti di Ferdinando VII, che preferiva l'allora predominante stile neoclassico, e all'infelice tema scelto da Goya, quello delle rivolte popolari, poco amato dai Borbone. Basti pensare che nel 1814 venne interrotta la costruzione di un monumento ai caduti della rivolta \u00abda Ferdinando VII, nei cui occhi i senatori e gli eroi della guerra d'indipendenza trovarono poca benevolenza, a causa delle loro tendenze riformatrici\u00bb.\nProbabilmente il dipinto venne lasciato nei depositi dai trenta ai quarant'anni prima di essere esposto al Prado. Th\u00e9ophile Gautier, non vedendo il dipinto durante la sua visita al museo nel 1845, disse di aver preso visione a un \u00abmassacro\u00bb nei confronti di Goya, e un anonimo visitatore nel 1858 not\u00f2 la stessa cosa; ambo le citazioni si riferiscono agli eventi del 2 di maggio, anche se il titolo \"Dos de Mayo\" nell'immaginario spagnolo acclude l'intero episodio.\nNel 1867 il biografo di Goya Charles Emile Yriarte consider\u00f2 il \"3 maggio 1808\" abbastanza importante per essere esibito al grande pubblico, ma ci\u00f2 accadde solo nel 1872; fu proprio in quell'anno che il dipinto venne enumerato per la prima volta nell'inventario del Prado, sotto il nome \"Scena del 3 di maggio 1808\". Entrambi i quadri dipinti da Goya (\"2\" e \"3 maggio\") rimasero danneggiati in un incidente stradale durante il trasporto da Valencia: i danni conseguiti, soprattutto la perdita di colore sul lato sinistro del \"2 maggio\", non sono stati recuperati.\nNel 2009, il Prado inser\u00ec il \"3 maggio 1808\" nella lista dei 14 quadri pi\u00f9 importanti del museo.\nDescrizione.\nIl \"3 maggio 1808\" rappresenta il momento immediatamente successivo alla rivolta e si focalizza su due gruppi di uomini: il plotone d'esecuzione, sulla destra, i condannati sulla sinistra. I carnefici e le vittime si fronteggiano bruscamente in uno spazio ristrettissimo, tanto che, come osservato da Kenneth Clark, \u00abcon un colpo di genio [Goya] ha creato un efficace contrasto fra il feroce ripetersi degli atteggiamenti dei soldati e la linea d'acciaio dei loro fucili, e l'irregolarit\u00e0 dei loro obiettivi\u00bb. Una grande lanterna ai piedi dei soldati getta luce sulla scena, sottolineandone la drammaticit\u00e0: viene illuminato soprattutto il gruppo di vittime, fra cui figura anche un monaco tonsurato in preghiera (a enfatizzare il fallimento della Chiesa). Il protagonista della scena, tuttavia, \u00e8 la vittima centrale, bianca, che leva le braccia al cielo in attesa del colpo mortale. Sembra agonizzare ancor prima di essere raggiunta dalla pallottola; il suo volto, dai tipici tratti ispanici, \u00e8 privo di bellezza ma rivela un sentimento sospeso tra coraggio, rabbia, terrore e incredulit\u00e0. Il suo vestiario bianco e giallo, oltre a richiamare i colori della lanterna, suggerisce inoltre che si tratta di un semplice bracciante.\nEcco invece i tumultuosi comportamenti degli altri condannati, che simboleggiano i sentimenti del popolo:\nSulla destra \u00e8 presente invece il plotone d'esecuzione, di spalle allo spettatore: nascosti nell'ombra, i persecutori reggono tutti una baionetta e vestono colbacchi neri e pesanti pastrani. Nel raffigurare i soldati di spalla, nascondendone pertanto i volti, Goya d\u00e0 vita a una vera e propria \u00abmacchina di distruzione\u00bb, rigida, violenta e disumana, che sembra quasi esser composta da anonimi automi programmati per uccidere. Senza interferire con l'intensit\u00e0 dell'evento, inoltre, sullo sfondo si profilano un colle arido ed il paesaggio urbano di Madrid: fra questi \u00e8 presente una folla inferocita con torce, forse costituita da spettatori, forse composta da altri carnefici o condannati. La prospettiva lineare non \u00e8 presente, essendo la scena ambientata all'aperto. La profondit\u00e0 \u00e8 resa dalla differente luminosit\u00e0 dei vari piani e dalla disposizione dei soldati.\n\u00c8 possibile che il \"3 maggio 1808\" facesse parte di una serie composta da altri tre quadri, tutti incentrati sulla rivolta del due di maggio. Mentre il secondo dipinto, \"Il 2 maggio 1808\", \u00e8 tuttora conservato al Museo del Prado, gli altri due sono scomparsi in circostanze misteriose, che potrebbero indicare il malcontento scaturito dal raffigurare l'insurrezione.\n\"I disastri della guerra\".\nGoya fino al 1820 risult\u00f2 impegnato nella realizzazione di una serie di incisioni, \"I disastri della guerra\" (\"Los desastres de la guerra\"), una vera e propria presa d'atto di tutto il suo dolore per l'invasione della Spagna da parte delle truppe napoleoniche. L'album di bozze (che Goya diede ad un amico), oggi custodite al British Museum, fornisce varie indicazioni sull'ordine sia delle incisioni sia degli schizzi preparatori del \"3 maggio 1808\".\n\"No se puede mirar\" [Non si pu\u00f2 guardare] \u00e8 chiaramente correlato al dipinto sia dal punto di vista tematico sia compositivo. Viene rappresentata la fucilazione di un gruppo di patrioti, donne, uomini e bambini: la figura centrale femminile stavolta ha s\u00ec le sue braccia stese, ma verso il basso. L'azione, pure illuminata da una luce espressiva, avviene in una grotta, senza che si possano vedere i carnefici: sono visibili solo le punte delle baionette.\nAnche l'acquaforte \"Y no hay remedio\" [E non c'\u00e8 rimedio] presenta numerose somiglianze. Viene qui trasmessa la simultaneit\u00e0 della morte, attraverso l'esecuzione di un patriota spagnolo. Stavolta, per\u00f2, il plotone \u00e8 situato nello sfondo: Goya qui infatti preferisce una vista frontale invece che posteriore.\nStile.\nI critici si divisero in due: chi espresse il proprio scontento per la tecnica scadente, e chi, come Richard Schickel, rimase affascinato dall'impatto notevole del quadro.\nSebbene Goya si fosse ispirato a precedenti opere d'arte per la composizione del \"3 maggio\", in quest'ultimo si ha una notevole presa di distanze dal neoclassicismo, le cui convenzioni di bellezza idealizzata vennero ribaltate dal crudo realismo. Gli artifici pittorici, quindi, vengono messi da parte a favore della brutalit\u00e0, senza fronzoli eccessivi. Anche gli altri pittori romantici, sebbene attratti dai temi dell'ingiustizia, della guerra e della morte, prestavano molta pi\u00f9 attenzione al precetto di idealizzazione della bellezza: questo \u00e8 evidente soprattutto ne \"La zattera della Medusa\" di Th\u00e9odore G\u00e9ricault e ne \"La Libert\u00e0 che guida il popolo\" di Eug\u00e8ne Delacroix.\nIl dipinto \u00e8 legato tematicamente alla tradizione cristiana del martirio (come esemplificato nell'uso drammatico del chiaroscuro): si tratta anche di un appello alla vita, giustapposta dall'inevitabilit\u00e0 dell'esecuzione imminente. L'opera di Goya si discosta tuttavia da questa tradizione: qui infatti \u00e8 assente quella tipica composizione tanto armoniosa quanto innaturale (presente, invece, in altre opere incentrate sulla violenza, come quelle di Jusepe de Ribera) che anticipa la \u00abcorona del martirio\u00bb per la vittima.\nNel \"3 maggio\", la vittima centrale con le braccia alzate \u00e8 stata spesso paragonata a un Cristo crocifisso: una posa simile \u00e8 riscontrabile nelle raffigurazioni dell'agonia del Messia al Getsemani. Nella mano destra della figura, tra l'altro, \u00e8 presente un segno simile alla stigmata; la lanterna centrale, invece, richiama quella usata dalle truppe romane che arrestarono Cristo nel giardino. Tra l'altro, l'uomo al centro indossa abiti gialli e bianchi, colori presenti anche nell'araldica pontificia. Goya, tuttavia, \u00e8 ben distante dall'inserire la trascendenza nella propria opera, dove non ha senso pensare che il sacrificio della vita porter\u00e0 alla salvezza.\nLa lanterna come sorgente di luce era un \"t\u00f2pos\" ben radicato nell'arte barocca: in genere, quest'ultima - insieme al chiaroscuro - costituiva una metafora della presenza di Dio. L'illuminazione quindi presentava forti connotazioni religiose; ma nel \"3 maggio\" la lanterna non simboleggia alcun miracolo. Piuttosto, genera luce per far s\u00ec che il plotone d'esecuzione possa completare il massacro e che lo spettatore possa essere testimone di questa violenza sfrenata. Avviene pertanto un rovesciamento del forte simbolismo assunto dalla luce sino ad allora.\nLa vittima, cos\u00ec come presentata da Goya, \u00e8 tanto anonima quanto i suoi assassini. La sua preghiera non \u00e8 rivolta a Dio, cos\u00ec come suggerivano i canoni della pittura tradizionale, ma a un plotone di esecuzione incurante e impersonale: non \u00e8 infatti un eroe, ma solo una parte di un \"continuum\" di vittime. Ai suoi piedi giace un corpo caduto, con la testa ridotta ad una poltiglia sanguinosa; dietro quest'ultimo, una serie di uomini che condivider\u00e0 il suo fato. Secondo il biografo Fred Licht, qui per la prima volta l'eroismo insito nel martirio viene sostituito dall'irrilevanza e dalla futilit\u00e0, dall'anonimato come segno distintivo della condizione moderna, e dalla vittimizzazione dell'omicidio di massa.\nIl modo con cui il dipinto mostra lo scorrere del tempo \u00e8 senza precedenti nell'arte occidentale. La morte di una vittima innocente fino ad allora era stata presentata come un episodio conclusivo, intriso di eroismo e coraggio: nel \"3 maggio\", invece, non c'\u00e8 questo messaggio catartico. Al contrario, c'\u00e8 una processione continua dei condannati in una formalizzazione meccanica di omicidio: il risultato, inevitabile, \u00e8 ben visibile nel cadavere dell'uomo. Non vi \u00e8 spazio per il sublime; la sua testa e il suo corpo vengono sfigurati a tal punto da rendere impossibile qualsiasi tipo di risurrezione. La vittima viene quindi di fatto privata di ogni grazia spirituale o estetica.\nNon vi \u00e8, infine, alcun tentativo da parte dell'artista di mitigare la brutalit\u00e0 presente nell'opera attraverso l'abilit\u00e0 tecnica. Il metodo e il tema, qui, costituiscono due universi paralleli. Le pennellate sono tutt'altre che piacevoli; il dipinto inoltre \u00e8 dominato da una tonalit\u00e0 scura e tetra, affidata all'uso di colori fangosi, interrotto solo dai toni bianchi adoperati per i fasci luminosi. Non a caso, qui pochi ammirerebbero la resa tecnica del dipinto, tanto sono intensi il messaggio e la mancanza di teatralit\u00e0.\nInfluenze.\nDal punto di vista stilistico, il \"3 maggio 1808\" fonde svariate influenze, assorbite da Goya da varie stampe e volantini. Il tema della fucilazione era molto radicato nell'immaginario collettivo durante la guerra d'indipendenza spagnola e l'esecuzione di Goya sottolinea la sua intenzione di realizzare un quadro eroico con un forte impatto sul pubblico. Tra i punti di riferimento pi\u00f9 evidenti appare l\"'Assassinio di Cinque Monaci di Valencia\" di Miguel Gamborino: varie sono le somiglianze presenti, fra cui la presenza del monaco in preghiera, il corpo del fucilato in primo piano e la figura centrale con le braccia a mo' di crocifissione. A differenza di Gamborino, tuttavia, Goya non inser\u00ec angeli nella sua opera.\nIn questo quadro sono state rinvenute inoltre alcune analogie a \"Il giuramento degli Orazi\" di Jacques-Louis David. Sul parallelismo fra i due dipinti due storici dell'arte inglesi, Hugh Honour e John Fleming, affermano: \nI due autori sottolineano ancora che il dipinto trova il suo autentico e profondo significato:\nIl quadro di Goya, inoltre, sembra alludere in particolar modo anche al quadro di Antoine-Jean Gros \"Capitulation de Madrid\".\nRetaggio.\nLa drammatica composizione di Goya influenz\u00f2 numerosi pittori. Stimol\u00f2 \u00c9douard Manet nel suo dipinto \"L'esecuzione dell'imperatore Massimiliano\", che riprende i temi del \"3 maggio\". Ecco come Arthur Danto paragona i lavori dei due pittori:\nAnche Pablo Picasso trasse ispirazione dal \"3 maggio\" per numerose opere, da \"Guernica\" (realizzato per denunciare il bombardamento della citt\u00e0 omonima da parte dei nazisti) a \"Massacro in Corea\", realizzato nel 1951 durante la guerra di Corea.\nLo scrittore inglese Aldous Huxley scrisse nel 1957 che Goya non aveva l'abilit\u00e0 di Rubens di riempire la tela con una composizione ordinata, ma consider\u00f2 il \"3 maggio\" un successo poich\u00e9 qui Goya \u00absta parlando la sua lingua nativa, ed \u00e8 quindi capace di esprimere quel che vuole dire con massima forza e chiarezza\u00bb.\nKenneth Clark diede risalto alla particolare intensit\u00e0 dell'opera:"}
{"id": "1217291", "revid": "1934238", "url": "https://it.wikipedia.org/wiki?curid=1217291", "title": "Rosella Sensi", "text": "Biografia.\nLaureatasi in giurisprudenza alla Luiss, ha ricoperto fino al giugno 2011 la carica di amministratore delegato e, dal 28 agosto 2008, anche quella di presidente della , societ\u00e0 di cui il padre Franco era stato presidente a sua volta fino al giorno della morte, avvenuta il 17 agosto 2008. \u00c8 stata inoltre presidente dell'azienda di famiglia, la Compagnia Italpetroli, fino al momento della sua cessione ad UniCredit.\nRosella Sensi \u00e8 stata la seconda donna nella storia del calcio italiano a diventare presidente di una squadra di Serie A e seconda donna al vertice del club giallorosso.\nPrima di lei aveva ricoperto tale primato solo la vedova di Dino Viola, Flora, subentrata al marito alla morte di questi, nel 1991.\nNella veste di presidente della Roma, al termine del campionato 2008-09, la Sensi diviene oggetto di contestazioni da parte dei tifosi a causa del mancato rafforzamento della squadra.\nNel 2008 iniziano a circolare voci su di una possibile cessione della societ\u00e0 calcistica a terzi, dovuta alla necessit\u00e0, da parte della famiglia Sensi, di reperire denaro per coprire il debito di 300 milioni che l'azienda Italpetroli aveva nei confronti del gruppo di credito bancario UniCredit. Per mesi si susseguono nomi di possibili acquirenti, quali l'imprenditore statunitense George Soros, l'agente FIFA Vinicio Fioranelli o l'industriale farmaceutico Francesco Angelini, ma il tutto si conclude in un nulla di fatto. Nel settembre 2009 si ripetono le proteste degli ultras, a seguito delle dimissioni dell'allenatore Luciano Spalletti ed a causa dell'incerto futuro della societ\u00e0. Ciononostante, la stagione 2009-10, con Claudio Ranieri in panchina, port\u00f2 i \"giallorossi\" a sfiorare lo scudetto, conteso fino all'ultimo con l'Inter.\nNel luglio 2010 Rosella Sensi firma la cessione a UniCredit del pacchetto di controllo di Compagnia Italpetroli: con questo accordo il patrimonio di Compagnia Italpetroli sarebbe passato a UniCredit, con la contestuale cessione della A.S. Roma verso terzi ed il mantenimento alla famiglia Sensi solo di alcuni immobili, restando presidente fino al febbraio 2011. Rosella Sensi \u00e8 stata anche, dal 1\u00ba luglio 2010, vicepresidente della neonata Lega Serie A, ruolo che rivestiva anche nella Lega Calcio dal 2006. Il 15 luglio 2011, a seguito della sentenza del TAR che annullava la nomina della giunta per violazione delle norme sulle \"quote rosa\", fu nominata, dal sindaco Gianni Alemanno, assessore del comune di Roma, con delega alla promozione della citt\u00e0 e allo sport.\nDal 28 ottobre 2015 al 16 marzo 2016 \u00e8 stata a capo del Dipartimento Calcio Femminile della Lega Nazionale Dilettanti."}
{"id": "1217292", "revid": "1023116", "url": "https://it.wikipedia.org/wiki?curid=1217292", "title": "Cappella Baroncelli", "text": " \nLa cappella Baroncelli si trova alla testata del transetto destro della basilica di Santa Croce a Firenze. Fu affrescata tra il 1328 e il 1338 da Taddeo Gaddi.\nDescrizione e stile degli affreschi.\nIl ciclo degli affreschi rappresenta le \"Storie della Vergine\". In questa commissione prestigiosa Taddeo Gaddi dimostr\u00f2 di aver messo a frutto gli insegnamenti di Giotto, disponendo con una notevole libert\u00e0 narrativa le figure nelle scene, che risultano pi\u00f9 affollate di quelle del suo maestro. Riprende inoltre la sperimentazione della prospettiva negli sfondi architettonici e giunge a risultati di ardito illusionismo, come nella scalinata obliqua e spezzata nella \"Presentazione della Vergine al tempio\". Le due nicchie dipinte con nature morte sullo zoccolo si ispirano ai coretti di Giotto nella Cappella degli Scrovegni.\nI lineamenti dei volti delicati e morbidi sono indicativi dello sviluppo tardo dell'arte di Taddeo.\nNotevole \u00e8 l'effetto ricercato di luce notturna, quasi un \"unicum\" nella pittura trecentesca dell'Italia centrale, nella scena dell\"'Annuncio ai pastori\". Taddeo fu anche autore dei disegni per la vetrata, dei quattro profeti all'esterno e forse anche della pala d'altare, il \"Polittico Baroncelli\", da alcuni attribuita anche a Giotto, anche per la firma \"Opus Magistri Jocti\".\nAltre opere.\nSulla parete destra si trova una \"Madonna della cintola\", affrescata da Sebastiano Mainardi.\nAlla famiglia Baroncelli apparteneva la tomba gotica posta sulla parete esterna, opera di Giovanni di Balduccio del 1327, lo stesso autore delle statuette dell'Arcangelo Gabriele e dell'Annunziata poste sui pilastri dell'arcata. La scultura della \"Madonna col Bambino\" dentro la cappella \u00e8 di Vincenzo Danti (1568)."}
{"id": "1217294", "revid": "75775", "url": "https://it.wikipedia.org/wiki?curid=1217294", "title": "Agitazione termica", "text": ""}
{"id": "1217298", "revid": "2232819", "url": "https://it.wikipedia.org/wiki?curid=1217298", "title": "Ponte tibetano", "text": "Il ponte tibetano \u00e8 una struttura di collegamento costituita da una fune che ha funzione di marciapiede e da due funi/mancorrenti laterali superiori distanziate di circa un metro da quella marciapiede. \nDescrizione.\nLe tre funi, poste a triangolo, sono solidarizzate da stralli laterali distanziati l'uno dall'altro da 50 a 100 cm. In una tale struttura l'oscillazione \u00e8 inversamente proporzionale al carico di tensione: pi\u00f9 tese sono le funi, pi\u00f9 stabile \u00e8 il ponte, in quanto si riducono le oscillazioni laterali, in particolar modo nella sezione centrale.\nRecord.\nSecondo il libro del Guinness dei primati il ponte tibetano pi\u00f9 lungo del mondo sarebbe quello costruito tra il promontorio di Santa Margherita a Procida e l'isolotto di Vivara. Il ponte, lungo 362 metri, fu realizzato tra il 2 e il 10 luglio 2001 utilizzando 40 tubi Innocenti, 40 morsetti, 34 picchetti di un metro e mezzo, 2.500 metri di corda, 500\u00a0m di cavi d'acciaio, 1 trivella e 1 verricello. Tuttavia il Ponte tibetano Cesana Claviere risulta ancora pi\u00f9 lungo (pubblicizzato come il pi\u00f9 lungo del mondo) \u00e8 stato costruito fra i comuni di Cesana Torinese e Claviere. La struttura \u00e8 composta da un primo tratto di 70 metri immediatamente seguito da un ponte sospeso della lunghezza di 408 metri. Al quale \u00e8 stato aggiunto un ulteriore tratto di 90 m per un totale complessivo di 560 m circa.\nNel settembre 2016 un nuovo ponte tibetano \u00e8 stato aperto al pubblico nelle Prealpi vicentine presso Valli del Pasubio.\nNel luglio 2021 \u00e8 stato inaugurato nel comune di Castelsaraceno (PZ) un ponte tibetano tra due parchi nazionali lucani che, con una lunghezza di 586 metri, \u00e8, attualmente, il ponte tibetano pi\u00f9 lungo al mondo. Il percorso si snoda con un collegamento aereo tra il centro abitato del paese, con partenza dall'antica torre Saracena, fino ad un promontorio situato nella gola del torrente Racanello che scorre alla pendici del borgo, il cui territorio \u00e8 compreso tra il Parco nazionale del Pollino e il Parco nazionale dell'Appennino Lucano-Val d'Agri-Lagonegrese.\nIl ponte tibetano pi\u00f9 alto d'Europa si trova invece in Valtellina, sospeso a oltre 140 metri di altezza."}
{"id": "1217301", "revid": "287204", "url": "https://it.wikipedia.org/wiki?curid=1217301", "title": "Deposizione (Angelico)", "text": "Deposizione dalla Croce \u00e8 una pala d'altare tempera su tavola (176 \u00d7 185\u00a0cm) realizzata tra il 1432 ed il 1434 dai pittori Beato Angelico e Lorenzo Monaco. Commissionata da Palla Strozzi per la sagrestia di Santa Trinita (all'epoca Cappella Strozzi), \u00e8 conservata al Museo nazionale di San Marco di Firenze.\nStoria.\nLa costruzione della cappella gentilizia dei ricchissimi Strozzi, ad opera di Lorenzo Ghiberti, risale al 1418-1423. In quello stesso anno Gentile da Fabriano ultimava la pala d'altare considerata il suo capolavoro, l\"Adorazione dei Magi\" per l'altare principale. Per il secondo altare venne poi commissionata a Lorenzo Monaco una pala di forma e dimensioni analoghe, che non venne portata a termine per la morte dell'artista (1424). In seguito il completamento (o secondo alcune interpretazioni la ridipintura della parte centrale) venne affidato al frate Beato Angelico. La datazione della pala \u00e8 molto discussa dagli studiosi.\nSi sa da un documento che nel 1432 la pala si doveva gi\u00e0 trovare in sagrestia.\nSecondo alcuni Angelico vi lavor\u00f2 quindi verso il 1432, prima che nel 1434 Palla Strozzi venisse espulso dalla citt\u00e0. Secondo altri, basandosi anche su dati stilistici che farebbero pensare a un'opera degli anni pi\u00f9 maturi dell'artista, la parte centrale era stata completata da Lorenzo Monaco (Darrel Davisson), ma danneggiata dopo l'esilio dello Strozzi e restaurata quindi da Angelico solo verso il 1440. Secondo John Spike \u00e8 verosimile che Lorenzo Monaco avesse completato o quasi la commissione, ma che poi l'opera venne sostituita tra il 1429 e il 1432 per aggiornarla al gusto allora dominante.\nDescrizione e stile.\nIl pannello centrale, con la \"Deposizione\" vera e propria, \u00e8 organizzato con uno schema piramidale al centro, che ha come vertici i due dolenti inginocchiati alla base e il gruppo delle scale e dei santi in alto, dietro cui si innesta la fascia orizzontale del paesaggio, che si dispiega lateralmente con una medesima linea dell'orizzonte e con una rappresentazione di citt\u00e0 (sinistra) e di un paesaggio collinare (a destra). L'effetto \u00e8 quindi di uno sviluppo verticale al centro (evidenziato anche dal braccio destro di Nicodemo che abbassa il corpo e dalla figura eretta di san Giovanni), al quale si contrappone, armonizzando, uno sviluppo orizzontale in profondit\u00e0 dei lati. Anche ai lati le fasce orizzontali dei personaggi sono accentuate in verticale dalla torre sullo sfondo o dagli alberi. Su questo schema ortogonale si imprime la figura per lo pi\u00f9 diagonale di Cristo (le braccia, la testa reclinata, il corpo obliquo), che spicca con forza.\nLa scena del Cristo deposto dalla croce si svolge tutta in primo piano e vi si trova una delle caratteristiche pi\u00f9 tipiche dell'Angelico: l'uso di colori limpidi, luminosi e brillanti, accordati in una delicata armonia tonale, che richiama il concetto dei san Tommaso d'Aquino della luce terrena quale riflesso del \"lumen\" ordinatore divino.\nLa rappresentazione resta in bilico tra il tono di gravit\u00e0 che si addice alla scena sacra e la vivacit\u00e0 pittoresca nella ricreazione ambientale. Nonostante la salda volumetria delle figure, soprattutto quella del Cristo nudo modellato anatomicamente, manca una rappresentazione convincente del peso e dell'azione, con le figure sulle scale che sembrano lievitare nell'aria. Notevole \u00e8 invece l'attenzione al dettaglio, come i segni delle frustate sul corpo di Ges\u00f9, o la dettagliata resa delle fisionomie dei personaggi.\nI gruppi laterali sono divisi tra le pie donne di sinistra, che si preparano ad accogliere il corpo nel sudario e il gruppo di uomini di destra, tra i quali si riconoscono dei dotti, che discutono sui simboli della Passione. Argan scrisse: \"Da un lato \u00e8 la religione dell'intelletto, dall'altro la religione del cuore; e all'intelletto chiaro, all'anima pura tutta la realt\u00e0 si manifesta ordinata e limpida, come forma perfetta\". Il personaggio col cappuccio nero \u00e8 tradizionalmente indicato come un ritratto di Michelozzo, mentre il giovane col berrettone rosso all'estrema destra sarebbe un familiare degli Strozzi.\nIl suolo \u00e8 coperto da una fitta serie di pianticelle descritte nei minimi particolari, che alludono alla primavera, intesa sia come periodo storico in cui si svolse la scena, sia come simbolo di rinascita.\nI pilastrini.\nUna delle caratteristiche pi\u00f9 rare e interessanti della pala \u00e8 la presenza intatta dei pilastrini laterali e della loro decorazione con dodici figure di santi interi ed otto medaglioni con busti, disposti sia sul lato frontale che sui prospetti laterali. I santi a figura intera poggiano su basamenti dorati che hanno un'inclinazione diversa a seconda dell'altezza su cui si trovano: quelli in basso mostrano la faccia della base su cui poggiano, quelli in alto sono invece scorciati \"da sott'in s\u00f9\".\nCuspidi e predella.\nLe cuspidi e la predella sono opera di Lorenzo Monaco, completate entro la morte del pittore (1424) e rappresentanti una delle sue migliori creazioni dell'attivit\u00e0 dell'ultimo periodo.\nLe storie cristologiche nelle cuspidi sono \"Noli me tangere\", \"Resurrezione\" e le \"Marie al sepolcro\". La predella in tre scomparti mostra \"Storie di Sant'Onofrio\", patrono del padre di Palla, Noferi, \"Nativit\u00e0\" e \"Storie di san Nicola\"; gi\u00e0 alla Galleria dell'Accademia, dal 1998 \u00e8 a San Marco.\nCuspidi e predella della \"Deposizione\""}
{"id": "1217304", "revid": "1543377", "url": "https://it.wikipedia.org/wiki?curid=1217304", "title": "Murnau (Kandinskij)", "text": "Murnau - Veduta con ferrovia e castello \u00e8 un dipinto a olio su cartone (36x49 cm) realizzato nel 1909 dal pittore Vasilij Kandinskij. \u00c8 conservato nella St\u00e4dtische Galerie im Lenbachhaus di Monaco.\nAnche Kandinsky fu influenzato dallo sviluppo tecnologico delle macchine, di cui la ferrovia costituiva un esempio lampante, ripreso da molti altri artisti del tempo.\nCollegamenti esterni.\nSito museo "}
{"id": "1217307", "revid": "729019", "url": "https://it.wikipedia.org/wiki?curid=1217307", "title": "Castello di Carini", "text": "Il castello di Carini \u00e8 una fortezza medievale che si trova a Carini, in Sicilia.\nStoria.\nFu eretto ad opera del primo feudatario normanno Rodolfo Bonello, guerriero al seguito del conte Ruggero I di Sicilia.\nNel 1283 divenne di propriet\u00e0 della famiglia Abate che inizi\u00f2 a trasformare la struttura difensiva destinandola ad uso residenziale. Schieratisi con i Chiaramonte nella disputa per il possesso della corona, gli Abate furono dichiarati \"felloni\" e privati di tutti i beni.\nIl re Martino I, nuovo re di Sicilia, nel 1397 affid\u00f2 la Terra di Carini al \"mil\u00e8s panormitano\" Ubertino La Grua per i servizi resigli.\nUbertino non ebbe prole maschile e, nel 1402, con privilegio di Martino il Giovane (sposo della regina Maria) che partecip\u00f2 alla stesura del contratto di matrimonio, fece sposare la sua unica figlia Ilaria con il catalano Gilberto Talamanca, dando cos\u00ec vita alla casata La Grua Talamanca che rimarr\u00e0 in possesso della baronia di Carini fino al 1812.\nCon il barone Giovan Vincenzo La Grua Talamanca, dalla met\u00e0 del XV secolo il castello sar\u00e0 oggetto di una serie continua di cantieri di restauro ed evoluzione architettonica che ne modificheranno l'uso, da caserma a \"palazzo\" per la residenza estiva.\nLe vicende della baronessa di Carini.\nIl maniero divenne famoso quale teatro di una tragica vicenda: il 4 dicembre 1563 donna Laura Lanza di Trabia baronessa di Carini, moglie di don Vincenzo La Grua-Talamanca, venne uccisa dal padre per motivi di onore insieme al presunto amante Ludovico Vernagallo. Gli atti di morte dei due si trovano trascritti presso l'archivio storico della chiesa madre di Carini.\nL\"'amaro caso della signora di Carini\" non fu subito di dominio pubblico, la potenza delle famiglie coinvolte mise subito a tacere i diaristi del tempo, che si limitarono a riportare solo la data e la notizia della morte della signora di Carini. Don Cesare Lanza di Trabia sar\u00e0 assolto in virt\u00f9 della legge vigente e l'anno successivo insignito del titolo di conte di Mussomeli.\nDella vicenda si occup\u00f2 nella met\u00e0 dell'Ottocento lo studioso Salvatore Salomone Marino che riusc\u00ec a ricostruire, grazie a quanto appreso dal popolo attraverso vari \"cunti\" tramandati nei secoli dai cantastorie, la storia di Laura e del suo amato Ludovico.\nUna leggenda narra che in occasione dell'anniversario del delitto comparirebbe, su un muro della stanza dove venne uccisa Laura, l'impronta della mano insanguinata lasciata dalla baronessa uccisa. Il barone Vincenzo La Grua ebbe altre due mogli: dona Ninfa, figlia di don Alfonso Ruiz de Alarc\u00f2n e donna Paola Sabia Ventimiglia n. 1530, sposate a distanza di circa un anno l'una dall'altra (la data del matrimonio con dona Ninfa non \u00e8 certa, ma \u00e8 sicuro che mor\u00ec fra i 6 mesi e un anno dallo stesso sposalizio).\nArchitettura.\nDal punto di vista architettonico, le mura medievali risalgono all'XI e XII secolo. Elementi arabo-normanni sono riscontrabili nella seconda porta del castello, dove l'arcata a sesto acuto ne prolunga lo slancio.\nIn alto vi \u00e8 l'arma della famiglia Abbate. I portali sono sormontati da alcuni scudi che rappresentano una gru, allusiva della casata La Grua; altri mostrano tre zolle di terra, probabilmente simbolo dei Chiaramonte. In quello del piano superiore si trova lo stemma dei Lanza-La Grua, caratterizzato da due leoni rampanti.\nPiano terreno.\nEntrando nel piano terreno vi \u00e8 una stanza con volta a crociera che originariamente era un muro esterno. Un altro vano, privo del pavimento, mostra le fondazioni di strutture precedenti. Un grande salone \u00e8 diviso da due arcate a sesto acuto con colonna centrale.\nNel lato est del castello si possono vedere: in un locale un lavatoio in pietra di Billiemi; una cappella affrescata a trompe-l'\u0153il, una statua in marmo raffigurante la Madonna di Trapani.\nLa cappella.\nNella cappella si ammira un artistico tabernacolo ligneo del primo decennio del Seicento con colonnine corinzie che scandiscono prospettivamente lo spazio. Un matroneo in legno permetteva la vista dal piano superiore.\nPiano superiore.\nAl piano superiore, all'ingresso di quella che era l'ala quattrocentesca del castello, troviamo un portale marmoreo dove, tra due fenici rinascenti dalle fiamme, \u00e8 scritto \"Et nova sint omnia\" (\"E tutto sia rinnovato\"), che \u00e8 la continuazione di un'altra dicitura presente su un secondo portale marmoreo sempre nel lato sud-ovest dove si legge \"Recedant Vetera\" (\"Sia cancellato il passato\"), probabilmente collocate quando l'edificio, sotto la direzione dell'architetto netino Matteo Carnalivari, cambi\u00f2 la sua destinazione d'uso trasformandosi da caserma a dimora signorile (seconda met\u00e0 del Quattrocento).\nDalla porta accanto si accede al salone delle feste, caratterizzato da un soffitto ligneo cassettonato con elementi stalattitici tutti decorati con stemmi nobiliari, salmi dedicati alla Madonna e didascalie allegoriche, tra le quali quella sull'asse centrale: \"In medio consistit virtus\" e quelle sulle mensole laterali: \"Et in estremis labora\".\nIl soffitto ligneo fu realizzato in concomitanza con i lavori di riammodernamento fatti quando i La Grua Talamanca si imparentarono con la famiglia Ajutamicristo, un esempio simile si conserva infatti presso il palazzo palermitano della stessa casata, capolavoro dell'architettura gotico-catalana in Sicilia.\nSalone delle feste.\nIl salone delle feste del piano nobiliare \u00e8 un classico esempio di ambiente quattrocentesco con soffitto ligneo a cassettoni, un camino impreziosito dallo stemma dei la Grua ed ampie finestre. Il soffitto conserva una parte originale dove \u00e8 visibile una scritta in latino \"In Medio Consistit Virtus\", ovvero \"Nel mezzo sta la virt\u00f9\", per indicare che era stata realizzata solo per decorazione mentre \u00e8 la struttura laterale quella portante. Dalla porta laterale sinistra della sala si entra nella stanza cara alla baronessa di Carini, dove, si narra, avvenissero i suoi presunti incontri con Ludovico Vernagallo.\nLe altre stanze.\nInteressanti sono le stanze affrescate, come quella in cui si trova la pittura murale ritraente \"Penelope ed Ulisse\". Una scaletta conduce alle cucine. Un vano, infine, merita attenzione perch\u00e9 si caratterizza per le vele e i pennacchi terminanti in pietra di Billiemi di stile gotico-catalano."}
{"id": "1217308", "revid": "1543377", "url": "https://it.wikipedia.org/wiki?curid=1217308", "title": "Paesaggio con torre", "text": "Paesaggio con torre \u00e8 un dipinto a olio su cartone (75x98,5\u00a0cm) realizzato nel 1908 dal pittore Vasily Kandinsky. \u00c8 conservato nel Centre Pompidou di Parigi."}
{"id": "1217309", "revid": "1564499", "url": "https://it.wikipedia.org/wiki?curid=1217309", "title": "Arpino (disambigua)", "text": ""}
{"id": "1217311", "revid": "1444886", "url": "https://it.wikipedia.org/wiki?curid=1217311", "title": "Provincia di Bataan", "text": "Bataan \u00e8 una penisola ed una provincia delle Filippine nella regione di Luzon Centrale.\nIl suo capoluogo \u00e8 Balanga.\nStoria.\nQuesta provincia \u00e8 nota per essere stata teatro durante la seconda guerra mondiale, di una famosa battaglia che determin\u00f2 l'occupazione giapponese delle Filippine nel 1942.\nGeografia fisica.\nBataan \u00e8 una penisola che si estende in direzione nord-sud tra il Mar Cinese Meridionale ad ovest e la baia di Manila ad est. A nord i soli confini terrestri, con Zambales ad ovest e Pampanga ad est.\nLa penisola di Bataan presenta due corpi montuosi al suo interno, entrambi di origine vulcanica, ideale proseguimento verso sud della catena dei Monti Zambales. Nel massiccio del nord spicca il Monte Natib (1.253 m s.l.m.), in quello a sud dei cosiddetti Monti Mariveles, il Monte Samat.\nGeografia antropica.\nSuddivisioni amministrative.\nLa provincia di Bataan comprende 1 citt\u00e0 e 11 municipalit\u00e0.\nEconomia.\nLa provincia di Bataan vive principalmente di agricoltura (riso, mais, legumi, ortaggi, frutta), di pesca (molto sviluppata l'acquacoltura anche nelle acque interne) e dello sfruttamento delle foreste.\n\u00c8 per\u00f2 anche una delle province pi\u00f9 industrializzate delle Filippine. Oltre alle industrie alimentari e del legname, vi \u00e8 un importantissimo polo petrolchimico a Mariveles, con raffineria di petrolio, industrie chimiche e industria pesante.\nDa segnalare anche che nel territorio di Bataan sorge l'unica centrale nucleare di tutte le Filippine. Voluta da Ferdinand Marcos in risposta alla crisi energetica dei primi anni settanta, fu completata nel 1984. Il suo costo complessivo fu di 2.300 milioni di dollari e non \u00e8 mai entrata in funzione. Corazon Aquino ha poi addirittura proibito l'energia nucleare con un'apposita modifica alla Costituzione e oggi una riconversione della centrale non sembra essere una soluzione economicamente conveniente."}
{"id": "1217312", "revid": "1543377", "url": "https://it.wikipedia.org/wiki?curid=1217312", "title": "La vita variopinta", "text": "La vita variopinta \u00e8 un dipinto a tempera su tela (130x162,5\u00a0cm) realizzato nel 1907 dal pittore Vasily Kandinsky. \u00c8 conservato nella St\u00e4dtische Galerie im Lenbachhaus di Monaco.\nCollegamenti esterni.\nSito museo "}
{"id": "1217313", "revid": "1543377", "url": "https://it.wikipedia.org/wiki?curid=1217313", "title": "Da dove veniamo? Chi siamo? Dove andiamo?", "text": "Da dove veniamo? Chi siamo? Dove andiamo? \u00e8 un dipinto del pittore francese Paul Gauguin, realizzato nel 1897 e conservato al Museum of Fine Arts di Boston.\nStoria.\nL'opera, che pone i massimi quesiti esistenziali dell'uomo, fu dipinta dall'artista a Tahiti in un momento assai delicato della sua vita: prima di un tentativo non riuscito di un suicidio (l'artista era malato, aveva seri problemi al cuore ed era sifilitico, in lotta con le autorit\u00e0 locali ed isolato sia fisicamente che artisticamente). Ad aggravare le cose, giunse a Gauguin la notizia della morte della figlia prediletta Aline, avvenuta pochi mesi prima. Il dolore per la perdita spinse l'artista a creare un'opera di grandi dimensioni (la pi\u00f9 grande del suo opus) che fosse una riflessione sull'esistenza, un testamento spirituale e quindi una summa di tutte le sue ricerche cromatiche e formali degli ultimi otto anni.\nIn questa pirotecnia di luttuosi eventi Gauguin volle mettere mano ad un quadro che, agendo come un vero e proprio \u00abtestamento spirituale\u00bb, riuscisse a condensare la sua visione sull'arte. Egli descrisse per la prima volta \"Da dove veniamo? Che siamo? Dove andiamo?\" in una lettera indirizzata all'amico Daniel de Monfreid; dopo alcuni schizzi preparatori, il pittore vi lavor\u00f2 notte e giorno per circa un mese, imponendosi un ritmo di lavoro frenetico che fin\u00ec col prostrarlo. Fu cos\u00ec che, ritenendosi incapace di finire il dipinto, Gauguin tent\u00f2 di suicidarsi ingerendo arsenico, ma la dose troppo forte e presa di getto determin\u00f2 un forte vomito che annull\u00f2 l'effetto del veleno. In un paradiso tropicale che si era lentamente tramutato in inferno Gauguin ebbe la forza di infondere in questo quadro tutta la carica grezza e veemente delle sue pennellate e, ovviamente, del suo temperamento. \u00abPrima di morire\u00bb osserv\u00f2 \u00abho trasmesso in questo quadro tutta la mia energia, una cos\u00ec dolorosa passione in circostanze cos\u00ec tremende, una visione cos\u00ec chiara e precisa che non c'\u00e8 traccia di precocit\u00e0 e la vita ne sgorga fuori direttamente\u00bb. Gauguin, detto in altre parole, voleva che questo quadro potesse \u00abessere paragonabile al Vangelo\u00bb, calandosi dunque nel mistico ruolo di Cristo, vittima e redentore al tempo stesso, in ciclica fuga dal labirinto della civilizzazione occidentale.\nIl dipinto, che come precis\u00f2 lo stesso Gauguin fu realizzato \"au premier coup\", \u00absulla punta del pennello, su una tela di Juta di sacchi piena di nodi e di rugosit\u00e0\u00bb fu poi arrotolato e spedito a Parigi al mercante d'arte Ambroise Vollard insieme ad altre opere coeve recanti un tema analogo. Vollard, uomo animato da uno spiccato fiuto per gli affari e dal coraggio di proporre novit\u00e0 pittoriche al pubblico (rimarchevole la sua vicinanza alle sperimentazioni formali dei cubisti), stipul\u00f2 cos\u00ec un contratto redditizio col Gauguin, assicurandosi l'esclusiva della sua opera. Quando l'opera fu esposta a Parigi, tuttavia, furono molti i critici a restare spiazzati dall'arcana enigmaticit\u00e0 del dipinto, che suscit\u00f2 timidi apprezzamenti solo per la sua veste cromatica e compositiva. Si legga il commento di Andr\u00e9 Fontainas sul \"Mercure de France\":\nSe l'esposizione di \"Da dove veniamo? Che siamo? Dove andiamo?\" fu accompagnata da molte perplessit\u00e0, nulla bast\u00f2 a spegnere il fervoroso entusiasmo di Charles Morice, intimo amico di Gauguin che, ritenendo tale opera di particolare pregio artistico, accett\u00f2 di promuovere una sottoscrizione pubblica finalizzata a consacrarla all'universalit\u00e0 del museo. Pienamente consapevole della propria confezione sbrigativa, poi, Gauguin non esit\u00f2 a corredare tale sottoscrizione con una descrizione dell'opera, che riporteremo nel paragrafo successivo, dove la risonanza suggestiva del suo contenuto \u00e8 potenziata grazie allo svolgimento narrativo di alcuni spunti. Anche questo tentativo, tuttavia, non bast\u00f2 a destare i critici d'arte dal loro sonno intellettuale e naufrag\u00f2 contro lo scoglio dell'eccessiva arditezza pittorica e contenutistica del dipinto, che fu clamorosamente rifiutato. Ambroise Vollard, alla fine, riusc\u00ec a vendere la tela per ben duemilacinquecento franchi a Gabriel Frizeau: dopo esser pervenuta alla Marie Harriman Gallery di New York nel 1936, infine, il dipinto fu acquistato il 16 aprile dello stesso anno dal Museum of Fine Arts di Boston, dov'\u00e8 tuttora esposto.\nDescrizione.\n\u00c8 lo stesso Gauguin a guidare l'osservatore nell'interpretazione dell'opera con un testo di suo pugno, che riportiamo di seguito:\nLa domanda estetica fondamentale di questo dipinto trova la sua ragione nel potere di enigmaticit\u00e0 racchiuso nelle varie figure che, succedendosi come in un fregio antico, si configurano come un'indagine figurativa e razionale intorno agli interrogativi di fondo che l'uomo si \u00e8 da sempre posto su s\u00e9 stesso: \u00abDa dove veniamo?\u00bb, \u00abChi siamo?\u00bb e \u00abDove andiamo?\u00bb, per l'appunto. Sono diversi i modelli ai quali Gauguin si \u00e8 rifatto per l'esecuzione di questo dipinto: la raggiera di riferimenti figurativi, anzi, \u00e8 incredibilmente vasta, e trapassa i fregi del Partenone, le mummie peruviane precolombiane, i dipinti di Manet e di Puvis de Chavannes e i bassorilievi di Borobudur, giusto per citare le fonti pi\u00f9 note.\nIniziamo ora la lettura del dipinto, che va affrontata alla maniera orientale, ovvero procedendo da destra verso sinistra. \u00abDa dove veniamo?\u00bb: la risposta a questo pregnante interrogativo ci viene fornita dal neonato in fasce all'estrema destra che, disteso sul manto erboso, si gode il suo primo giorno di vita, ancora sospeso nel mondo delle illusioni e dei furori giovanili, alludendo cos\u00ec alla giovent\u00f9 che coglie la parte migliore dell'esistenza. Questo fanciullo, tuttavia, potrebbe anche richiamare il peccato originale: Gauguin \u00e8 volutamente ambiguo sul significato delle sue figure, e l'opera pu\u00f2 di fatto essere interpretata e fruita in vari modi secondo la personale sensibilit\u00e0 di ognuno (\u00abil mio sogno non si lascia catturare, non ha alcuna allegoria; \u00e8 un poema musicale e fa a meno di qualsiasi libretto ... l\u2019essenziale in un'opera d\u2019arte \u00e8 in quello che non \u00e8 espresso\u00bb disse l'artista a tal proposito). \u00abAl contrario di un\u2019allegoria, in cui ogni elemento ha un suo significato simbolico e tutti insieme formano una storia di cui lo spettatore pu\u00f2 comprendere il significato\u00bb commenta Patrizia \u00abqui siamo di fronte a una visione complessa, fatta di sensazioni sovrapposte e intrecciate (di tempo, di spazio, di colore, di musica), pi\u00f9 che di ragionamento. Il migliore modo per leggerla \u00e8 dunque quello di avvicinarvisi senza alcuno schema interpretativo e lasciarsi catturare dalla sua magia evocativa\u00bb.\nIl respiro filosofico del quadro, poi, viene ampliato dalla seconda domanda posta dal titolo: \u00abCosa siamo?\u00bb. A questo punto, procedendo verso sinistra, interviene il meraviglioso palcoscenico della natura, dove la commedia umana, tra mito, realt\u00e0 e sogno, si perpetua dalla notte dei tempi. A destra tre donne vegliano sul bambino e alimentano con l'osservatore un dialogo di soli sguardi: i loro atteggiamenti corporei sono meditativi e sensuali al tempo stesso (quella a destra \u00e8 completamente nuda, mentre quella di sinistra, pur coprendosi i seni con il braccio, non esita a portarsi con volutt\u00e0 la mano alla bocca). L'attenzione del fruitore del dipinto, tuttavia, viene polarizzata soprattutto dal giovinetto al centro che, senza curarsi di essere osservato, tende le braccia verso l'alto e raccoglie un frutto. Il ventaglio di interpretazioni di questa figura si rivela ampio e variato, siccome tale gesto potrebbe alludere al momento della procreazione - atto con il quale un uomo vede, in un certo senso, i propri \u00abfrutti\u00bb - ma anche alla vigoria della giovent\u00f9, et\u00e0 della vita umana nella quale si \u00e8 notoriamente pi\u00f9 lieti e spensierati. Certo, la forza gioiosa giovanile \u00e8 sempre pacatamente velata da un sentimento di malinconia, dettato dall'incertezza del domani e dall'impossibilit\u00e0 di rispondere a quesiti esistenziali cos\u00ec pregnanti come quelli proposti dal quadro: si osservino, ad esempio, le due ragazze vestite di porpora, probabilmente intente a discutere sul perch\u00e9 della vita, oltre che su progetti di ieri e di domani. Alcuni critici, affascinati dal gesto di cogliere il frutto, ne hanno tuttavia avanzato anche un'interpretazione di stampo religioso, che si riallaccerebbe cos\u00ec alla nozione cristiana del peccato, ben esemplificata nell'infrazione biblica compiuta da Eva quando assapor\u00f2 la mela dell'albero proibito. La tela, d'altronde, \u00e8 aperta anche ai rimandi religiosi, tanto che sullo sfondo troviamo la statua blu della dea lunare Hina, colta con le braccia levate e gi\u00e0 oggetto di raffigurazione pittorica in Gauguin in \"Hina te Fatou\".\nSembrerebbe quasi che Gauguin volesse suggerire che le peripezie umane, nonostante la loro tumultuosit\u00e0, sono prive di sofferenze in quanto possono godere della benefica tutela delle divinit\u00e0. In realt\u00e0 non \u00e8 cos\u00ec: le figure di \"Da dove veniamo? Che siamo? Dove andiamo?\", proprio in virt\u00f9 del loro essere uomini, sono soggette alla ferrea legge che regola gli accadimenti umani e la loro ineluttabile e perenne dinamica. In questo quadro, insomma, le stagioni della vita si succedono incessantemente, tra angosce e speranze, sino a degenerare nella vecchiaia. \u00abDove andiamo?\u00bb: a questo ultimo, fondamentale interrogativo \u00e8 dedicata la porzione sinistra della tela, dove troviamo rannicchiata una vecchia in posizione quasi fetale, con le braccia svigorite oppresse sul volto. Quest'anziana signora \u00e8 investita dallo straziante assalto dei ricordi insorgenti, dei rimpianti e dei rimorsi: la sua giornata terrena sta per concludersi, ed \u00e8 tremendamente spaventata dal destino ignoto che la attende, ovvero la morte. La fanciulla distesa al suo fianco prova compassione per il torpido e soffocante cumulo di ricordi che angoscia la vecchia, tanto che la guarda intensamente, impensierita, nonostante presenti il corpo rivolto verso la giovinezza gioiosa e effimera che si dipana alla sua sinistra. L'opera, malgrado i suoi pregnanti contenuti filosofici, \u00e8 particolarmente interessante anche per la sua tecnica pittorica. Le varie figure si susseguono infatti secondo un andamento orizzontale, che ricorda i fregi greci, e sembrano quasi ritagliate e incollate sul secondo, prive come sono di profondit\u00e0 prospettica. L'esigenza di rappresentare la natura in modo realistico - si guardi il bambino a sinistra, accompagnato da due splendidi gattini - si dissolve in una tavolozza clamorosamente antinaturalistica, che vuole evocare pi\u00f9 che descrivere: i blu, verdi, marroni scelti da Gauguin, infatti, sono altamente espressivi e si risolvono in eleganti arabeschi (ben visibili nello sfondo) non immuni da suggestioni musicali."}
{"id": "1217314", "revid": "949200", "url": "https://it.wikipedia.org/wiki?curid=1217314", "title": "Quadro con arciere", "text": "Quadro con arciere \u00e8 un dipinto a olio su tela (177x147 cm) realizzato nel 1909 dal pittore Vasily Kandinsky. \u00c8 conservato nel Museum of Modern Art di New York.\nIl titolo \u00e8 l'unico elemento descrittivo del quadro, senza cui a stento si potrebbe distinguere il soggetto.\nCollegamenti esterni.\nMuseum of Modern Art \u2013 Sito ufficiale"}
{"id": "1217319", "revid": "287204", "url": "https://it.wikipedia.org/wiki?curid=1217319", "title": "37939 Hasler", "text": ""}
{"id": "1217320", "revid": "287204", "url": "https://it.wikipedia.org/wiki?curid=1217320", "title": "Coppia a cavallo", "text": "Coppia a cavallo \u00e8 un dipinto a olio su tela (55\u00d750,5\u00a0cm) realizzato nel 1906-1907 dal pittore Vasilij Kandinskij. \u00c8 conservato alla St\u00e4dtische Galerie im Lenbachhaus di Monaco.\nDescrizione.\nCavallo e cavaliere sono elementi ricorrenti delle prime composizioni di Kandinskij; l'artista aveva gi\u00e0 affrontato questo tema nel 1903 e vi torner\u00e0 sopra a pi\u00f9 riprese, come nella \"Montagna azzurra\" del 1908-1909. Kandinskij \u00e8 influenzato in questo periodo dalla pittura postimpressionista e soprattutto dal pointillisme, tecnica adottata da Georges Seurat, basata sulle leggi ottiche della percezione del colore. Come i pointillistes, Kandinskij riduce la pennellata a un insieme di piccoli tocchi di colore puro saldamente accostati, ottenendo un effetto di sfarfallamento e di rifrazione in tutta la superficie del dipinto. Il quadro colpisce per il preziosismo quasi orafo con il quale il pigmento intarsia la superficie della tela, e nello stesso tempo proietta l'osservatore in atmosfere di fiaba, di antica saga medievale, non esenti da un certo romanticismo. L'eleganza formale e il \"colpo di frusta\" dell'albero in secondo piano denunciano anche le influenze dello Jugendstjl che il pittore subisce negli anni di Monaco."}
{"id": "1217321", "revid": "1543377", "url": "https://it.wikipedia.org/wiki?curid=1217321", "title": "Storia della psicoterapia", "text": "Della psicoterapia si potrebbe dire quanto si dice della psicologia stessa: ha una storia breve, ma un passato antico.\nDescrizione.\nOrigini della \"psicoterapia\": l'antichit\u00e0.\nIn effetti, il tema della \u201ccura degli affetti\u201d \u00e8 antico quanto la civilt\u00e0 stessa, ed i tentativi empirici del \u201cprendersi cura\u201d della sofferenza emotiva e dei disturbi psichici sono parte integrante dei sistemi medici dell'antichit\u00e0, sia occidentale che orientale.\nTentativi appunto empirici, spesso basati su norme generali di \u201cigiene di vita\u201d e strutturati secondo gli assiomi fondamentali dei sistemi valoriali delle diverse culture e civilt\u00e0 di riferimento, oltre che sui principi derivanti dalle relative concettualizzazioni della \"psiche\" (che si potrebbero definire \u201cprototeorie della mente\u201d).\nAnche se riflessioni di particolare interesse psicologico o psicopatologico sono presenti gi\u00e0 nell'Epopea di Gilgamesh (in particolare, in merito al trauma emotivo), \u00e8 con la cultura greca che inizia a strutturarsi una \u201criflessione operativa\u201d articolata sulle modalit\u00e0 migliori per prendersi cura delle difficolt\u00e0 emotive, in congiunzione con lo svilupparsi dei modelli filosofico-antropologici classici della malattia e della cura.\nIn una prima fase, le modalit\u00e0 di cura sono strettamente legate a istanze di tipo mitico-religioso. Il \"Sacro\" \u00e8 il paradigma fondante della \"Physis\", e quindi sia la patologia che la possibilit\u00e0 di risolverla vengono ricondotte, simbolicamente, a tale categoria. Si diffondono cos\u00ec in tutta la Grecia i templi di Esculapio, figlio di Apollo e Coronide e semidio tutelare della Medicina.\nNei grandi santuari di Pergamo e di Epidauro i sacerdoti di Esculapio accoglievano i malati-pellegrini, che avevano iniziato tempo prima il loro \u201cviaggio\u201d, fisico e simbolico, verso la guarigione. All'interno di un'atmosfera ieratica e ricca di simbolismi, il questuante veniva posto a dormire nel tempio, dove, attraverso i sogni notturni inviati da Esculapio o da Apollo, prendevano forma le indicazioni degli Dei finalizzate al recupero della salute.\nLe interpretazioni dei sacerdoti permettevano quindi di ricondurre ad un livello operativo le istanze simboliche rappresentate nei contenuti onirici prodotti in tale contesto sacrale.\nDalle antiche istanze sacrali-taumaturgiche dei templi di Esculapio, le modalit\u00e0 di cura del disagio emotivo si iniziarono in seguito a declinare in direzione delle \u201crappresentazioni simboliche condivise\u201d con l'affermarsi progressivo delle forme del Teatro Attico e della Tragedia nella Grecia classica.\nL'immersiva messa in scena collettiva, la rappresentazione \"apersonale\" di ruoli psicologici e figure relazionali universali e fortemente simboliche (in cui era possibile identificarsi, o proiettare importanti parti di s\u00e9), l'uso della maschera come punto di articolazione dell'asse persona/personaggio, l'imponenza e risonanza emotiva dell'apparato scenico, il ruolo attivo di \"esplicitazione del simbolico\" rappresentato dal \"Coro\", erano tutti elementi che potevano spingere ad una forte compartecipazione dei vissuti affettivi e dei tematismi psicologici, in chiave rappresentativa ed elaborativa. \nLa Tragedia greca, da questo punto di vista, permette l'elicitazione di dinamismi profondi dello psichismo umano, ed attraverso la loro rappresentazione simbolica condivisa li rende accessibile ed elaborabili per il singolo.\nUn'ulteriore evoluzione del pensiero greco su queste tematiche si ha con Anassagora, che, per certi aspetti, propone una piccola \"rivoluzione epistemologica\" nell'agire terapeutico.\nIl modello antropologico sotteso alla teorizzazione filosofica anassagorea non \u00e8 pi\u00f9 quella ieratica, di alcuni secoli prima, dei Templi di Esculapio; non \u00e8 pi\u00f9 nemmeno quella, simbolico-immersiva, del teatro attico: \u00e8 il modello protorazionalista, dell'uomo che percepisce il reale tramite i sensi, e lo \"ordina\" con la logica. \u00c8 il prototipo di uomo che vive ormai nell'et\u00e0 del \"Logos\", e non pi\u00f9 in quella del \"Mythos\".\nOvviamente, al mutare del modello antropologico sottostante, mutano anche le indicazioni pratiche per operare la \u201cpresa in carico\u201d della sofferenza psichica. La \"melete thanatou\", la riflessione distaccata sulla morte, su basi razionali e consolatorie, prende il posto della sua rappresentazione teatrale o della sua elaborazione mitico-simbolica.\nNon si \"agisce una rappresentazione in un teatro\", non si \"condivide l'interpretazione dei significati di un sogno\": si discute, didascalicamente, delle condizioni logiche per costituire un \"logos\" coerente sugli eventi umani.\nSi tratta di una transizione epistemologica ed antropologica fondamentale, un mutamento di paradigma, che criterier\u00e0 di s\u00e9 tutte le successive evoluzioni della \"cura psichica\".\nI Sofisti, Antifonte per primo, rappresenteranno la massima espressione di tale movimento logico-dialettico nella cura delle afflizioni emotive. Lo stesso Antifonte fonda a Corinto quello che si pu\u00f2 forse definire come il primo \"ambulatorio psicoterapico\" della storia, in cui si effettua una \"logoterapia\", una \"cura con le parole\". \n\u00c8 in questa matrice che nasce e si sviluppa la Medicina Ippocratica, prima vera scuola medica strutturata dell'antichit\u00e0. I fondamenti di \"igiene di vita\" della medicina ippocratica, finalizzati a ristabilire l'equilibrio tra i quattro principi fondamentali (rappresentati dai quattro umori: sangue, flegma, bile gialla, bile nera), vengono contestuati in una rilevante interazione medico-paziente ed in un attento \"studio del temperamento\", in cui l'assetto \"pedagogico\" e dialogico assumono una centralit\u00e0 terapeutica, all'interno di un modello antropologico che salda psiche e soma.\nIn contrapposizione alle riflessioni Anassagoree o Ippocratiche, le tradizioni mediche pi\u00f9 tarde (quali quelle Galeniane, o quelle derivanti dalla trattazione di Celso), dedicheranno meno attenzione a questa dimensione integrativa di cura dello psichico, assumendo verso la sofferenza mentale un atteggiamento che si potrebbe definire come in parte \"riduzionista\" (per Galeno si pu\u00f2 agire sulla sofferenza psichica solo attraverso la cura degli organi somatici), in parte \u201cetico-critico\u201d (sulla scia Platoniana, per cui la sofferenza emotiva va affrontata e gestita in maniera direttiva ed assai \"assertiva\").\nIl dialogo psicoterapeutico, in questo nuovo contesto, scivola in secondo piano, e vi rimarr\u00e0 molto a lungo, fino a tempi recenti; in questo lungo interregno, delle \"passioni dell'anima\" si interessano invece maggiormente filosofi, poeti e, in seguito, teologi.\nIl Medioevo.\nNel corso del Medioevo, la concettualizzazione della malattia mentale scivol\u00f2 progressivamente verso la spiegazione di tipo religioso; al di l\u00e0 delle \"deficienze costituzionali\", il modello esplicativo prevalente delle sintomatologie psichiatriche era quello della possessione diabolica, il cui paradigma di cura era lo scongiuro o l'esorcismo. Per ampi periodi del medioevo, almeno in occidente, la malattia mentale e la sua \"cura\" rimasero quasi pi\u00f9 di competenza della teologia che della medicina. Solo lentamente e con molto ritardo, dopo l'affermazione dell'umanesimo, le discipline medico-sanitarie inizieranno a riprendere in considerazione modelli etiopatogenetici e terapeutici di tipo \"naturale\" e non \"soprannaturale\".\nL'et\u00e0 moderna e contemporanea: la \"scoperta dell'Inconscio\".\nLa storia della \"scoperta dell'Inconscio\", o, pi\u00f9 precisamente, della concettualizzazione dell'esistenza e del rilievo funzionale di una struttura dello psichismo scarsamente accessibile all'autoriflessione consapevole, anticipa di molto la nascita della Psicoanalisi, che proprio intorno al costrutto di Inconscio articola la propria struttura teorica.\nSe una riflessione sui \"precursori concettuali\" dell'Inconscio si sviluppa fin dall'antichit\u00e0, \u00e8 per\u00f2 con l'et\u00e0 moderna e l'emergere delle prime teorie della mente che si pone la possibilit\u00e0 di concettualizzare l'esistenza di un'istanza inconscia.\nNel Settecento, proprio mentre l'Empirismo ed il Razionalismo sembravano raffinarsi nel nascente Illuminismo, forse per reazione si ponevano le basi dei primi \u201cirrazionalismi\u201d tipici della storia culturale e delle idee del primo ottocento: dai Romanticismi agli Intuizionismi.\nIn questo contesto, iniziano a concretizzarsi per\u00f2 degli irrazionalismi molto differenti rispetto a quelli dei secoli precedenti. Mentre in passato l'assetto irrazionalistico si rivestiva di tematismi religiosi, l'attenzione ed il riconoscimento della possibilit\u00e0 di studiare in maniera organica e strutturata anche gli aspetti \u201cnon logici\u201d dello psichismo inizia ad emergere in corrispondenza dello scontro tra Gassner e Franz Anton Mesmer alla fine del Settecento.\nGassner (1727-1779), sacerdote e guaritore carismatico, si procur\u00f2 grande fama con guarigioni ed esorcismi spettacolari, fortemente intrisi di religiosit\u00e0 popolare. Il suo conflitto con Mesmer (1734-1815), medico di ispirazione illuministica e propugnatore della teoria del \"magnetismo animale\", criteri\u00f2 in parte la transizione paradigmatica tra modelli preilluministici e illuministici.\nAll'opera di Mesmer, ed alle sue teorizzazioni sul magnetismo animale ed il suo relativo \u201cmetodo di cura\u201d, si possono far risalire due concetti fondamentali per il successivo sviluppo della psicoanalisi: la centralit\u00e0 del rapporto personale tra \u201cmagnetizzatore\u201d e \"paziente\", e l'uso delle \"crisi\" (sorta di abreazioni catartiche) come strumento di cura. Quest'ultimo punto, mediato anche da Gassner, rimase a lungo tra i principi della cura psichica nel corso dell'Ottocento, fino alla \"teoria dell'Abreazione\" di Joseph Breuer e Sigmund Freud.\nNello stesso periodo, iniziavano a diffondersi le prime forme della cosiddetta \"terapia morale\" (prevalentemente di tipo ergoterapico e di \"incoraggiamento morale\"), soprattutto sull'onda del lavoro di Philippe Pinel, che nel 1793, nominato responsabile della Salp\u00eatri\u00e8re, \"tolse le catene\" ai \"minorati mentali\" ricoverati in quello che era allora una sorta di ospedale-prigione, simile ai molti altri \"asylums\" che nel Settecento erano stati costituiti nelle principali citt\u00e0 europee e americane per la custodia (ovvero la segregazione) dei pazienti psichiatrici.\nLa diffusione delle \"terapie morali\" di Pinel, che prevedevano il rifiuto del ricorso alla violenza per il controllo dei pazienti, l'avvio di programmi di riabilitazione ergoterapica e forme di socializzazione, inizi\u00f2 a diffondere l'idea che della malattia mentale (anche grave) ci si potesse prendere cura con modalit\u00e0 molto diverse rispetto al passato e, spesso, con finalit\u00e0 curative e non solo di controllo sociale.\nIn vari paesi europei (in Francia, in Inghilterra sotto l'influsso dei filantropi Quaccheri, in Italia sotto l'impulso della lezione di Vincenzo Chiarugi, etc.) iniziano cos\u00ec a diffondersi le prime \"istituzioni pubbliche\" e le prime \"case di cura private\" che si prendono cura del disagio psichico. Mentre nelle istituzioni manicomiali l'approccio Pineliano si afferma con difficolt\u00e0, e l'istanza del \"controllo\" rimane prevalente, varie forme di \"terapia morale\" si diffondono invece nelle \"case di cura private\", quali quella fondata nel 1821 da Esprit Blanche a Passy (Parigi). Si tratta di vere e proprie forme embrionali di \"psicoterapia\", intesa sia come \"cura integrata del disagio psichico\", sia come forma di \"logoterapia\" (terapia tramite la parola).\nLe \"Scuole\" francesi: Bernheim, Charcot, Janet.\nNella seconda met\u00e0 dell'Ottocento, dopo le vicissitudini seguenti le scissioni nel campo dei Mesmeristi (con lo sviluppo della posizione eterodossa di Puys\u00e8gur, allievo di Mesmer che fond\u00f2 una propria scuola), gli studi sul \"magnetismo\" e l'Ipnosi (il termine usato da Braid) ripresero in ambito francese, presso la \"Scuola di Nancy\" e la \"Scuola di Parigi\".\nA Nancy, il medico Hippolyte Bernheim (1840-1919), estimatore di Li\u00e8bault, inizi\u00f2 ad interessarsi del \"sonno ipnotico\" nel 1882, dopo aver constatato i risultati che Li\u00e8bault stesso riusciva ad ottenere in un'ampia serie di casistiche cliniche. In parallelo al lavoro che nello stesso periodo stava conducendo Jean-Martin Charcot alla Salp\u00e8triere di Parigi, Bernheim diffuse la conoscenza e l'uso delle metodiche ipnotistiche in ambito medico.\nNel 1884 Bernheim pubblic\u00f2 il testo fondamentale della scuola di Nancy (\"De la suggestion hypnotique dans l'\u00e9tat de veille\"), che caus\u00f2 l'inizio della querelle con Jean-Martin Charcot ed i suoi allievi. Bernheim, infatti, definiva l'ipnosi come una sorta di \u201csonno\u201d (o stato alterato di coscienza) prodotto dalla suggestione, che poteva anche avere implicazioni terapeutiche, ed a base pi\u00f9 psicologica che neurologica. Charcot, al contrario, sosteneva che l'ipnosi fosse una condizione patologica molto differente dal sonno, che si poteva verificare solo in pazienti predisposti all'isteria, basata su processi neurologici e che non aveva particolari usi terapeutici.\nBernheim, progressivamente inizi\u00f2 ad utilizzare sempre meno la metodica ipnotica, osservando come gli effetti che si ottenevano con l'ipnosi potevano essere ottenuti anche con una forma di suggestione diretta durante lo stato vigile. Quello di \"suggestione vigile\" divenne il costrutto fondamentale della teoresi Bernheimiana, e nelle fasi avanzate della sua carriera afferm\u00f2 esplicitamente: \"Les ph\u00e9nom\u00e8nes de suggestion ne sont pas fonction d'un \u00e9tat magn\u00e9tique (voir Mesmer), ni d'un \u00e9tat Hypnotique (voir Braid), ni d'un sommeil provoqu\u00e9 (voir Li\u00e9bault)\".\nIl procedimento di suggestione vigile inizi\u00f2 quindi ad essere chiamato da Bernheim \"psicoterapia\".\nQuesta linea di ricerca era destinata, in anni successivi, a saldarsi in parte con quella al contempo in via di articolazione da parte di Charcot alla Salp\u00e8triere. \nCharcot fu infatti il primo neurologo a riflettere sugli aspetti emotivi ed i significati psicologici di fenomeni di interesse tipicamente neurologico (quali le paralisi motorie), ipotizzando quindi che le sindromi isteriche ed i loro sintomi somatici fossero comprensibili ed inquadrabili in base alla comprensione delle esperienze affettive del paziente.\nIl lavoro di Charcot venne portato avanti e maggiormente articolato dal suo brillante allievo Pierre Janet, che concettualizz\u00f2 una compiuta teoria del trauma e del suo effetto dissociativo sui processi del funzionamento neuropsichico normale (articolato su pi\u00f9 \"livelli\" strutturali e funzionali). Janet fu forse il primo autore a concettualizzare organicamente l'ipotesi per cui la sintomatologia psicopatologica, derivante da un evento traumatico, potesse essere considerata un'espressione simbolica delle memorie traumatiche stesse, che venivano \"dissociate\" a livello subconscio.\nGli esordi della psicoterapia psicoanalitica.\n\u00c8 proprio alla Salp\u00e8triere che il giovane Sigmund Freud, giuntovi da Vienna con una borsa di studio nel 1885, segu\u00ec per un breve periodo le lezioni di Charcot (che lo colpirono profondamente), ed apprese l'utilizzo delle tecniche ipnotiche e suggestive; tecniche ed approcci che, una volta tornato a Vienna, inizi\u00f2 a sperimentare nel trattamento dei suoi primi pazienti assieme all'amico e mentore Joseph Breuer.\nMolti degli stimoli raccolti nel viaggio francese si riveleranno fecondi per le prime concettualizzazioni freudiane in merito all'esistenza ed ai principi di funzionamento di un livello psichico scarsamente accessibile alla coscienza, ma che non di meno riveste un ruolo fondamentale nell'articolazione della vita psichica individuale.\nFreud e Breuer, in particolare, ripresero il concetto di \"isteria traumatica\" di Charcot (per cui un trauma pu\u00f2 causare nel paziente uno stato di coscienza dissociativo, simile a quello ipnotico, che pu\u00f2 a sua volta facilitare l'insorgere di fenomeni suggestivi), e lo estesero all'isteria in generale, ipotizzando che i sintomi isterici (e, per estensione, la maggior parte dei sintomi nevrotici), fossero provocati dal riemergere nell'inconscio di un evento traumatico; evento al quale erano rimasti legati degli affetti che non avevano potuto \"scaricarsi\", e che restavano quindi cristallizzati nello psichismo individuale, causando conseguenze negative.\nFu a partire da queste basi, prima con la \"Comunicazione Preliminare\" e poi con gli \"Studi sull'Isteria\", che prese avvio la trattazione teorica del concetto di inconscio nella psicoanalisi, con tutti i suoi complessi sviluppi successivi (riprendendo anche\u00a0\u2013 implicitamente - stimoli e suggestioni giunti dalla tradizione di riflessione filosofica sette-ottocentesca sull'Inconscio: Hartmann, Wolff, Schelling, Schopenhauer, Emerson, etc.; e, in merito ad alcuni assunti, anche dagli stimoli dei sessuologi dell'epoca: Krafft-Ebing, Albert Moll, Havelock Ellis).\nTra la fine dell'Ottocento e l'inizio del Novecento, dopo la separazione da Breuer, Freud articol\u00f2 in maniera sempre pi\u00f9 compiuta una possibile \"teoria del ruolo dell'Inconscio nei processi psichici individuali\" all'interno di una pi\u00f9 ampia \"teoria della mente\": un percorso iniziato con il \"Progetto di una psicologia\" (1895), incardinatosi sul testo fondamentale \"L'interpretazione dei sogni\" (1899), e sviluppatosi poi negli anni seguenti con la \"Psicopatologia della vita quotidiana\" (1901), i \"Tre saggi sulla teoria sessuale\" (1905), la nascita dei primi circoli psicoanalitici, ecc.\nLa nascita dei diversi approcci psicoterapeutici.\nNel corso del primo Novecento, oltre all'avvio dello sviluppo e dell'articolazione teorica del modello psicoanalitico, attraverso tutte le sue complesse evoluzioni a livello sia di pratica clinica che di metapsicologia (per una sintesi, si veda Storia della psicoanalisi), iniziano a svilupparsi al contempo diversi altri \"paradigmi psicoterapeutici\", basati su differenti \"teorie della mente\".\nIl motivo della fattiva coesistenza di diversi approcci psicoterapeutici deriva in primo luogo dalla coesistenza dei differenti paradigmi psicologici sottostanti, spesso con diversi presupposti epistemologici e metateorici.\nAd ogni \"teoria del funzionamento psichico normale\" (ovvero, l'oggetto delle \"psicologie\" di diverso orientamento teorico) corrisponde infatti una relativa \"teoria del funzionamento psichico patologico\" (oggetto della corrispondente Psicopatologia); ad ognuna di queste ultime, corrispondono dei diversi e congruenti modelli di \"terapia\", che saranno quindi epistemologicamente coerenti con la \"teoria del funzionamento psichico normale\" da cui originano.\nSe la Psicoanalisi e le psicoterapie da essa derivate rappresentano una forma di psicoterapia coerente con un \"paradigma psicodinamico\", ad altri tipi di paradigma psicologico (come quelli cognitivisti o comportamentisti) corrisponderanno dunque altri tipi di approcci psicoterapeutici, che saranno modellati secondo gli assunti di base della loro relativa teoria psicologica di origine. Al Comportamentismo corrisponder\u00e0 cos\u00ec la Terapia comportamentale, mentre al Cognitivismo corrisponder\u00e0 la Terapia cognitiva, e cos\u00ec via.\nNel corso del Novecento, al fiorire delle diverse scuole psicologiche corrispose, soprattutto a partire dalla seconda met\u00e0 del secolo, una notevole articolazione di relativi modelli psicoterapeutici.\nIl Primo Novecento.\nNel corso del primo Novecento, la pratica della psicoterapia inizia a strutturarsi ed a diffondersi a livello internazionale.\nIn Europa, l'approccio psicoanalitico acquisisce lo status di paradigma psicoterapeutico grazie all'opera di Sigmund Freud e di tutto il primo movimento psicoanalitico. La comunit\u00e0 scientifica psichiatrica dell'epoca valuta la psicoanalisi in maniera diversificata; presso alcune cattedre e cliniche universitarie viene salutata come un'importante innovazione, presso altre viene rifiutata o criticata. Non di meno, la diffusione della pratica psicoanalitica gioca un ruolo fondamentale, nei primi tre decenni del secolo, nell'affermazione dell'utilit\u00e0 ed importanza delle \"terapie basate sulla parola\" all'interno della psichiatria clinica, facendo evolvere la spesso generica \"terapia morale\" Sette-Ottocentesca in una prassi strutturata, basata su un insieme di regole condivise dai suoi praticanti, e derivante da una ben specifica metapsicologia. Anche nelle cliniche psichiatriche dove non viene ben considerata, alcuni dei suoi concetti ed aspetti operativi iniziano a filtrare gradualmente nella pratica clinica.\nLa pratica della psicoterapia rimase per\u00f2 prevalentemente nell'ambito scientifico-professionale psichiatrico; all'epoca gli psicologi erano maggiormente focalizzati sulla ricerca sperimentale e la costruzione di strumenti di valutazione, educativi o psicotecnici.\nAll'inizio degli anni '10, si crearono nel movimento psicoanalitico le due prime grandi scissioni: quella di Adler (1911) e quella di Jung (1913). Ciascuno dei due, in seguito a marcati dissidi teorici con Sigmund Freud, fuoriusc\u00ec dal movimento psicoanalitico, per fondare una propria scuola psicoterapeutica dinamicamente orientata.\nAlfred Adler fond\u00f2 la \"Psicologia individuale\", i cui metodi terapeutici anticiparono, per certi aspetti, alcuni spunti delle future psicoterapie cognitiviste degli anni '60; Carl Gustav Jung svilupp\u00f2 un complesso sistema psicologico da cui deriv\u00f2 una forma di psicoterapia alternativa alla psicoanalisi classica (la \"Psicologia analitica\").\nNel corso della Prima guerra mondiale, gli psichiatri militari dei vari schieramenti si trovarono nella necessit\u00e0 di dover improvvisare forme di \"terapia rapida\" per trattare in poco tempo i militari traumatizzati, che dovevano essere rimessi in condizione di tornare rapidamente al fronte. In base all'esperienza accumulata da alcuni di questi pionieri (tra cui i britannici William Rivers e Charles Myers, lo statunitense Thomas Salmon, il francese Jean Lhermitte), furono sviluppati in ambito militare i primi modelli di \"terapia breve\" focalizzata sui sintomi (lontanissimi precursori delle terapie brevi di ambito cognitivo-comportamentale).\nNegli Stati Uniti, al contempo, si iniziava a costituire un movimento di \"psicologia clinica\", a partire dalla fondazione della \"Clinica Psicologica\" dell'Universit\u00e0 della Pennsylvania, ad opera di Lightner Witmer (1896). Con il progressivo affermarsi dell'approccio comportamentista, ad opera di autori come John Watson e Burrhus Skinner, a partire dagli anni '30 iniziarono ad essere poste le condizioni per l'avvio di pratiche psicoterapeutiche fondate su assunti differenti rispetto a quelli psicoanalitici, quali appunto quelli comportamentisti.\nAl contempo, diversi terapeuti iniziano a sperimentare nuove forme di intervento clinico: dall'intervento di gruppo, sperimentato da Lazelle, Burrow e Slavson intorno agli anni '20, alle forme di psicoterapia \"espressiva\", quale lo Psicodramma di Jacob Levi Moreno, fino agli interventi \"itineranti\" di George Kelly (anni '30).\nCon la Seconda guerra mondiale i modelli di \"intervento breve\" focalizzato sui sintomi, sviluppati molto embrionalmente durante la Prima guerra mondiale, vennero ripresi ed ampliati ancora una volta dagli psichiatri militari.\nIl Secondo Novecento.\nAnche se con gli anni '50 iniziarono ad essere disponibili i primi psicofarmaci, la diffusione della psicoterapia in tutto il mondo continu\u00f2 a crescere sempre pi\u00f9. Questo processo era dovuto a vari fattori, che si incrociarono e sommarono proprio durante quel decennio, soprattutto negli Stati Uniti:\nCon alcuni spunti in analogia a quest'ultimo approccio \"umanistico\", a partire dagli anni '50 si articolano due importanti scuole psicoterapeutiche: la Psicoterapia della Gestalt di Fritz Perls (che ha per\u00f2 pochi rapporti con la Gestalt Theory originaria, di impronta pi\u00f9 sperimentalista e percettologica), e la Logoterapia (o \"Analisi Esistenziale\") di Viktor Frankl.\nSempre in quegli anni, negli Stati Uniti nasce l'approccio dell'Analisi bioenergetica di Alexander Lowen (un allievo del discusso Wilhelm Reich), e si inizia ad articolare la Psicologia transpersonale, che unisce alcune istanze della Psicosintesi (derivata a sua volta dalla psicoanalisi) con quelle della Psicologia esistenziale. Tali movimenti vedranno facilitato il loro sviluppo anche dal clima culturale di quegli anni, legato ai temi della contestazione e dello sviluppo delle dimensioni pi\u00f9 \"esperienziali\" e \"alternative\"; in anni recenti, hanno invece registrato un certo declino.\nCon la fine degli anni '50 e l'inizio degli anni '60, in parallelo alla nascita ed allo sviluppo del paradigma cognitivista (destinato nel giro di vent'anni ad integrare e superare quello Comportamentista), una nuova modalit\u00e0 psicoterapeutica inizia a prendere forma: la Terapia cognitiva.\nAttraverso i contributi di Albert Ellis, con la sua \"Rational-Emotive Behavior Therapy\" (REBT), e di Aaron Beck, che proprio in quella stessa Universit\u00e0 della Pennsylvania in cui Lightner Witmer aveva fondato la prima \"Clinica Psicologica\" pose le basi per la terapia cognitiva classica, il cognitivismo da paradigma psicologico diviene anche paradigma psicoterapeutico. Nel corso degli anni '70 il cognitivismo clinico si fonde con il \"neocomportamentismo\" (la revisione della Terapia comportamentale ad opera, principalmente, di Joseph Wolpe), originando la psicoterapia cognitivo-comportamentale, che, assieme alle \"psicoterapie psicodinamiche\", rappresenta uno dei due principali paradigmi di riferimento dei numerosi approcci terapeutici attualmente esistenti.\nSempre a partire dagli anni '60 e '70 iniziano a diffondersi le varie forme di \"terapia di gruppo\", sia in ambito cognitivo (gruppi di auto-aiuto, o gruppi tematici), sia in ambito psicodinamico (Gruppoanalisi).\nA \"latere\" dalle due scuole principali (cognitivo-comportamentale e psicodinamica) si situano invece i due paradigmi della \"Terapia Sistemica\" e del \"Costruttivismo\", che originano da differenti matrici concettuali ed epistemologiche.\nPer quanto riguarda le \"psicoterapie psicodinamiche\", dagli anni '70 in poi si \u00e8 registrato un notevole rinnovamento dei modelli teorico-clinici di riferimento, che dagli originali modelli pulsionalisti e della Psicologia dell'Io \u00e8 andata evolvendosi ed articolandosi. A livello teorico, si sono progressivamente affermati i modelli \"relazionali\" ed intersoggettivi; a livello clinico, si \u00e8 notevolmente esteso l'ambito applicativo delle terapie psicodinamicamente orientate, che dalle aree \"classiche\" di intervento si sono allargate anche al trattamento delle psicosi e dei disturbi di personalit\u00e0, ed hanno sperimentato nuove forme applicative (interventi di gruppo, terapie a breve termine, etc.).\nTendenze attuali.\nA partire dagli anni '80, tre trend hanno iniziato a caratterizzare la scena internazionale della psicoterapia.\nQueste dinamiche in atto nel mondo della psicoterapia sono finalizzate al continuo miglioramento degli standard di cura del disagio psichico; la storia della psicoterapia insegna che ogni modello teorico \u00e8 in realt\u00e0 in continua evoluzione, per adattarsi sempre di pi\u00f9 alle esigenze dei pazienti ed ai disagi della societ\u00e0."}
{"id": "1217324", "revid": "125321319", "url": "https://it.wikipedia.org/wiki?curid=1217324", "title": "Kraft Foods", "text": "La Kraft Foods Inc. \u00e8 stata un'azienda alimentare statunitense. Nel 2012, a seguito spin-off delle sue propriet\u00e0 nel Nord America, la Kraft Foods ha assunto il nuovo nome di Mondelez.\nStoria.\nLa Philip Morris, azienda produttrice di tabacco (oggi conosciuta come Altria Group) acquist\u00f2 nel 1988 la Kraft per 12,9 miliardi di dollari, fondendola con un'altra sussidiaria alimentare, la General Foods, acquistata nel 1985. Nel 2000 la Philip Morris acquis\u00ec la Nabisco (azienda dolciaria nota per il suo biscotto Oreo) e la fuse con la Kraft, mantenendone per\u00f2 l'autonomia.\nNel 2011 Altria ha venduto 280 milioni di azioni Kraft attraverso un'offerta pubblica di vendita, trattenendo per s\u00e9 una quota societaria dell'88,1%. Il 31 gennaio 2007, dopo mesi di speculazioni, la compagnia ha annunciato che i titoli in suo possesso sarebbero stati ceduti agli azionisti di Altria il 30 marzo 2007. Attualmente la societ\u00e0 non detiene pi\u00f9 alcun interesse in Kraft Foods.\nIl 30 novembre 2007 la multinazionale nordamericana perfeziona l'acquisizione dell'intero settore biscotti del Gruppo Danone, comprendente anche lo storico marchio italiano Saiwa. Dal 22 settembre 2008 il titolo azionario fa parte dell'indice Dow Jones Industrial Average.\nA partire dal 2012 il marchio Kraft Foods, per la divisione snack, resta attivo solo per il Nord America. Nel resto del mondo la societ\u00e0 assume il nuovo nome di Mondel\u0113z International. Mondel\u0113z \u00e8 un nome di fantasia che gioca con il nome latino \"mundus\" e con il neologismo \"del\u0113z\", derivato di \"delicious\", che in inglese significa delizioso e, secondo le intenzioni dell\u2019azienda, dovrebbe suggerire ai consumatori l\u2019idea di \u201cmondo delizioso\u201d.\nNel marzo del 2015 il fondo brasiliano 3G Capital acquista la societ\u00e0, che si andr\u00e0 a fondere con la Heinz, che lo stesso fondo aveva precedentemente acquistato con l'aiuto della Berkshire Hathaway di Warren Buffett, assumendo la denominazione di Kraft Heinz Company.\nOperazioni straordinarie.\nLa societ\u00e0, quotata in borsa sul listino NASDAQ, \u00e8 nata in due successivi passaggi:\n- nel 2012 in seguito a una scissione (chiamata anche con il termine tecnico americano \"split\") si divise in Kraft e Mondel\u0113z International (una multinazionale che si occuper\u00e0 di vendere snack e dolciumi).\n- nel 2015 Kraft si unisce con Heinz, dando vita allo slogan coniato scherzosamente ma con grande verit\u00e0 dalla stampa: \"Maionese e Ketchup finalmente insieme\", infatti le due salse sono tra i prodotti pi\u00f9 conosciuti delle due aziende.\nA coadiuvare quest'ultimo matrimonio affaristico \u00e8 stato l'investitore americano Warren Buffett."}
{"id": "1217326", "revid": "1865216", "url": "https://it.wikipedia.org/wiki?curid=1217326", "title": "Occhio bionico", "text": "Un occhio bionico \u00e8 un apparato artificiale progettato per sopperire, almeno in parte, alle perdute funzionalit\u00e0 dell'occhio umano.\nDescrizione.\nTale apparato pu\u00f2 essere costituito da un impianto epiretinale associato ad una telecamera esterna, oppure da un impianto subretinale (un chip sotto la retina) che non ha bisogno di dispositivi esterni all'occhio.\nLa telecamera pu\u00f2 essere montata sugli occhiali e trasmette senza fili (per mezzo di onde radio) le sue immagini all'impianto epiretinale, che simula la funzionalit\u00e0 della retina, collocata sul fondo del bulbo oculare.\nQuesta tecnologia, sviluppata nei primi anni del XXI secolo riesce a interpretare e produrre immagini composte da un numero variabile tra 16 e 1500 pixel in toni di grigio, ma rappresenta un primo passo verso la realizzazione di impianti di prestazioni maggiori. Dato che i segnali generati dall'occhio artificiale vengono poi inviati al nervo ottico, \u00e8 essenziale che questo sia integro. Inoltre, la retina deve avere un minimo di vitalit\u00e0 perch\u00e9 il chip non fa altro che stimolare le cellule nervose ancora vive le quali, a loro volta, inviano gli impulsi elettrici al nervo ottico.\nPer lesioni del nervo sono allo studio protesi corticali in cui una telecamera esterna manda le immagini a un impianto localizzato direttamente nella corteccia visiva.\nCon gli impianti epiretinali sono stati ottenuti dei risultati interessanti, ad esempio, in Inghilterra: i malati di una particolare malattia oculare genetica, la retinite pigmentosa, hanno recuperato parzialmente la vista (in bassa risoluzione). Uno di essi \u00e8 riuscito a leggere alcune parole brevi sullo schermo mentre un altro \u00e8 riuscito a distinguere grandi quadrati bianchi da grandi riquadri neri. Il successo migliore \u00e8 stato conseguito per\u00f2 in Germania: il 3 novembre 2010 \u00e8 stato pubblicato on-line sui Proceedings of the Royal Society uno studio di ricercatori tedeschi che, guidati dall'Universit\u00e0 di Tubinga, sono riusciti a ridare parzialmente la vista a tre ciechi su undici; ora riescono a leggere grandi lettere su uno sfondo scuro. Tuttavia, va precisato che la visione (le immagini sono composte da circa 1500 punti) non \u00e8 continua ma \u00e8 per flash, oltre ad essere in bianco e nero. Inoltre, non vanno sottovalutate eventuali complicazioni a medio e lungo termine.\nNel 2006 \u00e8 cominciata in California la sperimentazione su esseri umani, che mira a realizzare un sistema per restituire la vista ai disabili visivi.\nL'azienda californiana Second Sight Medical Products ha presentato alla American Association for the Advancement of Science di San Francisco un progetto per la realizzazione di retine artificiali. Un primo prototipo, denominato \"Argus I Retinal Prosthesis System\" a 16 pixel \u00e8 stato testato tra il 2002 e il 2004 su sei pazienti, di cui uno solo ha creato problemi al volontario che lo ospitava e ha dovuto essere rimosso. Anche la versione \"Argus II\" (60 pixel) \u00e8 stata gi\u00e0 impiantata con alcuni successi (ottenuti, ad esempio, in Inghilterra). I dispositivi pi\u00f9 evoluti sono per ora stati impiantati in Germania, dove si \u00e8 riusciti a realizzare e a collocare sotto la retina una griglia composta da 38x40 sensori. La retina elettronica, tuttavia, dovr\u00e0 essere ulteriormente perfezionata prima di ottenere risultati sfruttabili su pi\u00f9 larga scala."}
{"id": "1217329", "revid": "287204", "url": "https://it.wikipedia.org/wiki?curid=1217329", "title": "37608 Lons", "text": ""}
{"id": "1217335", "revid": "287204", "url": "https://it.wikipedia.org/wiki?curid=1217335", "title": "37432 Piszkesteto", "text": ""}
{"id": "1217339", "revid": "56620", "url": "https://it.wikipedia.org/wiki?curid=1217339", "title": "Costanza Sforza di Santa Fiora", "text": "Biografia.\nFiglia di Sforza I Sforza e di Caterina Nobili, era nipote diretta di Costanza Farnese, figlia del papa Paolo III, si interess\u00f2 attivamente insieme al marito dell'amministrazione del ducato di Sora, ricevuto in donazione dal suocero Gregorio XIII. Risiedendo presso \"Isola di Sora\" (oggi Isola del Liri), abbell\u00ec il castello ducale con la realizzazione di un parco e commissionando una galleria interna di pregevoli stucchi raffiguranti con bassorilievi le citt\u00e0 del ducato di Sora. Dedita ad incentivare le arti e la cultura, istitu\u00ec nel 1614 a Sora uno dei primi collegi gesuitici dell'attuale provincia di Frosinone, il cui edificio oggi ospita la sede del municipio. Fece edificare per i gesuiti anche la chiesa di Santo Spirito, nell'omonima piazza a Sora.\nFama.\nA lei fu dedicato da Fabrizio Caroso un balletto contenuto nell'opera \"Nobilt\u00e0 di Dame\"."}
{"id": "1217342", "revid": "201394", "url": "https://it.wikipedia.org/wiki?curid=1217342", "title": "Musica aneddotica", "text": "Musica aneddotica, o composizione aneddotica, \u00e8 un genere di musica elettroacustica che utilizza suoni registrati pi\u00f9 per il loro aspetto \"aneddotico\" o narrativo che per il loro potenziale astratto. La prima composizione ad essere chiamata cos\u00ec (\"Het\u00e9rozygote\" di Luc Ferrari) non \u00e8 stato il primo lavoro di musica aneddotica, che trae le sue origini da alcune composizioni di musica concreta di Pierre Schaeffer."}
{"id": "1217346", "revid": "960832", "url": "https://it.wikipedia.org/wiki?curid=1217346", "title": "Yomiuri Giants", "text": "Yomiuri Giants \u00e8 una squadra di baseball giapponese, nota anche con il nome di \"Tokyo Giants\" dalla citt\u00e0 in cui \u00e8 nata. Fondata nel 1934, appartiene alla Central League della Lega Professionale Giapponese (NPB), la lega professionistica che organizza il campionato di baseball del paese, di cui ha vinto svariate volte il campionato (22).\nLa squadra fu fondata nel 1934 e, nel corso degli anni, ha assunto le seguenti denominazioni:"}
{"id": "1217349", "revid": "287204", "url": "https://it.wikipedia.org/wiki?curid=1217349", "title": "37141 Povolny", "text": ""}
{"id": "1217354", "revid": "1305772", "url": "https://it.wikipedia.org/wiki?curid=1217354", "title": "Before I Forget", "text": "Before I Forget \u00e8 un singolo del gruppo musicale statunitense Slipknot, pubblicato il 13 giugno 2005 come terzo estratto dal terzo album in studio \"\".\nIl brano ha vinto un Grammy Award alla miglior interpretazione metal nello stesso anno.\nVideo musicale.\nIl videoclip mostra il gruppo mentre esegue la canzone in un anonimo androne bianco senza maschere e con abiti normali; le riprese, tuttavia, sono eseguite in modo tale che i volti dei componenti non appaiano mai per intero. Accanto ad ogni membro c'\u00e8 la maschera che lo caratterizza.\nUtilizzo nei media.\n\"Before I Forget\" \u00e8 stata inserita all'interno di tre videogiochi: \"\", \"Rock Band 3\" e \"MotorStorm\"."}
{"id": "1217357", "revid": "1543377", "url": "https://it.wikipedia.org/wiki?curid=1217357", "title": "Montagna (Kandinskij)", "text": "Montagna \u00e8 un dipinto a olio su tela (109x109 cm) realizzato nel 1909 dal pittore Vasily Kandinsky. \u00c8 conservato nella St\u00e4dtische Galerie im Lenbachhaus di Monaco.\nCollegamenti esterni.\nSito Ufficiale del museo."}
{"id": "1217359", "revid": "1240484", "url": "https://it.wikipedia.org/wiki?curid=1217359", "title": "Viborg Fodsports Forening", "text": "Il Viborg Fodsports Forening, abbreviato anche in \"VFF\" e chiamato comunemente Viborg, \u00e8 una societ\u00e0 calcistica con sede a Viborg, in Danimarca. Gioca nella Superligaen, la massima serie del campionato danese.\nOrganico.\nRosa 2021-2022.\n\"Aggiornata al 21 gennaio 2022.\"\nRosa.\n\"Aggiornata al 5 agosto 2019.\""}
{"id": "1217362", "revid": "287204", "url": "https://it.wikipedia.org/wiki?curid=1217362", "title": "Africano (Kandinskij)", "text": "Improvvisazione VI (Africano) \u00e8 un dipinto a olio su tela (107\u00d799,5\u00a0cm) realizzato nel 1909 dal pittore Vasilij Kandinskij. \u00c8 conservato alla St\u00e4dtische Galerie im Lenbachhaus di Monaco.\nDescrizione.\n\u00abEspressioni, soprattutto inconsapevoli, per lo pi\u00f9 improvvise di eventi mentali, e quindi impressioni della \"natura interiore\". Chiamo questi quadri \"improvvisazioni\"\u00bb. La definizione di Kandinskij, che si pu\u00f2 leggere nello \"Spirituale nell'arte\", \u00e8 assai precisa, e tuttavia \u00e8 possibile ritrovare, all'interno di quest'opera, elementi figurativi piuttosto evidenti. \u00c8 per questa ragione, forse, che la pittrice Gabriele M\u00fcnter - in questi anni compagna del pittore - diede al dipinto il sottotitolo di \"africano\". L'aggettivo si riferisce anche ai soggiorni compiuti dalla coppia tra il 1904 e il 1905 a Tunisi. L'esuberanza di colori in cui dominano il giallo e il rosso si pu\u00f2 infatti accostare al dipinto \"Orientale\", sempre del 1909."}
{"id": "1217363", "revid": "767487", "url": "https://it.wikipedia.org/wiki?curid=1217363", "title": "Il cowboy con il velo da sposa", "text": "Il cowboy con il velo da sposa (\"The Parent Trap\") \u00e8 un film della Disney diretto dal regista David Swift, tratto dal romanzo tedesco \"Carlottina e Carlottina\" (\"Das Doppelte Lottchen\", 1949) di Erich K\u00e4stner.\nTrama.\nDue gemelle tredicenni, Sharon McKendrick e Susan Evers, sono cresciute senza mai conoscersi: i loro genitori si sono separati quando loro avevano un anno. Susan infatti vive col padre Mitch in California, mentre Sharon vive con la madre Margaret a Boston. Casualmente le due per\u00f2 vanno a trascorrere le vacanze estive nello stesso campeggio. Quando le due si incontrano per la prima volta rimangono molto stupite della loro reciproca somiglianza, tanto che inizieranno a ritenersi antipatiche. Da l\u00ec in poi infatti inizieranno a farsi continui scherzi e dispetti e alla fine arriveranno ad azzuffarsi durante una festa fatta al campeggio. La direttrice del campeggio, Miss Inch, decide cos\u00ec di punirle sistemandole insieme nello stesso bungalow.\nLe due all'inizio non si parlano, ma, col tempo, fanno la pace ed iniziano ad instaurare un rapporto di amicizia. Quando scoprono di avere la stessa data di nascita e vedono le fotografie dei rispettivi genitori, capiscono di essere sorelle gemelle. Affinch\u00e9 i loro genitori possano rincontrarsi e magari risposarsi, decidono di scambiarsi i ruoli. Cos\u00ec Sharon, che non ha mai conosciuto il padre, se ne va in California, mentre Susan va a Boston, dalla madre. Il piano sembra funzionare alla grande fino a quando Sharon - nei panni di Susan - scopre che suo padre si sta per risposare con una donna molto pi\u00f9 giovane di lui, di nome Vicky.\nUna volta rivelato il trucco alla madre, Susan e Margaret partono alla volta della California, da Sharon e Mitch. I due cos\u00ec si rincontrano dopo tanti anni. Margaret viene invitata a trascorrere una gita in montagna dove per\u00f2, dopo aver notato la gelosia che quest'ultima prova verso di lei, \"cede il posto\" a Vicky. Sharon e Susan cos\u00ec partiranno per la gita insieme al padre Mitch e a Vicky. Durante la gita Vicky viene bersagliata di scherzi dalle due ragazze, al punto che, arrabbiatissima, decider\u00e0 di abbandonare la gita e di chiudere con Mitch e con le sue figlie. Alla fine Mitch torner\u00e0 con Margaret.\nAdattamento italiano.\nIl titolo, molto lontano dall'originale, nasce dalla fama di Brian Keith, noto al pubblico come duro cowboy cinematografico, gi\u00e0 visto in almeno dieci western. La locandina italiana originale illustra questa trama: il selvatico bovaro, che molti conoscono, in questa storia, viene intrappolato e portato all'altare con \"il velo da sposa\".\nRemake.\nIl film ha avuto un \"remake\" nel 1998 chiamato \"Genitori in trappola\" (fedele al titolo originale, \"The Parent Trap\"), in cui le due gemelle vengono impersonate da Lindsay Lohan, oltre a diversi seguiti interpretati dalla stessa Hayley Mills: \"Trappola per genitori\" (\"The Parent Trap II\", 1986), \"Una trappola per Jeffrey\" (\"Parent Trap III\", 1989) e \"Trappola per genitori - Vacanze Hawaiane\" (\"Parent Trap: Hawaiian Honeymoon\", 1989). Un altro remake di questo film \u00e8 \"Matrimonio a 4 mani\" (\"It Takes Two\"), nel 1995, nel quale le due gemelle sono interpretate dalle gemelle Olsen."}
{"id": "1217364", "revid": "1573940", "url": "https://it.wikipedia.org/wiki?curid=1217364", "title": "Eliotia souleyeti", "text": "Eliotia souleyeti \u00e8 un mollusco nudibranchio della famiglia Madrellidae. \u00c8 l'unica specie nota del genere Eliotia."}
{"id": "1217365", "revid": "29244", "url": "https://it.wikipedia.org/wiki?curid=1217365", "title": "Eliotia", "text": ""}
{"id": "1217374", "revid": "121045480", "url": "https://it.wikipedia.org/wiki?curid=1217374", "title": "Puccio Capanna", "text": "La fama di Puccio Capanna, tra i principali artisti del Trecento italiano, \u00e8 testimoniata da Giorgio Vasari che lo ricorda tra i discepoli di Giotto. \nEra di origini umbre e fu attivo ad Assisi nel secondo quarto del Trecento. Fece parte della scuola giottesca e il suo stile si distinse per l'interesse verso il colore e la natura, come nelle \"Storie di san Stanislao\", nella cantoria della Basilica inferiore (1330 circa).\nBiografia.\nSi form\u00f2, infatti, all'interno della bottega di Giotto impegnata nelle \"Storie dell'infanzia di Ges\u00f9 Cristo\" nella basilica di San Francesco ad Assisi. Nel 1319 a seguito dell'interruzione di questi lavori segu\u00ec Giotto a Firenze.Nello stesso anno esegui' un affresco raffigurante Dante Giovinetto.Il volto di questo affresco fu poi intorno al 1470-1500 riportato su tavola tramite distacco.\nNel novembre 1341 partecip\u00f2 con l'allievo Cecce di Saraceno ad un concorso bandito dal Comune di Assisi per l'esecuzione di due \"Maest\u00e0\" pubbliche ed ottenne l'incarico perch\u00e9 chiese il compenso pi\u00f9 basso tra i partecipanti. La sua attivit\u00e0 assisiate \u00e8 concentrata nella prima met\u00e0 del XIV secolo. Non avendo pi\u00f9 notizie scritte \u00e8 probabile che egli sia scomparso nelle Peste nera del 1348.\nPuccio Capanna fu influenzato anche dai senesi (lavor\u00f2 infatti contemporaneamente a Simone Martini), come dimostra la ricchezza cromatica della sua tavolozza, unita ad una salda spazialit\u00e0."}
{"id": "1217376", "revid": "136053", "url": "https://it.wikipedia.org/wiki?curid=1217376", "title": "Duchessa di Sora", "text": ""}
{"id": "1217379", "revid": "161273", "url": "https://it.wikipedia.org/wiki?curid=1217379", "title": "NGC 5823", "text": "NGC 5823 (noto anche come C 88) \u00e8 un piccolo ammasso aperto posto nella costellazione australe del Compasso.\nOsservazione.\n\u00c8 visibile all'estremit\u00e0 settentrionale della costellazione, sulla linea che congiunge le stelle Alfa Centauri e , pi\u00f9 spostato verso quest'ultima, nei pressi del ben pi\u00f9 esteso ammasso aperto NGC 5822 (nel Lupo); invisibile ad occhio nudo, con un binocolo adatto alla visione notturna diventa visibile come una piccola macchia chiara, solo in parte risolvibile. Gi\u00e0 con un piccolo telescopio l'ammasso viene risolto senza difficolt\u00e0, essendo poco concentrato; le sue componenti pi\u00f9 brillanti sono di magnitudine 10 e si dispongono in allineamenti posti sui bordi dell'ammasso, mentre al centro sono presenti per lo pi\u00f9 stelle meno luminose.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini tropicali. Il periodo migliore per la sua osservazione nel cielo serale \u00e8 quello compreso fra maggio e ottobre.\nStoria delle osservazioni.\nL'ammasso fu individuato da James Dunlop nel 1826, durante la sua permanenza in Australia. John Herschel lo riosserv\u00f2 nelle notti fra il 15 e il 20 aprile del 1836, egli lo descrisse come un ammasso di deboli stelle con magnitudine compresa fra la 13 e la 14.\nCaratteristiche.\nNGC 5823 \u00e8 un ammasso piuttosto ricco situato alla distanza di circa 1192\u00a0parsec (circa 3886 anni luce), corrispondente al bordo esterno del Braccio del Sagittario. La sua et\u00e0 sarebbe pari a quasi 800 milioni di anni ed \u00e8 pertanto piuttosto evoluto; mancano infatti stelle particolarmente massicce, da tempo gi\u00e0 esplose come supernovae.\nLe stelle giganti rosse presenti in direzione dell'ammasso presentano delle caratteristiche insolite, che hanno fatto ritenere che esse non siano legate ad esso; inoltre era stato ipotizzato che tutte le sue ideali componenti non presenterebbero una concentrazione maggiore rispetto alle stelle circostanti, rendendo di fatto l'ammasso un oggetto inesistente o comunque fortemente \"contaminato\" da stelle di fondo. Altri studi, d'altra parte, hanno invece chiarito la reale esistenza dell'ammasso determinando l'appartenenza ad esso di almeno 103 stelle, situate entro un diametro di 12'; con queste dimensioni, data la distanza, NGC\u00a05823 assume le dimensioni di circa 12 anni luce."}
{"id": "1217384", "revid": "228587", "url": "https://it.wikipedia.org/wiki?curid=1217384", "title": "Ruggero I", "text": ""}
{"id": "1217386", "revid": "640389", "url": "https://it.wikipedia.org/wiki?curid=1217386", "title": "Silkeborg Idr\u00e6tsforening", "text": "Il Silkeborg IF (nome completo \"Silkeborg Idr\u00e6tsforening\"), abbreviato anche in \"SIF\" e chiamato comunemente Silkeborg, \u00e8 una societ\u00e0 calcistica danese con sede a Silkeborg. Ha acquisito notoriet\u00e0 nel calcio europeo vincendo la Coppa Intertoto 1996. Quest'ultimo, insieme alle 2 Coppe UEFA vinte negli anni ottanta dal IFK G\u00f6teborg, rappresentano gli unici trionfi di una squadra scandinava nelle competizioni UEFA. Oggi milita nella Superligaen.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Aggiornato al 9 settembre 2020\"\nRosa 2019-2020.\n\"Aggioranta al 30 giugno 2019.\"\nRosa 2016-2017.\n\"Rosa aggiornata al 28 gennaio 2017\"\nRosa 2015-2016.\n\"Rosa aggiornata al 28 marzo 2016\"\nRosa 2014-2015.\n\"Rosa aggiornata al 28 marzo 2015\""}
{"id": "1217390", "revid": "767487", "url": "https://it.wikipedia.org/wiki?curid=1217390", "title": "Gylve Fenris Nagell", "text": "Biografia.\nMeglio conosciuto come \"Fenriz\" (nome derivante da Fenrir ovvero il lupo antagonista di Odino nella mitologia norrena, nonch\u00e9 uno dei nomi infernali citati ne \"La Bibbia Satanica\" di Anton Lavey), \u00e8 un polistrumentista e paroliere norvegese noto soprattutto come batterista e occasionalmente cantante del gruppo black metal norvegese Darkthrone.\nHa dichiarato di essersi appassionato alla musica fin da piccolo, quando all'et\u00e0 di tre anni ricevette in dono il vinile di Sweet Freedom degli Uriah Heep da suo zio materno. Inizi\u00f2 molto presto a suonare la batteria su un kit per bambini, e successivamente la chitarra acustica.\nNel 1986 fonda la sua prima band, Black Death, progetto che abbandoner\u00e0 presto per fondare i Darkthrone nel 1987.\nNel 1988, all'et\u00e0 di 16 anni, decide di abbandonare la scuola per dedicarsi completamente alla musica, ottenendo contemporaneamente un impiego presso l'industria postale (lavoro che svolge tutt'oggi).\nHa fatto parte e fondato anche molti altri gruppi, fra cui gli Storm assieme a Satyr, i Valhall e i DHG, e ha fondato due progetti solisti, gli Isengard e i Neptune Towers, entrambi al momento inattivi. Nel 1999 ha anche fondato il supergruppo Eibon assieme a Phil Anselmo, Killjoy, Satyr e Maniac, ma la band si \u00e8 sciolta dopo aver pubblicato una sola traccia.\nEsercita anche l'attivit\u00e0 di DJ con il nome di DJ Fenriz, dopo aver iniziato sotto lo pseudonimo DJ Ebola.\nNel 2004 ha curato la pubblicazione di una compilation intitolata \"Fenriz Presents... The Best of Old-School Black Metal\", con tracce di Celtic Frost, Hellhammer, Venom e molti altri. Ha posseduto inoltre, assieme all'altro componente dei Darkthrone Nocturno Culto, l'etichetta Tyrant Syndicate, la cui attivit\u00e0 \u00e8 terminata nel 2010.\n\u00c8 inoltre un grande appassionato di escursionismo e fa parte di numerose associazioni ambientaliste dedite alla salvaguardia del patrimonio forestale Norvegese. Ha scritto diversi articoli a riguardo sul quotidiano nazionale Aftenposten, nonch\u00e9 un articolo accademico in collaborazione con il professor Mikael Ohlson dell'Universit\u00e0 norvegese di scienze della vita\nAttivit\u00e0 politica.\nDal 2015 al 2019 \u00e8 stato membro del Consiglio comunale di Oppeg\u00e5rd."}
{"id": "1217393", "revid": "12405", "url": "https://it.wikipedia.org/wiki?curid=1217393", "title": "Gylve Nagell", "text": ""}
{"id": "1217395", "revid": "12405", "url": "https://it.wikipedia.org/wiki?curid=1217395", "title": "Fenriz", "text": ""}
{"id": "1217398", "revid": "486946", "url": "https://it.wikipedia.org/wiki?curid=1217398", "title": "Costanza Sforza dei conti di Santa Fiora", "text": ""}
{"id": "1217401", "revid": "1573940", "url": "https://it.wikipedia.org/wiki?curid=1217401", "title": "Oratorio della Compagnia del Santissimo Sacramento (Carini)", "text": "L'oratorio della Compagnia del Santissimo Sacramento della citt\u00e0 di Carini venne edificato accanto al Duomo.\nStoria.\nLa Compagnia nacque verso il 1550 in seguito a un rinnovato fervore religioso verso l'eucaristia. Poco dopo venne loro concesso di costruire un proprio oratorio accanto alla chiesa madre, eretto tra il 1567 e il 1568. Tra i compiti che svolgeva la Compagnia aveva particolare rilievo sociale quello di aiutare le fanciulle indigenti da maritare provvedendo alla loro dote con i contributi dei fedeli.\nL'oratorio \u00e8 spesso usato per matrimoni, anche da coppie che vengono da Palermo.\nDescrizione.\nL'oratorio si presenta oggi come uno dei migliori esempi di insieme di stucchi della scuola di Giacomo Serpotta, caratterizzati dal candore e dalla complessit\u00e0 decorativa. Risalgono al XVIII secolo e sono opera del figlio di Giacomo, Procopio e del trapanese Vincenzo Messina.\nAgli angoli e lungo le pareti si trovano otto statue delle \"Virt\u00f9\" e altre personificazioni. Il resto della decorazione illustra invece il mistero dell'eucaristia, con \"Il Santissimo che riceve l'adorazione di una belva, L'Adorazione della mula per ordine di sant'Antonio da Padova, I miracoli di Bolsena, di Torino e di San Pasquale\".\nLa volta \u00e8 decorata da affreschi coevi di Giuseppe Velasco, con, al centro, il \"Trionfo dell'eucaristia\" e, ai lati, \"Evangelisti, Profeti e Re dell'Antico Testamento\", oltre alle \"Figure del sacrificio eucaristico\".\nL'altare ospita la pala dell\"'Ultima cena\", opera del primo Seicento attribuita a Pietro D'Asaro, detto il \"Monocolo di Racalmuto\". All'ingresso una pittura su lavagna con la \"Madonna del Monserrato\", di autore ignoto."}
{"id": "1217409", "revid": "547034", "url": "https://it.wikipedia.org/wiki?curid=1217409", "title": "Matteo Alemanno", "text": "Biografia.\nDopo il liceo scientifico si laurea in architettura allo Universit\u00e0 Iuav di Venezia e comincia alcune collaborazioni con studi di architettura terminate nel 1995.\nDal 1996 al 2001 si occupa di illustrazione e collabora con case editrici quali: Mondadori Scuola, Skira, Carlo Signorelli Editore, Silvana Editoriale e Boyds Mills Press. Inoltre collabora con il \"Messaggero dei Ragazzi\" e illustra due romanzi scritti da Stefano Bordiglioni, pubblicati da Einaudi Ragazzi.\nCome illustratore tra gli altri collabora anche con Aprilia (1999), con l'Universit\u00e0 di Lecce (calendario 2004), con i comici Carlo e Giorgio (1998-2008, grafica, illustrazioni per un disco, manifesti e scenografie teatrali), con Vesta (2006, campagna su raccolta differenziata per il Comune di Venezia), con la ULSS 12 (2006, illustrazioni per campagna sul disagio adolescenziale), con Insula (2007, illustrazioni per le campagne di scavo dei rii), con il parco Zoo Marine (2007, vista a volo d'uccello), con Oakley (2012) e con Pedon (calendario 2014).\nNel 2013 realizza le illustrazioni per il gioco \"Venetia\" progettato da Francesco Nepitello e Marco Maggi e pubblicato da Stratelibri/Giochi Uniti.\nDal 2008 \u00e8 docente presso la Scuola Internazionale di Comics a Padova.\nNel 2009 e nel 2012 laboratori di fumetto per la scuola primaria.\nDal 2016 \u00e8 docente presso l'Accademia di Belle Arti di Venezia.\nGli inizi come fumettista risalgono ai primi anni '90 sulla rivista \"Schizzo, idee e immagini\" del Centro Fumetto \"Andrea Pazienza\" di Cremona.\nDal 2001 comincia a occuparsi professionalmente di fumetti. Inizia in quell'anno la collaborazione con l'editore belga Dupuis per il quale realizza una serie a fumetti in quattro libri intitolata inizialmente \"M\u00e8che Rebelle\", in seguito ribattezzata \"proTECTO\", e con la serie collettiva \"Vampyres\".\nNel 2010 collabora con Gl\u00e9nat con il one-shot \"Les gardiens des enfers\" e, a partire dal 2011, con Dargaud con la serie \"Marina\".\nIn Italia ha collaborato con la rivista \"Mono\"."}
{"id": "1217411", "revid": "320578", "url": "https://it.wikipedia.org/wiki?curid=1217411", "title": "Superstrada Avezzano-Sora", "text": ""}
{"id": "1217413", "revid": "6923", "url": "https://it.wikipedia.org/wiki?curid=1217413", "title": "Raducz", "text": ""}
{"id": "1217424", "revid": "486946", "url": "https://it.wikipedia.org/wiki?curid=1217424", "title": "Janidae", "text": ""}
{"id": "1217426", "revid": "21880", "url": "https://it.wikipedia.org/wiki?curid=1217426", "title": "Venilinae", "text": ""}
{"id": "1217433", "revid": "729019", "url": "https://it.wikipedia.org/wiki?curid=1217433", "title": "Guerra di Morea", "text": "La guerra di Morea, anche nota come sesta guerra turco-veneziana, fu la campagna militare, svoltasi tra il 25 aprile 1684 e il 1699, con cui la Repubblica di Venezia contese all'Impero ottomano il controllo della Morea (Peloponneso) e del mar Egeo. Tale conflitto, il sesto tra turchi e veneziani, si inser\u00ec nel pi\u00f9 vasto scenario delle guerre della Lega Santa, che vide la formazione di una coalizione di Stati cristiani (tra cui l'Impero austriaco, lo Stato della Chiesa e i Cavalieri di Malta) opporsi all'espansione turca nella penisola balcanica.\nLa guerra di Morea fu l'ultima grande campagna espansionistica della Serenissima e si concluse con la pace di Carlowitz (1699), che sanc\u00ec la vittoria della Lega Santa e, tra l'altro, la cessione della Morea ai Veneziani.\nPremesse.\nDall'inizio dello smembramento dell'impero bizantino dovuto alla quarta crociata (1204) la Repubblica di Venezia si era gradualmente assicurata il dominio su numerose isole dello Ionio e dell'Egeo e su svariati porti della Grecia continentale, ma con l'inarrestabile avanzata dell'Impero Ottomano, dopo che aveva abbattuto definitivamente l'impero bizantino nel 1453, aveva dovuto via via rinunciare a gran parte dei propri possedimenti. L'isola di Negroponte cadde nel 1470 dopo una strenua resistenza; in seguito caddero Vonizza (1472), le piazzeforti di Zarnata e Maina (1479), Navarino e Lepanto (1499), Modone e Corone (1500), Nauplia, Egina e Malvasia (1540); Cipro capitol\u00f2 nel 1571; Creta era stata infine invasa nel 1645 (unicamente la citt\u00e0 di Candia era rimasta in mano veneziana e si sarebbe arresa solo nel 1669 dopo un assedio di 23 anni). A met\u00e0 del XVII secolo la presenza veneziana nel Levante si era oramai ridotta alle sole Isole Ionie. Un primo tentativo di reazione aveva avuto luogo nel 1659, quando il comandante Francesco Morosini era sbarcato in Morea prendendo Calamata grazie ai manioti insorti, dovendovi rinunciare tuttavia poco dopo per correre alla difesa di Candia.\nLa Lega Santa.\nNel 1683 scoppi\u00f2 la guerra tra l'Austria e l'Impero Ottomano e in quel frangente i turchi giunsero ad assediare Vienna. Per respingere gli ottomani fu costituita una Lega Santa, cui nel 1684 ader\u00ec la Serenissima, ansiosa di recuperare i propri antichi territori; il trattato venne stipulato il 25 aprile 1684, alla presenza del nuovo doge Marcantonio Giustinian e dell'ambasciatore imperiale, conte di Thurn.\nStretta l'alleanza con l'imperatore, la Serenissima inizi\u00f2 i preparativi militari: riarm\u00f2 l'esercito e la flotta, mise in armi la milizia, chiese navi e volontari ai Cavalieri di Malta, al Ducato di Savoia, allo Stato Pontificio e ai Cavalieri di Santo Stefano ed infine reclut\u00f2 oltre 5.500 mercenari dalla Sassonia e dal Brunswick.\nLa guerra.\nCapitano Generale da Mar venne nominato Francesco Morosini, mentre per comandare i Fanti da Mar venne richiamato dalla Germania Nicol\u00f2, conte di Strassoldo. Il bailo veneziano a Costantinopoli abbandonava in fretta la citt\u00e0, mentre Venezia per la prima ed unica volta dichiarava guerra alla Sublime Porta per bocca del segretario Giovanni Cappello, poi espulso anch'egli, contrariamente ad una tradizione storiografica ascentifica gli ambasciatori dei paesi nemici non venivano affatto perseguitati nell'Impero Ottomano, anche se, come precauzione contro lo spionaggio, non potevano muoversi liberamente in citt\u00e0; tant'\u00e8 che, per esempio, Venezia mantenne il suo ambasciatore a Costantinopoli durante tutta la guerra di Cipro.\nMentre in Dalmazia il provveditore Antonio Zeno batteva tutta la costa, gli alleati Morlacchi penetrarono in Bosnia e Albania. Frattanto il Morosini, con la flotta veneziana sbarcava a Santa Maura, impossessandosi in sedici giorni dell'isola, strategica per il controllo dell'accesso al mare Adriatico. Da qui le truppe dello Strassoldo potevano lanciarsi sulla terraferma, prendendo il controllo delle piazzeforti di Prevesa (29 settembre) e Missolungi.\nLa flotta Turca oper\u00f2 alcune azioni di disturbo, senza per\u00f2 affrontare apertamente quella veneziana. La Serenissima, dal canto suo, reclutava nuove truppe in Italia e Germania, coprendo le spese di guerra attraverso l'immissione di nuove famiglie nel patriziato veneziano.\nLa conquista della Morea.\nIl 21 luglio 1684 l'assedio di Santa Maura fu la battaglia di apertura della sesta guerra tra la Serenissima e l'Impero Ottomano.\nConquistata Leucade (o Santa Maura) nel 1685 i Veneziani sbarcarono in Morea, espugnando l'11 agosto (dopo un assedio di 49 giorni) il porto di Corone, gi\u00e0 antico possedimento veneziano con la vicina Modone, con la quale era nota come \"Venetiarum ocellae\" (\"occhi di Venezia\"). L'avanzata prosegu\u00ec quindi all'interno nella Messenia e nella penisola della Maina, dove furono affiancati dalla popolazione locale, i Manioti, che si ribell\u00f2 all'Impero Ottomano.\nL'anno successivo, i veneziani aiutarono i manioti a respingere un contrattacco ottomano diretto da Ismail Pasci\u00e0 (l'appena nominato governatore militare della Morea). Immediatamente dopo le truppe di Morosini si accrebbero grazie ai rinforzi giunti dallo Stato Pontificio, dal Granducato di Toscana e dai Cavalieri di Malta. Nel quadro della Lega Santa il generale svedese Otto Wilhelm von K\u00f6nigsmarck fu posto a capo delle forze di terra, mentre Morosini mantenne il comando della flotta. I successi militari parvero inarrestabili: K\u00f6nigsmarck strinse d'assedio Navarino, che capitol\u00f2 il 17 giugno, mentre Modone cadde il 7 luglio in seguito ad un breve ma efficace bombardamento via mare che distrusse le mura della fortezza; ottenuti tali successi, i veneziani poterono cos\u00ec avanzare verso Argo e soprattutto verso Nauplia, che era la pi\u00f9 importante citt\u00e0 della Morea.\nL'armata veneta, forte di circa 12.000 uomini, giunse a Nauplia tra il 30 luglio ed il 4 agosto; immediatamente fu presa la fortezza di Palamidi, che dominava la citt\u00e0, ma la guarnigione ottomana di Nauplia - incoraggiata dall'arrivo di 7.000 uomini al comando di Ismail Pasci\u00e0 nei pressi di Argo - resistette tra alterne vicende fino al 29 agosto 1686, quando i veneziani sconfissero i turchi ad Argo, costringendoli a ritirarsi in Acaia e ad asserragliarsi nella piazzaforte di Corinto.\nNonostante le perdite subite dalla peste nell'autunno e inverno del 1686, le forze di Morosini furono arricchite dall'arrivo di nuovi mercenari tedeschi nella primavera successiva e fu cos\u00ec che il comandante veneto pot\u00e9 organizzare l'assalto agli ultimi principali bastioni ottomani del Peloponneso, la citt\u00e0 di Patrasso e il Castello di Morea (Rion), che con l'antistante Castello di Rumelia (Antirion) controllava l'accesso al golfo di Corinto. Il 22 luglio 1687 Morosini sbarc\u00f2 con 14.000 uomini vicino a Patrasso, dove si era stabilito il nuovo comandante ottomano Ahmed Pasci\u00e0, costringendo l'avversario ad una precipitosa fuga. Di fronte ad un nemico piombato nel panico, i veneziani seppero sfruttare l'occasione e riuscirono a prendere Patrasso, i castelli di Morea e Rumelia e la fortezza di Lepanto senza colpo ferire; non appena la notizia delle vittorie giunse a Venezia, le magistrature concessero a Morosini ottenne il titolo onorifico di \"Il Peloponnesiaco\" oltre all'onore di una statua in bronzo.\nInfine, il 7 agosto, i veneziani occuparono Corinto ed, alla fine del mese, Mistr\u00e0; praticamente, l'intera Morea si ritrov\u00f2 sotto completo controllo veneziano, salvo per il forte di Malvasia a sudest, che sarebbe caduto solo nel 1690.\nLa campagna di Atene e di Negroponte.\nIn seguito a queste vittorie che avevano sgomberato il Peloponneso dalle armate turche, Morosini decise di spostare la campagna nella Grecia centrale, ed in particolare contro i baluardi turchi di Tebe e Calcide. Fu cos\u00ec che il 21 settembre 1687 le truppe di K\u00f6nigsmarck, forti di 10.750 uomini, sbarcarono ad Eleusi, mentre la flotta veneziana entr\u00f2 nel porto del Pireo. I turchi evacuarono velocemente la citt\u00e0 di Atene, mentre la guarnigione e parte della popolazione si asserragliarono nell'Acropoli, che fu stretta d'assedio dai veneziani per sei giorni (dal 23 al 29 settembre). Oltre agli alti tributi in termini di vite umane, l'assedio dell'Acropoli caus\u00f2 gravissimi danni agli antichi monumenti: il tempio di Atena Nike fu demolito dai turchi per costruire un bastione difensivo, mentre l'Acropoli fu presa a cannonate dai veneziani.\nIl Partenone, utilizzato dai turchi come deposito di munizioni, fu colpito la sera del 26 settembre da un colpo di mortaio veneziano esploso da un giovane ufficiale tedesco, che provoc\u00f2 la completa distruzione del tetto (fino ad allora conservato intatto) e di gran parte della cella; quando Venezia si scus\u00f2 dell'accaduto Morosini comment\u00f2: \"Ma quali scuse? Se l'ho abbattuto alla prima bordata!\". Pare che le munizioni utilizzate nel bombardamento dell'Acropoli fossero di produzione bresciana, fornite dalla famiglia Chinelli. Nonostante la distruzione causata dall'esplosione e la perdita di circa 200 uomini, i turchi opposero tuttavia una resistenza accanita finch\u00e9, in seguito al fallimento di un contrattacco ottomano su Tebe, la guarnigione capitol\u00f2 a condizione di essere portata a Smirne.\nNonostante la caduta di Atene, la posizione di Morosini risult\u00f2 insicura in quanto gli ottomani mantennero il controllo dell'Attica grazie alla cavalleria, con ci\u00f2 limitando la zona sotto controllo veneziano alla sola regione di Atene, ed iniziarono a riunire un'armata a Tebe. Ad indebolire ulteriormente la posizione di Morosini, in dicembre il contingente di Hannover, forte di 1.400 uomini, si ritir\u00f2 e una nuova ondata di peste si abbatt\u00e9 sulle truppe. I veneziani furono quindi costretti a ritirarsi nel Peloponneso in aprile, non prima di aver depredato la citt\u00e0 di numerosi reperti archeologici tra cui il Leone del Pireo, che a tutt'oggi si trova a guardia dell'ingresso dell'Arsenale di Venezia; inoltre, con la ritirata veneziana e temendo rappresaglie turche, migliaia di greci seguirono le truppe, fuggendo verso il Peloponneso o verso le isole vicine.\nNel luglio del 1688 Morosini, che pochi mesi prima era stato eletto 108\u00ba doge di Venezia, effettu\u00f2 tuttavia uno sbarco a Calcide in Negroponte, stringendo d'assedio la citt\u00e0 con 23.000 uomini tra terra e mare contro la guarnigione ottomana che contava 6.000 uomini; la flotta veneziana, tuttavia, non riusc\u00ec a impedire che le forze di Ismail Pasci\u00e0 rifornissero via mare, attraverso l'Euripe, gli assediati; infine, un'ulteriore ondata di peste caus\u00f2 gravi perdite ai veneziani e ai loro alleati (tra gli altri, mor\u00ec, il 15 settembre, il generale K\u00f6nigsmarck) mentre un ultimo assalto veneziano del 12 ottobre si rivel\u00f2 un fallimento.\nIl 20 ottobre il doge Morosini dovette desistere dall'assedio, che era costato 9.000 uomini, e ritirarsi dall'Eubea per dirigersi verso Argo. La disfatta del Negroponte si ripercosse negativamente sull'umore dei combattenti e i rimanenti mercenari tedeschi si ritirarono dal conflitto agli inizi di novembre. Morosini tent\u00f2 inutilmente un nuovo attacco su Malvasia nel 1689, ma la sua salute debilitata lo costrinse a far ritorno a Venezia poco dopo. Ci\u00f2 segn\u00f2 la fine delle ambizioni veneziane e l'inizio di una serie di efficaci, ancorch\u00e9 non decisivi, contrattacchi ottomani.\nDalmazia Veneta.\nContemporaneamente alle spedizioni in Morea, la Serenissima Repubblica di Venezia, invi\u00f2 un secondo contingente militare nella Dalmazia Veneta assediata allo scopo di assediare e conquistare la piazzaforte ottomana di Signo; furono attuati due tentativi di assalto, nel mese di ottobre 1684 e poi di nuovo di marzo e aprile 1685, nessuno di questi ebbe successo.\nAl secondo tentativo di assedio a Signo, le truppe veneziane ricevettero l'aiuto della Repubblica di Poljica, stato vassallo dell'Impero Ottomano, esistente sin dal 1513; i turchi, allora, per vendicarsi del tradimento di Pojica, nel giugno del 1695, attaccarono Zadvarje, e, nel luglio del 1686 Dolac e Srijane, ma furono respinti e subirono grandi perdite. Finalmente, grazie all'aiuto della popolazione locale di Poljica e dei morlacchi, la fortezza di Signo cadde il 30 settembre del 1686.\nConquistata Signo e assicurato il controllo della zona, i Veneziani il 1\u00ba settembre del 1697 iniziarono l'assedio di Castelnuovo di Cattaro e dopo trenta giorni la citt\u00e0 cadde; contemporaneamente, l'11 settembre dello stesso anno, fu conquistata Knin, ultimo avamposto ottomano in Dalmazia.\nNon paghi dei successi, i veneziani marciarono verso l'entroterra conquistando, il 26 novembre 1690, Vrgorac e poi Imotski ed infine Mostar; l'anno seguente, si mossero verso la Repubblica di Ragusa (anch'esso stato vassallo dell'Impero Ottomano), espugnando numerosi forti (che, tuttavia, sarebbero stati riconsegnati all'Impero Ottomano una volta terminato il conflitto).\nLa ripresa ottomana.\nLe successive sconfitte in Ungheria e nel Peloponneso ebbero gravi ripercussioni a Costantinopoli, infatti il sultano Mehmet IV (1648-1687) fu deposto nel 1687 in favore di suo fratello, Solimano II (1687-1691). Sebbene inizialmente il nuovo sultano desiderasse un accordo di pace con i veneziani e gli austriaci, lo scoppio della guerra della Grande Alleanza nel 1688, che vide cos\u00ec l'impero austriaco implicato su due fronti, incoraggi\u00f2 l'imperatore ottomano a continuare la guerra. Sotto la capace guida del nuovo Gran Visir, K\u00f6pr\u00fcl\u00fc Faz\u0131l Mustafa Pasci\u00e0, gli ottomani iniziarono la controffensiva contro i nemici invasori ma, poich\u00e9 il principale sforzo bellico degli ottomani fu rivolto contro gli austriaci, gli ottomani non riuscirono a risparmiare abbastanza soldati per appoggiare la resistenza nel Peloponneso contro i veneziani.\nOperazioni piratesche di Liberakis Gerakaris.\nNel 1688, gli ottomani liberarono il famigerato pirata maniota (del Mani), Liberakis Gerakaris, che si trovava nel carcere di Costantinopoli. Egli fu nominato dal sultano \"Bey di Mani\", e gli venne assegnato un esercito di poche centinaia di uomini, con essi si un\u00ec all'esercito ottomano a Tebe. Gerakaris fu una figura chiave, nelle ultime fasi del conflitto in Morea, perch\u00e9 grazie alla sua audacia e le sue incursioni distruttive in territorio veneziano, egli tagli\u00f2 i rifornimenti al nemico, e costitu\u00ec una grave minaccia per la repubblica di Venezia.\nIn quel momento, la terra di nessuno si trovava nella Grecia centrale, tra le fortezze ottomane a est e i territori conquistati dai veneziani, a ovest. Gran parte della catena montuosa tra la Focide e l'Euritania era nelle mani di bande di guerriglieri, composte da greci, albanesi e disertori della Dalmazia veneta. Inizialmente Gerakaris cerc\u00f2 di convincere questi gruppi di entrare al servizio dell'impero ottomano, ma senza successo. Nel 1689, Gerakaris diresse il suo primo raid contro Missolungi, con una forza mista di 2.000 uomini tra ottomani, albanesi e greci. L'anno successivo, le forze ottomane entrarono nella Grecia centrale, anche se l'esercito di Gerakaris fu respinto a Lepanto, egli ristabil\u00ec il controllo ottomano in tutta la Grecia centrale. Tuttavia, in contemporanea al successo di Gerakaris, i veneziani conquistarono Malvasia, che era l'ultimo bastione ottomano in Morea.\nNel 1692, Gerakaris guid\u00f2 il suo esercito nel Peloponneso, che fu invaso dalle sue truppe. In breve conquist\u00f2 Corinto, e invano assedi\u00f2 l'Acrocorinto e Argo, prima di essere costretto a ritirarsi, visto che i veneziani avevano ricevuto rinforzi. Tuttavia Gerakaris non s\u00ec scoraggi\u00f2: intatti ritent\u00f2 nel 1694 e 1695 di invadere il Peloponneso, ma in seguito pass\u00f2 dalla parte dei veneziani. Tuttavia, egli riservava agli abitanti del luogo un brutale e selvaggio trattamento che non poteva essere tollerato a lungo da Venezia: dopo il brutale sacco di Arta nell'agosto del 1696, Gerakaris fu catturato, e poi incarcerato a Brescia.\nLe operazioni veneziane in Epiro e a Creta.\nDopo che il Gerakaris fu estromesso dalla guerra, per i Veneziani le cose migliorarono. Infatti tornarono all'offensiva, iniziando con l'aiutare i Chimarioti, che si erano ribellati contro gli Ottomani; ebbero anche dei successi nel Nord Albania e nel Montenegro, quindi la flotta veneziana lanci\u00f2 un attacco nel mar Adriatico, contro la fortezza ottomana del porto di Valona. L'assedio tra l'11 e 18 settembre si concluse con un successo per i Veneziani, visto che quest'operazione port\u00f2 alla diffusione della rivolta nelle zone vicino a Valona. Tuttavia nel 1691, gli Ottomani riuscirono a lanciare una massiccia controffensiva nella zona, e dal 14 marzo le rivolte in quella zona furono soffocate.\nNel 1692 una flotta veneziana al comando di Domenico Mocenigo attacc\u00f2 Creta, mettendo sotto assedio la capitale dell'isola, Candia, mentre al tempo stesso, i cristiani dell'isola insorsero contro gli Ottomani. Nonostante la rivolta della popolazione, gli ottomani furono in grado di respingere l'attacco veneziano e a conquistare (grazie ad un tradimento), pochi mesi dopo, anche la fortezza di Grabusa, ultimo avamposto di Venezia a Creta.\nGli ultimi anni di guerra.\nSperando di riprendere le conquiste in Grecia, Morosini in persona, nonostante l'et\u00e0 avanzata, torn\u00f2 in Morea nel 1693. Ma la sua et\u00e0 avanzata gli neg\u00f2 la possibilit\u00e0 di dimostrare ancora una volta le sue capacit\u00e0. Mor\u00ec il 16 gennaio 1694, a Nauplia. Il suo successore, Antonio Zeno, contro il parere dei suoi funzionari, inizi\u00f2 una spedizione contro la ricca isola di Chio, al largo della costa dell'Asia Minore: l'isola fu presa facilmente dai veneziani, ma i turchi con la vittoria nella battaglia di Spalmadori risposero duramente, col risultato di un umiliante ritiro veneziano.\nGli ottomani furono incoraggiati ad invadere nuovamente la Morea, ma furono sconfitti dal generale Steinau e rispinti fino a Tebe, il loro quartier generale. Successivamente, tra veneziani e ottomani, vi furono degli altri scontri navali, ma senza importanza per i confini e senza un netto vincitore, come a Lesbo nel 1690, l'azione del 9 febbraio del 1695, a Andros, e a Lemno nel 1696, a Samotracia, nel luglio 1697 e nel 1698.\nEsito.\nIl resto della penisola fu diviso in quattro province: Romania (con capoluogo la stessa Nauplia), Laconia (Malvasia), Messenia (Navarino) e Acaia (Patrasso). Il nuovo acquisto, con il nome di Regno di Morea, venne pertanto annesso al dominio veneziano ed al suo governo il senato destin\u00f2 il provveditore generale da Mar, con sede a Nauplia, dai veneziani chiamata Napoli di Romania. A Nauplia e Patrasso, quali sedi pi\u00f9 importanti, vennero nominati a reggere le rispettive province un provveditore per sovrintendere agli affari militari e un rettore per l'amministrazione della giustizia, che esercitava con l'assistenza di due consiglieri anch'essi veneziani, oltre a un Camerlengo per la riscossione delle entrate fiscali. A Malvasia e Navarino vennero invece destinati semplici provveditori, mentre le fortezze di Modone e Corone furono rette da castellani e da due consiglieri.\nIl nuovo dominio appena acquistato dai veneziani, che secondo una relazione del 1692 comprendeva 1459 tra citt\u00e0, borghi e villaggi e 116.000 abitanti (la met\u00e0, rispetto ai circa 200.000 stimati ad inizio conflitto) ed aveva subito forti danni dal conflitto, fu oggetto di notevoli cure da parte della Repubblica, che cerc\u00f2 in qualche modo di far fronte alla grave situazione economica e demografica prodotta dalle distruzioni della guerra: a Corone e Modone furono fatti tentativi per impiantarvi colonie di popolamento, fu iniziata una rilevazione catastale della penisola e si incentiv\u00f2 il popolamento locale (ed, in effetti, sembrerebbe che, nel 1708, la popolazione sia cresciuta fino a 250.000 abitanti).\nIl dominio veneziano non ebbe comunque modo di impiantarsi stabilmente, anche perch\u00e9 la popolazione greca, che sotto la signoria turca aveva goduto di larga autonomia, mostr\u00f2 insofferenza verso le misure accentratrici e burocratiche dei provveditori veneziani, acuita dal tradizionale sospetto verso i latini. Non si dimentichi, infatti, che per i cattolici i greci ortodossi erano scismatici, quindi il governo veneziano cerc\u00f2 in ogni modo di diffondere e favorire i cattolici di rito greco, mentre il dominio ottomano, pur privilegiando i musulmani (anche eterodossi), era neutrale dal punto di vista religioso verso le minoranze e lasciava grande libert\u00e0 di culto ai sudditi. Inoltre il fisco ottomano, pur divenuto complesso, esoso, irrazionale ed ingiusto nel '600, rispetto alla sua celebre moderazione cinquecentesca (soprattutto quando i bey erano tirannici), era molto pi\u00f9 elastico di quello veneziano, leggermente meno pesante, oltre che facilmente aggirabile.\nCos\u00ec quando nel 1715 i turchi ottomani ripresero le ostilit\u00e0 contro Venezia, il Peloponneso cadde nelle loro mani quasi senza resistenza, viste le scarse forze militari presenti nella penisola e il mancato aiuto dei greco-ortodossi. Inoltre nel 1715 l'esercito veneziano era in corso di riorganizzazione, e le uniche unit\u00e0 ben preparate si trovavano o a Corf\u00f9 o nella terraferma veneta."}
{"id": "1217434", "revid": "686936", "url": "https://it.wikipedia.org/wiki?curid=1217434", "title": "Ohio-Pennsylvania League", "text": "La Ohio-Pennsylvania League fu una delle leghe minori del baseball USA che nacquero all'inizio del XX secolo. Durante la sua vita, fra il 1905 e il 1912, accolse dozzine di squadre locali, che la usarono come campo di allenamento per atleti ed ufficiali che si sarebbero poi distinte nella Major League Baseball.\nL'associazione nacque nel marzo 1905, quando il presidente Charlie Morton invit\u00f2 sei possibili membri ad un incontro ad Akron, nell'Ohio. A inizio stagione la lega inizi\u00f2 con 11 squadre; alla fine del 1912 l'associazione contava non meno di 40 formazioni in pi\u00f9 di 20 citt\u00e0.\nMentre la Ohio-Pennsylvania League veniva smantellata (come altre organizzazioni simili), forn\u00ec alle formazioni sportive regionali un'alternativa al collaudato sistema delle leghe minori. Luminari del baseball che furono legati a questa associazione sono Billy Evans, Everett Scott e George Sisler."}
{"id": "1217435", "revid": "1048993", "url": "https://it.wikipedia.org/wiki?curid=1217435", "title": "Tot\u00f2, Vittorio e la dottoressa", "text": "Tot\u00f2, Vittorio e la dottoressa \u00e8 un film del 1957 diretto da Camillo Mastrocinque.\nTrama.\nMichele e Gennaro lavorano come inservienti dell'agenzia investigativa \"Nulla sfugge\". Quando il loro capo \u00e8 costretto ad assentarsi dall'ufficio per seguire un'indagine, i due decidono di prendere il suo posto e si fingono investigatori dinanzi a due vecchie sorelle, venute in agenzia per chiedere loro di indagare sulla moralit\u00e0 della moglie del loro unico nipote, una dottoressa americana di Boston.\nLa dottoressa \u00e8 chiamata a sostituire il noto professor Vagoni e a prendersi cura dei suoi pazienti, tra i quali figura anche il marchese De Vitti, un nobile sciupafemmine che in realt\u00e0 \u00e8 stato impallinato nel fondoschiena da un mezzadro di cui aveva cercato di sedurre la moglie. Il marchese De Vitti non vuole essere curato da una dottoressa donna, bens\u00ec da un dottore maschio ma \u00e8 troppo pudico per dirlo chiaramente. I due investigatori credono per errore che il marchese sia l'amante della dottoressa e forniscono delle presunte prove che cercano di dimostrare alle due sorelle il tradimento della dottoressa.\nPer provare le loro deduzioni, Michele e Gennaro si fingono rispettivamente medico e paziente in attesa di essere operato di appendicite e si fanno ricoverare nella clinica \"Villa Valeria\" in cui lavora la dottoressa, nella quale, nel frattempo, si era fatto ricoverare anche il marchese De Vitti. Finalmente, nella clinica, l'inettitudine di Michele e Gennaro viene smascherata e la storia si conclude a lieto fine.\nCast.\nDi fatto Tot\u00f2 e Vittorio De Sica si trovano insieme soltanto nel titolo in quanto non vi \u00e8 alcuna scena in cui i due attori recitano insieme.\nTitina De Filippo interpreta la madre di Vittorio De Sica anche se in realt\u00e0 tra di loro ci sono solo tre anni di differenza.\nNel film compare anche Teddy Reno che canta \" 'A sunnambula\" e \"Questa piccolissima serenata\".\nLuoghi delle riprese.\nLa vicenda dopo il matrimonio a Madrid si svolge a Napoli. Le riprese in esterna si svolgono a Roma. La clinica Villa Valeria in cui lavora la dottoressa \u00e8 una clinica nel quartiere Montesacro, ancora oggi attiva."}
{"id": "1217444", "revid": "76963", "url": "https://it.wikipedia.org/wiki?curid=1217444", "title": "Sean Callery", "text": "\u00c8 maggiormente conosciuto per le 2 intere colonne sonore create per la serie tv \"24\" e per le musiche composte per la serie tv \"Nikita\". Le musiche di Sean Callery si distinguono per l'integrazione con gli strumenti musicali ed i sofisticati effetti sonori che riesce a creare attraverso le elaborazioni al computer.\nBiografia.\nSean Callery \u00e8 nato in Connecticut ed ha vissuto in Bristol, Rhode Island dove ha iniziato sin da tenera et\u00e0 a suonare il pianoforte. Proseguendo nella sua educazione di musica classica, ha suonato del piano \"jazz\" in diversi night club nei fine settimana. Callery ha cercato di imparare vari generi musicali come anche il trombone e la tuba, ha studiato al conservatorio di musica \"New England Conservatory of Music\" dove ha imparato anche la composizione audio-musicale.&lt;br&gt;\nNel 1987 si trasfer\u00ec a Los Angeles dove ha lavorato per la \"New England Digital\", l'industria musicale creatrice del \"Synclavier\", il primo sintetizzatore audio digitale. Sean Callery ha addestrato molti compositori come Alan Silvestri, James Newton Howard, Herbie Hancock e Mark Snow, su come integrare questa tecnologia nei loro processi di scrittura musicale. Durante questo periodo Callery ha iniziato anche a creare e arrangiare musiche per vari artisti e progetti.&lt;br&gt;\nNel 1989 ha iniziato a comporre musiche per \"show\", film tv e varie serie tv che lo hanno premiato anche di due \"Emmy Awards\". &lt;br&gt;\nAttualmente vive e risiede a Los Angeles assieme alla moglie \"Debbie\".\nCarriera.\nLa carriera di Sean Callery ha iniziato a svilupparsi dal 1989 con la composizione della musica per lo \"show\" \"Siegfried &amp; Roy\" a Las Vegas e poi nel 1990 prosegu\u00ec accanto a John Farrar con la creazione della colonna sonora per il film tv della NBC \"A Mom for Christmas\". Callery prosegu\u00ec lavorando per la serie tv \"Star Trek - Deep Space Nine\" che gli port\u00f2 una \"nomination\" all\"'Emmy Awards\". Nel 1996, Marc Snow present\u00f2 Sean Callery a Joel Surnow, il produttore esecutivo della serie tv di USA Network, \"Nikita\", il quale affid\u00f2 a Callery la creazione delle musiche per la totalit\u00e0 delle cinque stagioni della serie tv, 1997 2001. Nel 2001 Callery collabor\u00f2 nuovamente con Joel Surnow alla composizione delle musiche per la serie tv \"24\", per la quale ricevette due \"Emmy Awards\" per la migliore colonna sonora nel 2003 e nel 2006. Callery ha inoltre composto musiche per le serie tv \"Medium\" e \"Treasure Hunters\" per la NBC.&lt;br&gt;\nRecentemente ha composto le musiche per il film tv \"Not like everyone else\" ed attualmente sta lavorando per il reality show \"De Grote donorshow\"."}
{"id": "1217445", "revid": "46931", "url": "https://it.wikipedia.org/wiki?curid=1217445", "title": "Napoli di Romania", "text": ""}
{"id": "1217446", "revid": "161273", "url": "https://it.wikipedia.org/wiki?curid=1217446", "title": "NGC 5822", "text": "NGC 5822 \u00e8 un grande ma disperso ammasso aperto visibile nella costellazione australe del Lupo.\nOsservazione.\n\u00c8 individuabile due gradi a SSW di , la stella luminosa pi\u00f9 meridionale della costellazione, con una certa difficolt\u00e0 pure con l'ausilio di un binocolo, a causa della sua scarsa concentrazione stellare; con un telescopio di 100mm \u00e8 possibile terminarne la risoluzione anche a bassi ingrandimenti. Con strumenti pi\u00f9 grandi si possono osservare anche i campi stellari di fondo, ma gi\u00e0 medi ingrandimenti non consentono di avere una visione d'insieme dell'oggetto a causa delle sue grandi dimensioni. L'ammasso appare composto da un centinaio di stelle disposte in un cerchio fortemente schiacciato e allungato in senso est-ovest, con diametro maggiore apparente di 40' d'arco ed \u00e8 dominato da stelle bianche e gialle a partire dalla magnitudine 9.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini tropicali. Il periodo migliore per la sua osservazione nel cielo serale \u00e8 quello compreso fra maggio e ottobre.\nStoria delle osservazioni.\nNGC 5822 fu individuato da John Herschel nel 1836, essendo sfuggito a James Dunlop, che studi\u00f2 e scopr\u00ec numerosi altri oggetti anche nelle immediate vicinanze di quest'ammasso; John Herschel lo descrisse come un ammasso stellare di grandi dimensioni con componenti a partire dalla magnitudine 9, inserendolo poi nel suo catalogo col numero 3588.\nCaratteristiche.\nNGC 5822 \u00e8 un ammasso aperto di grandi dimensioni sia apparenti che reali, situato alla distanza di 917\u00a0parsec (2990 anni luce) in corrispondenza del bordo pi\u00f9 esterno del Braccio del Sagittario. La sua et\u00e0 \u00e8 stimata attorno ai 660 milioni di anni ed \u00e8 cos\u00ec in una fase di evoluzione intermedia, similmente a quanto avviene col ben noto ammasso delle Iadi.\nNonostante le sue estese dimensioni, appare come un oggetto piuttosto ricco e popolato. Studi sulla metallicit\u00e0 delle sue componenti hanno mostrato che le giganti rosse presenti mostrano un'abbondanza di alcuni elementi decisamente pi\u00f9 alta rispetto alle componenti meno massicce; gli stessi studi hanno tuttavia rilevato per l'ammasso un'et\u00e0 di 1 miliardo di anni, significativamente maggiore rispetto ad altre stime."}
{"id": "1217447", "revid": "1543377", "url": "https://it.wikipedia.org/wiki?curid=1217447", "title": "Jean-Baptiste Rousseau", "text": "Biografia.\nFiglio d'un ricco calzolaio, Jean-Baptiste fu allevato con ogni cura e fece dei buoni studi nel collegio gesuita \"Louis-le-Grand\". Secondo le testimonianze del tempo, ebbe sempre vergogna della sua nascita non nobile, che cerc\u00f2 di nascondere, arrivando perfino a rinnegare il padre.\nPer accordarsi con lo spirito di devozione introdotto da Madame de Maintenon alla fine del regno di Luigi XIV, Rousseau cominci\u00f2 col comporre un salmo che sottopose al giudizio del duca di Noailles: i versi piacquero e l'autore fu invitato a comporre odi religiose per l'edificazione del duca di Borgogna. Nello stesso tempo, metteva segretamente in rima epigrammi licenziosi per il priore Philippe de Vend\u00f4me e la Soci\u00e9t\u00e9 du Temple, nella quale era stato introdotto dal marchese de La Fare e dall'abate di Chaulieu. Si dice che componesse i suoi salmi senza la minima devozione e i suoi epigrammi \u2013 che chiamava la \"gloria patri\" dei salmi\u00a0\u2013 senza alcun spirito libertino.\nL'abilit\u00e0 mostrata nella versificazione gli attir\u00f2 la protezione di Boileau, che lo guid\u00f2 con i suoi consigli, considerandolo il solo in grado di continuare la maniera classica. Godette anche del mecenatismo del barone di Breteuil, padre della marchesa di Ch\u00e2telet, e del futuro maresciallo di Tallard. Quest'ultimo lo condusse con s\u00e9 nel 1697 nella sua sede diplomatica di Londra, regnante Guglielmo III d'Inghilterra, circostanza che gli permise di fare la conoscenza di Saint-Evremond. Al ritorno, il direttore delle Finanze, Hilaire Rouill\u00e9 du Coudray, gli offr\u00ec nel 1708 l'impiego di direttore delle Poste che Rousseau si vant\u00f2 di aver rifiutato in quanto incompatibile con la necessaria indipendenza di un uomo di lettere. Nel 1701 fu eletto all'\"Acad\u00e9mie des inscriptions et belles-lettres\".\nRousseau si ciment\u00f2 anche con il teatro, ma senza successo nelle sue tre commedie e due melodrammi. Soltanto la commedia \"Le Flatteur\" ebbe all'inizio un qualche successo, prima di cadere nelle repliche. L'autore, reso furioso dall'insuccesso, lo attribu\u00ec ai malocchi suscitati dai rivali, da lui indicati in certi \"habitu\u00e9\" del caf\u00e9 della vedova Laurent, allora posto in rue Dauphine presso il Teatro della Com\u00e9die-Fran\u00e7aise, dove si riunivano letterati come Houdar de la Motte, Danchet, Saurin, Cr\u00e9billon, Boindin e nel quale lo stesso Rousseau era assiduo.\nCerc\u00f2 allora di vendicarsi. Furono presto trovati sotto i tavolini del caf\u00e9 dei versi satirici che prendevano di mira Danchet, che furono tuttavia facilmente attribuiti alla sua penna. Ripetendosi pi\u00f9 volte quegli episodi, la vedova Laurent preg\u00f2 Rousseau di non metter pi\u00f9 piede nel suo locale, ma gli epigrammi continuarono a giungere per posta, spediti da Versailles dove Rousseau abitava. Avvertita la polizia, le spedizioni cessarono.\nNel 1710, Rousseau si present\u00f2 candidato all'Acad\u00e9mie fran\u00e7aise contro Houdar de la Motte ma ne fu battuto. Ripresero allora le missive, ora pure blasfeme e colme d'insulti non solo verso i suoi avversari, ma anche contro potenti personaggi. Ammonito al Palais-Royal da La Faye, capitano delle guardie e poeta lui stesso, al quale erano state attribuite, Rousseau rispose con una denuncia contro di lui che replic\u00f2 con una controdenuncia per diffamazione. Rousseau e La Faye ritirano insieme le loro denuncia e finirono per accusare l'incolpevole Saurin, che fu arrestato ma pot\u00e9 dimostrare che i testimoni portati contro di lui erano stati subornati. La sentenza del Parlamento di Parigi del 27 marzo 1711 riconobbe l'innocenza di Sautin e condann\u00f2 Rousseau a versargli di 4.000 franchi d'indennizzo; una seconda sentenza del 7 aprile 1712 lo condann\u00f2 all'esilio perpetuo dalla Francia come colpevole \u00abdi aver composto e distribuito versi impuri, satirici e diffamatori\u00bb.\nNon \u00e8 in realt\u00e0 chiaro se Rousseau fosse realmente l'autore di quei versi: egli afferm\u00f2 che erano stati composti da Saurin col concorso di la Motte e di un gioielliere di nome Malafaire. I versi sono molto mediocri e lontani dalla maniera di Rousseau, ma naturalmente Rousseau, o qualunque fosse l'autore, non li avrebbe certo composti secondo il proprio stile.\nLasciata la Francia, Rousseau raggiunse la Svizzera, accolto dall'ambasciatore francese du Luc. Questi lo condusse con s\u00e9 al congresso di Baden-Baden, presentandolo al principe Eugenio, e poi a Vienna. Infine and\u00f2 ad abitare presso il duca d'Aremberg a Bruxelles, dove il barone de Breteuil gli fece ottenere, nel 1717, delle lettere di raccomandazione, che tuttavia Rousseau non volle utilizzare, pretendendo invece di essere giudicato, cosa che non gli fu accordata.\nNel 1722, a Bruxelles, Rousseau incontr\u00f2 Voltaire. Non \u00e8 chiaro cosa sia successo: sta di fatto che fra i due ci fu subito una grande inimicizia. Secondo Rousseau, dopo una passeggiata in carrozza, \u00abquel bricconcello di Arouet mi aveva talmente indignato con la licenza delle sue proposte e con la lettura d'un'ode empia che dovetti minacciare di farlo scendere e di lasciarlo solo\u00bb.\nNel 1737, stanco dell'esilio, Rousseau sollecit\u00f2 un'autorizzazione a rientrare in Francia. I suoi protettore gli avevano consigliato di venire a Parigi; cos\u00ec fece alla fine del 1738, rimanendovi in incognito sotto il nome di Richer. \u00ab\u00c8 un consomm\u00e9 di Superbia e di Rancore\u00bb, diceva di lui a quel tempo Alexis Piron. \u00abNon parla bene di nessuno [...] Malgrado la pesantezza e l'evidente declino fisico in cui l'ha gettato un'apoplessia, egli porta una parrucca molto vezzosa, che contrasta perfettamente col suo volto devastato [...] Fa una corte spietata ai gesuiti e vive con loro da scolaro giudizioso. Egli \u00e8 tanto incongruente quanto stupido\u00bb.\nLe richieste di permettergli di tornare in Francia non furono accolte e nel febbraio del 1739 egli dovette riprendere la via dell'esilio. Due anni dopo mor\u00ec a Bruxelles.\nConsiderato dai contemporanei \u00abil principe dei nostri poeti lirici\u00bb, Lefranc de Pompignan gli consacr\u00f2, alla sua morte, una magnifica ode della quale maliziosamente Sainte-Beuve disse che era l'ode pi\u00f9 bella dovuta a Rousseau, dal momento che nel XIX secolo Rousseau era disprezzato pressoch\u00e9 da tutti.\nIl suo modo di trattare il verso \u00e8 di estrema correttezza, il verso \u00e8 armonioso e anche musicale, ma le sue liriche sono del tutto prive di sentimento e perfino di pensiero: sono begli oggetti meccanici che cercano di nascondere il vuoto che \u00e8 dentro di loro con l'abuso della mitologia e con la pompa di una retorica scontata. Le odi sentono lo sforzo, i salmi sono insinceri, le lettere sono innaturali mentre le cantate si fanno ancora leggere, insieme con gli epigrammi, genere questo per il quale Rousseau ebbe un vero talento, assecondato da una cattiveria che fu la disgrazia di met\u00e0 della sua esistenza."}
{"id": "1217450", "revid": "1543377", "url": "https://it.wikipedia.org/wiki?curid=1217450", "title": "Java Message Service", "text": "In informatica Java Message Service (o JMS) \u00e8 l'insieme di API, appartenente a Java EE, che consente ad applicazioni Java presenti in una rete di scambiarsi messaggi tra loro. JMS \u00e8 definito dalle specifiche sviluppate sotto il Java Community Process come \"JSR 914\".\nJMS \u00e8 stato distribuito per la prima volta nel 1998. La Sun Microsystems, insieme ad altri produttori, lo svilupparono per creare un'interfaccia che fosse indipendente sia dal sistema operativo che dalla specifica implementazione del sistema di \"messaging\". Tale sistema, detto \"loosely coupled\" (a differenza dei sistemi \"tightly coupled\" come i socket del protocollo TCP, CORBA o RMI) rende possibile la comunicazione tra applicazioni mediante lo scambio di messaggi attraverso un gestore intermedio (chiamato \"provider\") che in questo caso \u00e8 una coda.\nComponenti.\nGli elementi componenti di JMS sono:"}
{"id": "1217454", "revid": "2199520", "url": "https://it.wikipedia.org/wiki?curid=1217454", "title": "Tia Texada", "text": "Biografia.\nDopo l'esordio con una piccola parte in \"Dal tramonto all'alba\" di Robert Rodriguez, ha al suo attivo numerose partecipazioni sia per produzioni cinematografiche come \"Betty Love\", \"Tredici variazioni sul tema\", \"Il tredicesimo piano\" e \"In linea con l'assassino\", sia per produzioni televisive.\nNonostante la sua lunga carriera, il successo \u00e8 arrivato nel 2002, quando il pubblico americano l'ha conosciuta nella serie \"Squadra emergenza\", dove interpretava il Sergente Maritza Cruz, al comando di una squadra anti-crimine; infatti \u00e8 stato proprio il suo personaggio a dettare il destino delle ultime tre stagioni di questo telefilm.\nTerminato \"Squadra Emergenza\" nel 2005, ha partecipato ad alcuni film tra cui \"The Line-Up\" dove interpreta Angel Peraza. \nLa sua canzone \"Driving You Crazy\" \u00e8 presente come sottofondo in un episodio di \"Dawson's Creek\". Inoltre Tia \u00e8 apparsa in diversi video musicali dell'artista brasiliano Alexandre e del sudamericano Iviano. Ha prestato la sua voce per la serie animata \"Static Shock\"."}
{"id": "1217461", "revid": "2110845", "url": "https://it.wikipedia.org/wiki?curid=1217461", "title": "Prosperino Gallipoli", "text": "La sua opera in Mozambico \u00e8 stata fortemente basata su una visione aperta del cooperativismo. Viene ricordato anche per la sua determinazione nella lotta contro le ingiustizie sociali nel paese.\nOpere.\nL'opera pi\u00f9 significativa di Gallipoli fu la fondazione a Maputo della \"Unao Geral das Cooperativas di Maputo\" (\"Unione Generale delle Cooperative di Maputo\", UGCM), tuttora operante nei settori dell'allevamento di polli e dell'agricoltura. Nell'organizzazione svolgono un ruolo determinante le donne, che costituiscono il 95% dei membri della cooperativa.\nAll'interno delle strutture delle cooperative di cui si \u00e8 occupato, Gallipoli ha curato la creazione di scuole, laboratori, centri di salute e altre infrastrutture per il miglioramento della vita dei cooperativisti e delle loro famiglie. Ha istituito inoltre la \"Cassa di Risparmio e di Credito\" (CPC), una cooperativa di credito che fornisce credito alle fasce di popolazione pi\u00f9 povere, sempre nello spirito del cooperativismo.\nSempre a favore delle cooperative di pollicoltori, Gallipoli fece realizzare numerosi mulini per la fabbricazione dei mangini per gli animali, nonch\u00e9 strutture per la macellazione e commercializzazione di polli. Inoltre, favor\u00ec la ricerca agricola e la sperimentazione di nuove colture e introdusse la produzione di energia dal biogas.\nDopo l'alluvione del 2000, coordin\u00f2 la ricostruzione di centinaia di abitazioni in muratura e in materiali locali.\n\u00c8 scomparso improvvisamente nel 2004 a 72 anni."}
{"id": "1217465", "revid": "287204", "url": "https://it.wikipedia.org/wiki?curid=1217465", "title": "36888 Skrabal", "text": ""}
{"id": "1217466", "revid": "21880", "url": "https://it.wikipedia.org/wiki?curid=1217466", "title": "Antiopa", "text": ""}
{"id": "1217473", "revid": "1573940", "url": "https://it.wikipedia.org/wiki?curid=1217473", "title": "Antiopella", "text": "Antiopella \u00e8 un genere di molluschi nudibranchi della famiglia Janolidae.\nTassonomia.\nIl genere comprende le seguenti specie:"}
{"id": "1217475", "revid": "1573940", "url": "https://it.wikipedia.org/wiki?curid=1217475", "title": "Caldukia", "text": "Caldukia \u00e8 un genere di molluschi nudibranchi della famiglia Proctonotidae.\nTassonomia.\nIl genere comprende le seguenti specie:"}
{"id": "1217476", "revid": "105061204", "url": "https://it.wikipedia.org/wiki?curid=1217476", "title": "Telescopio a specchi sottili", "text": "I telescopi a specchi sottili sono telescopi di nuova concezione, i cui specchi hanno un diametro compreso fra i 3 e gli 8 metri, ma uno spessore che raggiunge soltanto qualche decimetro. A causa di questa loro caratteristica, questi specchi si deformano sotto la spinta della forza di gravit\u00e0; tali deformazioni devono essere continuamente compensate da una serie di attuatori piezoelettrici posti sotto gli specchi e controllati da un sofisticato sistema di controllo, in modo da far assumere alle loro superfici la forma di un paraboloide, migliorando sostanzialmente l'osservazione degli oggetti astronomici.\nTecnica costruttiva.\nNel creare telescopi di grande dimensione, ci si imbatte in un problema non marginale: al crescere del diametro, cresce proporzionalmente il peso dello specchio primario, che viene cos\u00ec sottoposto a forti sollecitazioni gravitazionali che ne deformano la struttura e la superficie, ostacolando la corretta messa a fuoco dello strumento.\nPer evitare questo dannoso effetto \u00e8 possibile adoperarsi in due direzioni:\nLa tecnica utilizzata in quest'ultimo caso \u00e8 quella che viene detta \"ottica attiva\" e permette la costruzione di telescopi di grande diametro a specchi sottili, aventi spessori irrisori. Il capostipite di questa serie di telescopi \u00e8 il \"New Technology Telescope\" (NTT) costruito dall'\"European Southern Observatory\" (ESO) a La Silla, in Cile.\nIn aggiunta all'ottica attiva sullo specchio primario, su questo tipo di telescopi viene utilizzata anche la tecnica dell'\"ottica adattiva\", che esegue correzioni in tempo reale del fronte d'onda della luce incidente sullo specchio secondario. Questo tipo di correzione viene eseguita studiando le deformazioni indotte dall'atmosfera terrestre su una stella artificiale creata negli strati alti dell'atmosfera con l'ausilio di un fascio laser.\nIn questo modo \u00e8 possibile correggere in tempo reale tutte le perturbazioni atmosferiche aumentando quindi considerevolmente l'effettivo potere risolutivo dello strumento (spesso riuscendo a scendere anche sotto al centesimo di secondo d'arco), riuscendo ad avvicinarsi al suo limite teorico. Questa tecnica viene correntemente utilizzata nei pi\u00f9 grandi telescopi oggi operativi, come i due telescopi Keck situati all'Osservatorio di Mauna Kea, sulle isole Hawaii."}
{"id": "1217478", "revid": "21880", "url": "https://it.wikipedia.org/wiki?curid=1217478", "title": "Janus (mollusco)", "text": ""}
{"id": "1217479", "revid": "287204", "url": "https://it.wikipedia.org/wiki?curid=1217479", "title": "36060 Babuska", "text": ""}
{"id": "1217480", "revid": "767487", "url": "https://it.wikipedia.org/wiki?curid=1217480", "title": "Lungo la valle delle bambole", "text": "Lungo la valle delle bambole (\"Beyond the Valley of the Dolls\") \u00e8 un film del 1970, diretto da Russ Meyer.\nFu il primo film diretto da Meyer per una major, ed \u00e8 considerato uno dei suoi migliori film. \u00c8 stato definito da lui stesso \u00abil mio capolavoro di sesso e violenza\u00bb. Nel 2001 la rivista \"The Village Voice\" inser\u00ec il film all'87\u00ba posto tra i 100 migliori film del secolo.\nIl film usc\u00ec in Italia con il titolo \"Lungo la valle delle bambole\", ma successivamente fu pubblicizzato con il titolo originale \"Beyond the Valley of the Dolls\".\nTrama.\nCasey assiste in una villa a un brutale omicidio sulla spiaggia: un uomo vestito da nazista viene trafitto da una spada impugnata da un misterioso individuo che indossa un mantello rosso. L'uomo entra nella villa, armato di pistola, si avvicina a una donna che sta dormendo, e le mette la canna in bocca. La ragazza si sveglia e urla. Tre componenti di un gruppo rock femminile, chiamato \"The Kelly Affair\", si stanno esibendo durante una festa del college. Le ragazze sono: Kelly McNamara, la voce del gruppo, Casey Anderson, al basso, e Petronella Danforth, alla batteria. Sotto il palco c'\u00e8 Harris Allsworth, manager del gruppo e fidanzato di Kelly.\nI quattro partono per Hollywood, dove lavora come stilista Susan, la giovane zia di Kelly. Susan invita il gruppo a un party, dove conoscono il famoso magnate e produttore Ronnie Barzell, chiamato \"Z-Man\". Alla festa sono presenti bizzarri personaggi del mondo dello spettacolo, che ballano nudi, si accoppiano in ogni stanza e in ogni luogo, e cercano di farsi notare a tutti i costi.\n\"Z-Man\" inizia a corteggiare Kelly, quindi lancia il gruppo nello show-business con il nuovo nome di \"The Carrie Nation\", ed estromette Harris, diventando il nuovo manager del gruppo. Le tre ragazze, a contatto con il corrotto mondo dello spettacolo, iniziano a cambiare rapidamente: Kelly diventa scaltra e cinica, Petronella tradisce il fidanzato Emerson, con un pugile di colore campione mondiale dei pesi massimi (personaggio chiaramente ispirato a Cassius Clay), mentre Casey rimane incinta, dopo una notte passata con Harris, abortisce e diventa lesbica.\nNel frattempo Harris viene colto da depressione, viene adescato dalla pornostar Ashley St. Ives, e, quando la ragazza lo accusa di essere gay, tenta il suicidio gettandosi da un'impalcatura, mentre il gruppo delle ragazze suona nel corso di una trasmissione televisiva. Harris riesce a salvarsi, ma rimane paralizzato. Il suo gesto colpisce soprattutto Kelly, che abbandona tutto per stargli vicino. Intanto \"Z-Man\" decide di dare un party privato nella sua villa. Invita Casey e la sua amante, Roxanne, e il playboy Michael Blodgett, che vengono accolti da un maggiordomo vestito da nazista, e sono obbligati ad indossare dei curiosi costumi da supereroi.\nTravestito da principessa, con un mantello rosso, \"Z-Man\" obbliga tutti a chiamarlo \"Superwoman\", quindi cerca di sedurre Blodgett, ma questi lo schernisce. \"Z-Man\" reagisce violentemente e lega Blodgett, che cerca di calmarlo. \"Z-Man\" gli confessa di essere realmente una donna, mostrandogli un seno. Blodgett reagisce con repulsione, e \"Z-Man\" lo decapita con una spada (con in sottofondo le fanfare della 20th Century Fox). Ormai impazzito, \"Z-Man\" insegue il maggiordomo (testimone dell'omicidio) sulla spiaggia, e lo trafigge con la spada. Casey assiste all'omicidio, da una finestra, e si rifugia in una stanza, mentre \"Z-Man\" rientra nella villa, prende una pistola e la infila in bocca a Roxanne, che sta dormendo, mimando una fellatio, prima di spararle.\nCasey riesce a chiedere aiuto, telefonando a Kelly, ma subito dopo viene brutalmente uccisa da \"Z-Man/Superwoman\" ormai completamente impazzito. Nella villa arrivano Kelly, Harris, Petronella ed Emerson, che riescono ad uccidere \"Z-Man\". Harris, per lo spavento, riacquista miracolosamente l'uso delle gambe. Nel finale vengono celebrati tre matrimoni: si sposano Kelly e Harris, Emerson e Petronella, e la zia Susan con la sua vecchia fiamma Baxter.\nProduzione.\nRegia.\nDopo il grande successo riscosso nel 1968 da \"Vixen\", Meyer ebbe molte proposte da parte delle major hollywoodiane. La 20th Century Fox offr\u00ec al regista un contratto per dirigere il sequel del melodramma \"La valle delle bambole\", diretto da Mark Robson nel 1967. Meyer accett\u00f2, anche se con qualche esitazione. Chiam\u00f2 quindi per scrivere la sceneggiatura il critico cinematografico Roger Ebert, che inizier\u00e0 con questo film un duraturo sodalizio con il regista.\nMa l'ingresso di Meyer ed Ebert alla Fox non fu trionfale: lo studio all'epoca navigava in brutte acque, e un film diretto da un regista di film erotici e scritto da uno sceneggiatore esordiente non era visto di buon occhio. Comunque i due ebbero totale carta bianca, e Meyer asser\u00ec che quella fu l'unica volta in cui \u00abi ricoverati diressero il manicomio\u00bb.\nIl budget del film era di 900.000 dollari.\nSceneggiatura.\nN\u00e9 Meyer n\u00e9 Ebert avevano letto il romanzo di Jacqueline Susann, ma avevano visto il film. I due decisero di seguirne la trama, trasformandola per\u00f2 in una satira sul mondo dello spettacolo. Il film doveva essere nello stesso tempo un melodramma, un film di cassetta, un musical, una commedia, un soft-core e un film di denuncia. Ebert lo defin\u00ec il primo \"Rock-camp-horror-exploitation-musical\" della storia del cinema.\nIn origine la sceneggiatura non prevedeva il fatto che \"Z-Man\" in realt\u00e0 fosse una donna. L'idea venne ad Ebert. La sceneggiatura fu scritta in sei settimane, \u00abridendo per tutto il tempo\u00bb, afferm\u00f2 Ebert.\nCast.\nIl cast del film \u00e8 composto da molti attori-feticcio di Meyer: da Erica Gavin (protagonista di \"Vixen!\"), a Charles Napier, presente in quasi tutti i film del regista, a Haji, protagonista di \"Faster, Pussycat! Kill! Kill!\". Durante il party iniziale fa la sua prima apparizione Pam Grier, in seguito star della blaxploitation. Edy Williams, che interpreta la pornostar, divenne in seguito la moglie del regista.\nPer quanto riguarda le ragazze della band, Meyer volle attrici sconosciute, a differenza della Fox, che gli proponeva attrici famose. Alla fine il regista vinse la sua battaglia. Dolly Read e Chinthya Myers avevano posato entrambi per \"Playboy\". Ma la vera icona del film \u00e8 sicuramente John La Zar, cio\u00e8 \"Z-Man\", che recit\u00f2 ispirandosi al Riccardo III, di William Shakespeare. L'attore rest\u00f2 imprigionato in questo ruolo per il resto della sua carriera.\nSui set dei suoi film Meyer non dava molte spiegazioni agli attori. A chi gli chiedeva quali erano le motivazioni per interpretare il personaggio il regista rispondeva: \u00abLa tua cazzo di paga!\u00bb. Ma sul set de \"La valle delle bambole\" Meyer fece di tutto per spronare i suoi attori, nascondendo loro di voler girare una commedia satirica, e disse loro di essere seri e rigorosi.\nRiprese.\nLe riprese del film iniziarono nell'inverno del 1969 e terminarono nel marzo del 1970. La scena della strage nella villa di \"Z-Man\" \u00e8 un riferimento alla strage ordinata da Charles Manson il 9 agosto 1969 a Cielo Drive, un quartiere di Los Angeles, in cui venne uccisa tra gli altri l'attrice Sharon Tate.\nCensura.\nPer evitare di avere una X dalla Mpaa, vale a dire il divieto totale ai minori, Meyer lim\u00f2 e rivide a lungo la sceneggiatura, ma il film ebbe lo stesso la X. Quando arriv\u00f2 la notizia, il regista decise di rimontare tutto il film, inserendo scene di nudo e di sesso in pi\u00f9, ma la Fox non glielo permise.\nAll'anteprima del film fu invitata anche l'autrice del romanzo, Jacqueline Susann, che rimase sconvolta e impose una didascalia nei titoli di testa del film, per smentire ogni collegamento con la sua opera. La scrittrice chiese anche i danni alla Fox, e alla sua morte, avvenuta nel 1974, il marito si accord\u00f2 con la Fox per un risarcimento di circa 1 milione e mezzo di dollari.\nAccoglienza.\nIl film usc\u00ec nelle sale americane il 7 giugno 1970, e si rivel\u00f2 un gran successo. Incass\u00f2 infatti 9 milioni di dollari, esattamente dieci volte tanto il budget, e super\u00f2 di gran lunga il film di Robson.\nCritiche.\nIl film scaten\u00f2 le critiche pi\u00f9 disparate. Alcuni lo interpretarono come una cruda rappresentazione del caso Charles Manson, avvenuto nel 1969. Un critico propose di mettere una nota all'inizio del film, che recitava: \u00abAttenzione: questo film \u00e8 estremamente pericoloso per il vostro intelletto. Proseguite con estrema cautela\u00bb.\nMa la parte della critica pi\u00f9 giovane ador\u00f2 subito il film. Secondo il critico del \"New York Times\" Richard Corliss, e secondo Leonard Maltin, autore della famosa \"Film Guide\", \"Lungo la valle delle bambole\" \u00e8 uno dei migliori film degli anni settanta.\nHal Erickson ha scritto: \u00abFortemente criticato ai tempi della sua uscita, il film di Meyer negli anni si \u00e8 guadagnato un grandissimo seguito di estimatori, per il suo singolare mix di musica pop, spirito \"camp\" ed exploitation\u00bb.\nPer Roger Ebert, Harrison Page e Marcia McBroom, il film ebbe un gran successo tra gli afroamericani perch\u00e9 mostrava una coppia di neri che faceva cose normali, come passeggiare tra i campi o baciarsi, a differenza di tanti film dell'epoca, nei quali gli afroamericani erano mostrati per la maggior parte mentre delinquevano.\nIl film, e l'entrata di Meyer alla Fox, scandalizzarono Grace Kelly, all'epoca consigliere della major, che fece enormi pressioni affinch\u00e9 lo studio rompesse il contratto con il regista. Cosa che avvenne alla fine del secondo dei tre progetti, \"I 7 minuti che contano\".\nColonna sonora.\nLa colonna sonora del film \u00e8 composta dai seguenti brani:\nInfluenze musicali.\nIl film ha influenzato molte rock-band, per il suo stile \"camp\":"}
{"id": "1217482", "revid": "486946", "url": "https://it.wikipedia.org/wiki?curid=1217482", "title": "Zephyrina", "text": ""}
{"id": "1217486", "revid": "1226", "url": "https://it.wikipedia.org/wiki?curid=1217486", "title": "Hidden Frontier", "text": ""}
{"id": "1217492", "revid": "1573940", "url": "https://it.wikipedia.org/wiki?curid=1217492", "title": "Bonisa nakaza", "text": "Bonisa nakaza \u00e8 un mollusco nudibranchio della famiglia Janolidae. \u00c8 l'unica specie nota del genere Bonisa."}
{"id": "1217493", "revid": "29244", "url": "https://it.wikipedia.org/wiki?curid=1217493", "title": "Bonisa", "text": ""}
{"id": "1217494", "revid": "110646514", "url": "https://it.wikipedia.org/wiki?curid=1217494", "title": "InnoTrans", "text": "InnoTrans \u00e8 una manifestazione fieristica che si tiene ogni due anni a Berlino, nel periodo autunnale. \u00c8 la principale e pi\u00f9 importante fiera \"Business to business\" del settore ferroviario mondiale, frequentata da un pubblico a forte prevalenza di operatori del settore (circa l'85% dell'affluenza).\nNonostante la prima edizione sia stata solo nel 1996, la manifestazione si \u00e8 rapidamente affermata per via delle sue dimensioni, attrezzature e per la sua importanza strategica per il mercato europeo.\nLa fiera si tiene nel quartiere fieristico di Berlino, e sfrutta il grande piazzale da 20\u00a0000 metri quadrati sul retro degli edifici della fiera, attrezzato con due chilometri di binari e un raccordo con la rete ferroviaria cittadina.\nDurante la manifestazione, all'interno degli spazi espositivi vengono raccolti gli stand delle aziende mentre all'esterno sono esposti i tram, treni, locomotive e carrozze presentati dagli espositori, sia come prototipi che pi\u00f9 spesso come vere e proprie macchine adatte a circolare.\nL'edizione 2006 della fiera, ha ospitato oltre 64.000 visitatori (contro i 45.000 dell'edizione 2004) e 1600 espositori, per un'area espositiva di oltre 100.000 metri quadrati. Circa la met\u00e0 degli espositori erano tedeschi, mentre quelli internazionali provenivano da 40 diversi paesi. Espositori e visitatori.\nI principali ambiti espositivi della fiera sono"}
{"id": "1217495", "revid": "1573940", "url": "https://it.wikipedia.org/wiki?curid=1217495", "title": "Galeojanolus ionnae", "text": "Galeojanolus ionnae \u00e8 un mollusco nudibranchio della famiglia Janolidae. \u00c8 l'unica specie nota del genere Galeojanolus."}
{"id": "1217496", "revid": "29244", "url": "https://it.wikipedia.org/wiki?curid=1217496", "title": "Galeojanolus", "text": ""}
{"id": "1217497", "revid": "30610", "url": "https://it.wikipedia.org/wiki?curid=1217497", "title": "Antonio Michela", "text": ""}
{"id": "1217498", "revid": "64537", "url": "https://it.wikipedia.org/wiki?curid=1217498", "title": "Venilia mucronifera", "text": ""}
{"id": "1217499", "revid": "21880", "url": "https://it.wikipedia.org/wiki?curid=1217499", "title": "Venilia", "text": ""}
{"id": "1217511", "revid": "1543377", "url": "https://it.wikipedia.org/wiki?curid=1217511", "title": "Lagarflj\u00f3t (lago)", "text": "Il lago Lagarflj\u00f3t (chiamato anche \"L\u00f6gurinn\") \u00e8 situato nell'Islanda orientale, vicino a Egilssta\u00f0ir. La superficie misura 53\u00a0km\u00b2 ed \u00e8 lungo circa 25\u00a0km, mentre la sua larghezza massima \u00e8 di 2,5\u00a0km e la sua profondit\u00e0 di 112\u00a0m. L'omonimo fiume scorre attraverso questo lago.\nLa pi\u00f9 estesa foresta islandese, \"Hallormssta\u00f0arsk\u00f3gur\", si trova vicino a questo lago, come la cascata, Hengifoss. Questa, alta ben 118\u00a0m, \u00e8 una delle pi\u00f9 alte del paese, ed esattamente sotto questa ce n'\u00e8 un'altra chiamata Litlanesfoss.\nCome nel lago scozzese Loch Ness, si dice dimori un mostro, una sorta di creatura spaventosa, chiamata \"Lagarfljotsormurinn\" dagli abitanti del luogo, che vivrebbe nelle profondit\u00e0 di questo lago."}
{"id": "1217512", "revid": "44627", "url": "https://it.wikipedia.org/wiki?curid=1217512", "title": "Semimetrica", "text": ""}
{"id": "1217513", "revid": "44627", "url": "https://it.wikipedia.org/wiki?curid=1217513", "title": "Quasimetrica", "text": ""}
{"id": "1217515", "revid": "44627", "url": "https://it.wikipedia.org/wiki?curid=1217515", "title": "Prametrica", "text": ""}
{"id": "1217517", "revid": "44627", "url": "https://it.wikipedia.org/wiki?curid=1217517", "title": "Emimetrica", "text": ""}
{"id": "1217518", "revid": "111575501", "url": "https://it.wikipedia.org/wiki?curid=1217518", "title": "Villa di Striano", "text": "La Villa di Striano si trova a Ronta, nel comune di Borgo San Lorenzo, nei pressi della chiesa di Santa Maria a Pulicciano.\nEssa appartenne al pittore Michele Gordigiani, che la fece decorare con pitture dall'architetto Luigi Del Moro e poi pass\u00f2 al barone berlinese Robert von Mendelssohn, che discendeva dalla famiglia del celebre musicista Mendelssohn: il barone vi impiant\u00f2 il parco e la sorgente."}
{"id": "1217519", "revid": "44627", "url": "https://it.wikipedia.org/wiki?curid=1217519", "title": "Pseudometrica", "text": ""}
{"id": "1217521", "revid": "1305772", "url": "https://it.wikipedia.org/wiki?curid=1217521", "title": "Lagarflj\u00f3t", "text": "Lagarflj\u00f3t si pu\u00f2 riferire a:"}
{"id": "1217526", "revid": "9684430", "url": "https://it.wikipedia.org/wiki?curid=1217526", "title": "Mauricio Roberto Pocchettino", "text": ""}
{"id": "1217528", "revid": "1534511", "url": "https://it.wikipedia.org/wiki?curid=1217528", "title": "Gruppo U(1)", "text": ""}
{"id": "1217529", "revid": "32698", "url": "https://it.wikipedia.org/wiki?curid=1217529", "title": "Gruppo SU(2)", "text": ""}
{"id": "1217531", "revid": "889336", "url": "https://it.wikipedia.org/wiki?curid=1217531", "title": "Mauricio Pochettino", "text": "Da giocatore ha partecipato alla Copa Am\u00e9rica 1999 e al Mondiale 2002. Da allenatore ha raggiunto una finale di Champions League nel 2019 con il e ha vinto una Supercoppa francese e una Coppa di Francia con il nel 2021.\nBiografia.\n\u00c8 di origini torinesi, pi\u00f9 precisamente virlesi. Nel 2018 il comune di Virle Piemonte (TO) gli ha conferito la cittadinanza onoraria. Suo figlio Maurizio \u00e8 anch'egli un calciatore.\nCarriera.\nGiocatore.\nClub.\nInizi\u00f2 nel Newell's Old Boys e debutt\u00f2 nella prima divisione argentina nel 1988 a 16 anni. A 18 anni vinse il suo primo titolo Apertura con Marcelo Bielsa come allenatore. Successivamente con lo stesso allenatore ha vinto il Torneo Integraci\u00f3n (1990-1991) e nel 1992 il Torneo Clausura.\nNel 1994 arriv\u00f2 in Europa, all'Espanyol dove vinse la Copa del Rey del 2000. Dopo il 2000 andr\u00e0 in Francia, prima al Paris Saint Germain e successivamente al Bordeaux. Nel 2004 ritorn\u00f2 all'Espanyol, dove nel 2006 vinse nuovamente la coppa nazionale spagnola e divent\u00f2 il giocatore straniero con pi\u00f9 presenze nel club.\nNazionale.\nCon la nazionale argentina ha esordito nel 1999 contro i Paesi Bassi (1-1), partecipando alla Copa Am\u00e9rica 1999 e al Mondiale 2002. Vanta in totale 20 presenze e 2 reti.\nAllenatore.\nEspanyol.\nOttiene il patentino di allenatore nel 2008 e inizia facendo pratica come vice allenatore dell'Espanyol. Il 20 gennaio 2009 l'allenatore Jos\u00e9 Manuel Esnal viene esonerato, permettendo a Pochettino di sedersi sulla panchina della prima squadra, in quel momento ultima in classifica. Alla fine della stagione l'Espanyol riesce a salvarsi, grazie a una vittoria all'ultima giornata sul campo dell'Almer\u00eda. Alla luce della salvezza, ottiene un rinnovo di contratto per tre anni.\nNelle successive due stagioni arrivano altre due salvezze tranquille che portano a un nuovo rinnovo, questa volta fino al 2014. Il 25 febbraio 2012 diventa inoltre il quarto allenatore della storia del club come numero di presenze in panchina.\nIl 26 novembre 2012, dopo 13 giornate di campionato con due sole vittorie, viene esonerato dal club.\nSouthampton.\nIl 18 gennaio 2013 diventa il nuovo allenatore del Southampton.\nDebutta pareggiando per 0-0 contro l'Everton e gradualmente riesce a risollevare le sorti dei \"Saints\", portandoli alla salvezza. Nella stagione successiva disputa una buona stagione, concludendo il campionato all'8\u00ba posto.\nTottenham.\nIl 27 maggio 2014 diventa il nuovo allenatore del Tottenham, firmando un contratto quinquennale col club londinese. Il primo anno ottiene un 5\u00ba posto in campionato e raggiunge la finale di League Cup, poi persa contro il .\nNella stagione successiva termina al 3\u00ba posto in campionato alle spalle del e dell'.\nLa stagione 2016-2017 \u00e8 una delle migliori dell'esperienza al Tottenham: chiude infatti il campionato al 2\u00ba posto dietro al , ma delude ancora in Champions League.\nAlla sua quarta stagione alla guida degli \"Spurs\", Pochettino chiude ancora al 3\u00ba posto in campionato e raggiunge gli ottavi di Champions League.\nLa stagione 2018-2019, conclusa al 4\u00ba posto in campionato, \u00e8 ricordata soprattutto per il percorso in Champions League: dopo aver superato il girone da secondi, sopravanzando l' solo all'ultima giornata, i londinesi superano agli ottavi il e ai quarti i connazionali del . In semifinale trovano il sorprendente , uscendo sconfitti all'andata per 0-1. Nella gara di ritorno il Tottenham si impone per 3-2 con un gol all'ultimo secondo di recupero, accedendo cos\u00ec alla finale. Nell'ultimo atto della competizione europea arriva per\u00f2 la sconfitta per 0-2 contro il .\nL'anno successivo la squadra vive un inizio di stagione difficile, indi per cui il 19 novembre 2019 viene esonerato.\nPSG.\nIl 2 gennaio 2021 viene annunciato come nuovo allenatore del , con il quale firma un contratto fino al 2022 pi\u00f9 un'opzione per un altro anno che verr\u00e0 esercitata il 23 luglio dello stesso anno. Esordisce nella partita di campionato del 6 gennaio contro il , terminata 1-1. Il 13 gennaio vince il suo primo titolo da allenatore, superando per 2-1 l' nella Supercoppa francese. Dopo vari risultati positivi in campionato, la sua squadra, il 16 febbraio, ottiene una grande vittoria negli ottavi di Champions League contro il Barcellona al Camp Nou, vincendo per 4-1 con tripletta di Kylian Mbapp\u00e9. Dopo aver eliminato il ai quarti, il PSG viene eliminato in semifinale per mano del (1-2, 0-2). Il 19 maggio vince la Coppa di Francia battendo il per 2-0. In campionato termina secondo a un punto dal .\nLa stagione successiva inizia con la sconfitta nella Supercoppa francese per 0-1, ancora contro i \"mastini\".\nStatistiche.\nStatistiche da allenatore.\n\"Statistiche aggiornate al 26 febbraio 2022. In grassetto le competizioni vinte\"."}
{"id": "1217532", "revid": "32698", "url": "https://it.wikipedia.org/wiki?curid=1217532", "title": "Gruppo SU(3)", "text": ""}
{"id": "1217537", "revid": "2060792", "url": "https://it.wikipedia.org/wiki?curid=1217537", "title": "Mokujin", "text": " \u00e8 un personaggio immaginario della serie di videogiochi picchiaduro \"Tekken\", apparso per la prima volta in \"Tekken 3\".\nScheda del personaggio.\nAspetto.\nMokujin \u00e8 un manichino d'addestramento intagliato da una quercia di duemila anni: infatti ha una forma umanoide, con un naso e due occhi (anche se nei capitoli precedenti viene rappresentato senza occhi o con uno solo). Ha due sfere di piombo al posto delle mani, che rendono pi\u00f9 potenti i suoi pugni).\nIn generale possiede due costumi, che rappresentano rispettivamente un maschio e una femmina della sua specie..\nDietro la schiena, ha inciso per dodici volte il carattere cinese \"\u6b63\" (pronuncia: \"zh\u00e8ng\"; traduzione: \"corretto, giusto, onesto\"), fatta eccezione per quello in basso a sinistra lasciato incompleto.\nCaratteristiche.\nMokujin prende vita e inizia a muoversi ogni volta che un'entit\u00e0 maligna si manifesta nel mondo, per poi tornare a riposare quando questa viene eliminata.\nMokujin pratica uno stile di combattimento chiamato \"Mokujin-Ken\" (tradotto letteralmente: \"il pugno della persona di legno\"), che gli permette di copiare le tecniche di lotta dei vari personaggi di Tekken una volta per ogni turno.\nStoria.\nIn \"Tekken 3\", Mokujin prende vita dopo la resurrezione del Dio della Lotta, Ogre.\nSapendo che Ogre era al \"The King of Iron Fist Tournament 3\", o Tekken 3, Mokujin decide di iscriversi e partecipare al torneo per sconfiggerlo e tornare a riposare in pace.\nNel suo epilogo, dopo aver vinto il torneo, Mokujin si trova in una foresta e un altro Mokujin dall'aspetto femminile (probabilmente sua moglie) gli tira un pugno, gli lancia un secchio e lo costringe a raccogliere l'acqua in un lago l\u00ec vicino. Mokujin obbedisce tristemente, ma sulla via del ritorno incontra altri due piccoli Mokujin mentre giocano a Tekken 3: lui si ferma a giocare impersonando se stesso mentre combatte contro un Mokujin femmina, vincendo l'incontro.\nMokujin esulta divertito, ma scopre che sua \"moglie\" \u00e8 dietro di lui che lo fissa arrabbiata; la scena si conclude con lei che gli sferra un altro pugno.\nNell'epilogo di \"Tekken Tag Tournament\", si pu\u00f2 vedere Mokujin intento a insegnare a circa quaranta suoi simili lo stile di combattimento del Kung Fu tradizionale.\nNon compare in \"Tekken 4\", in quanto il boss finale Heihachi Mishima non viene considerato come un'entit\u00e0 maligna.\nTuttavia, viene sostituito dal robot umanoide Combot che, a differenza di Mokujin, non cambia lo stile di combattimento ad ogni round, ma ad ogni stage.\nIn \"Tekken 5\", si scopre che Mokujin \u00e8 ritornato ad essere un manichino senza vita e a riposare in pace dopo che Jin Kazama riusc\u00ec a sconfiggere Ogre, ma anche che si risveglia alla fine del \"\"The King of Iron Fist Tournament 4\", o Tekken 4, con la resurrezione di Jinpachi Mishima. Quindi Mokujin partecipa al \"The King of Iron Fist Tournament 5\", o Tekken 5, per sconfiggere Jinpachi e tornare a riposare in pace.\nIn questo capitolo, i personaggi di Tekken affrontano un sub-boss al quarto stage prima di affrontare Jinpachi Mishima: il sub-boss di Mokujin \u00e8 Roger Jr.\nDi conseguenza, il sub-boss di Roger Jr. \u00e8 Mokujin.\nNel suo epilogo, Mokujin sconfigge e elimina Jinpachi; ma si affloscia a terra subito dopo, ritornando a essere un manichino senza vita. Un raggio di Sole passa tra le nubi illuminando Mokujin, facendogli nascere un germoglio sul naso.\nIn \"Tekken 6\", Mokujin si risveglia nuovamente dallo stato privo di vita di un manichino, sentendo una presenza malefica nell'aria: si tratta di Azazel, un'entit\u00e0 soprannaturale risvegliata a sua volta dalla lotta tra Jin Kazama e Kazuya Mishima. Decide cos\u00ec di partecipare al \"The King of Iron Fist Tournament 6\"\", o Tekken 6, per combattere nuovamente contro la malvagit\u00e0 e proteggere l'umanit\u00e0.\nL'epilogo di questo capitolo, viene raccontato come se fosse una fiaba, disegnata in stile bidimensionale: Mokujin, alla guida di una macchina, attraversa montagne, oceani e deserti per raggiungere il castello del \"Signore Oscuro\".\nDopo una terribile battaglia, Mokujin riesce a sconfiggerlo e, parodizzando l'epilogo di Jin Kazama in Tekken 5, prende il suo posto sul trono.\nNell'epilogo di \"Tekken Tag Tournament 2\", Mokujin vince il torneo e come premio, viene invitato a visitare il Future Research Laboratory della Bandai Namco Entertainment.\nUna volta entrato nell'edificio, Mokujin incontra la sua guida: la versione femminile di Mokujin.\nQuesta si innamora di lui a prima vista e lo accompagna a visitare il laboratorio, passando insieme tanti bei momenti.\nFinita la visita, lei si appresta a dare a Mokujin un biglietto con scritto \"Ti amo\", ma lo scopre mentre si diverte a intrattenere tre ragazze: presa dalla rabbia e dalla gelosia, sferra a Mokujin un pugno cos\u00ec forte da scaraventarlo fuori dall'edificio."}
{"id": "1217539", "revid": "6923", "url": "https://it.wikipedia.org/wiki?curid=1217539", "title": "\u00c9tienne Baluze", "text": "Biografia.\nFu educato nella sua citt\u00e0 natale presso il locale collegio di gesuiti e, ricevuti gli ordini minori, nel 1656 venne scelto come suo segretario personale dall'arcivescovo di Tolosa, Pierre de Marca (poi arcivescovo di Parigi): fu bibliotecario di Jean-Baptiste Colbert dal 1667 e professore di diritto canonico al \"Collegio Reale\" di Parigi, oggi il Coll\u00e8ge de France (31 dicembre 1689), del quale divenne direttore nel 1707.\nEssendosi legato al cardinale de Bouillon, ne condivise la cattiva sorte quando, dopo aver scritto la \"Histoire g\u00e9n\u00e9alogique de la Maison d'Auvergne\" (1708), ovvero della famiglia d'origine del suo patrono, fu accusato di aver inserito dei documenti falsi, e venne per questo esiliato in provincia: venne richiamato nella capitale nel 1713 ma venne privato di tutti i benefici.\nOpere.\nPubblic\u00f2 importanti antologie di documenti (\"Conciliorum nova collectio\", 1683; \"Capitularia regum Francorum\", 1677; \"Miscellanea\" 1678) e notevoli opere storiche (\"Historia Tutelensis\", 1716; \"Vitae Paparum Avenionensium\", 1693; \"Histoire genealogique de la maison d'Auvergne\", 1708)."}
{"id": "1217540", "revid": "287204", "url": "https://it.wikipedia.org/wiki?curid=1217540", "title": "Etienne Baluze", "text": ""}
{"id": "1217541", "revid": "834", "url": "https://it.wikipedia.org/wiki?curid=1217541", "title": "Sistema metrico", "text": ""}
{"id": "1217546", "revid": "547034", "url": "https://it.wikipedia.org/wiki?curid=1217546", "title": "Carlo Filangieri, principe di Satriano", "text": "Figlio di Gaetano Filangieri, partecip\u00f2 alle guerre napoleoniche nell'esercito francese: prese parte alla battaglia di Austerlitz e alla Campagna di Spagna. Trasferito nel Regno di Napoli per aver ucciso in duello un generale italo-francese, fu aiutante di campo di re Gioacchino Murat che lo nomin\u00f2 generale nel 1813.\nDopo la restaurazione borbonica nel Regno delle Due Sicilie, fu reintegrato ed ebbe vari incarichi comandando con successo la Campagna per la riconquista della Sicilia (1848-1849). Rimase nell'isola come luogotenente fino al 1855.\nNel periodo immediatamente precedente all'Impresa dei Mille fu Presidente del Consiglio del Regno delle Due Sicilie e ministro della Guerra (8 giugno 1859-16 marzo 1860). Durante tale carica si batt\u00e9 invano per un'alleanza del Regno delle Due Sicilie con il Piemonte e la Francia.\nDopo l'unit\u00e0 collabor\u00f2 con il governo del Regno d'Italia.\nGiovent\u00f9 (fino al 1808).\nCarlo Filangieri, discendente di un'antica famiglia nobiliare napoletana, era figlio di Gaetano Filangieri, giurista e filosofo napoletano, e di Carolina Frendel, ungherese, che fu educatrice della principessa Luisa Maria di Borbone secondogenita di Re Ferdinando IV.\nDopo il loro matrimonio, celebrato nel 1783, Gaetano Filangieri dovette allontanarsi da Napoli per motivi di salute e trascorrere un periodo di tempo a Cava de' Tirreni dimorando nella Villa Eva. dove, il 10 maggio 1784, nacque il primogenito Carlo.\nCarlo Filangieri, rimasto orfano del padre nel 1788, mostr\u00f2 fin dalla prima giovinezza una propensione per la vita militare per cui, come di consueto nella nobilt\u00e0 napoletana, ottenne ancora minorenne il brevetto di ufficiale di cavalleria (nel \"Reggimento Principe Leopoldo\"). Studi\u00f2 il latino, la filosofia, le scienze esatte e la matematica, che prediligeva. Impar\u00f2 il francese per elezione.\nA 15 anni fu invitato dallo zio Antonio Filangieri (fratello del padre) ad intraprendere la carriera militare in Spagna, sennonch\u00e9 re Carlo IV a seguito della Rivoluzione partenopea del 1799 aveva vietato l'ingresso in Spagna ai napoletani. Carlo Filangieri si trov\u00f2, cos\u00ec, a Livorno senza alcuna possibilit\u00e0 di continuare il suo viaggio e decise di recarsi a Milano, capitale della Repubblica Cisalpina, dove gi\u00e0 si era sparsa l'eco delle vittorie dell'esercito napoleonico.\nL'ingresso nell'esercito francese.\nA Milano, il giovane Carlo fece la conoscenza del comandante dell'armata francese in Italia, il generale Guillaume Marie-Anne Brune che era ammiratore delle opere di Gaetano Filangieri. Il generale decise che il figlio del famoso giurista avrebbe dovuto continuare gli studi e permise a Carlo di partire per la Francia.\nArrivato a Parigi, dopo un breve colloquio con Napoleone che volle conoscere \u00abl'orfano dell'illustre autore della \"Scienza della Legislazione\"\u00bb, Carlo Filangieri entrava al \"Prytan\u00e9e\", l'istituto superiore che nel 1808 sarebbe diventato il \"Prytan\u00e9e national militaire\".\nConseguito il diploma con brillantissimi risultati, l'8 gennaio 1803 ottenne il suo primo grado nell'esercito francese: sottotenente del \"33\u00ba reggimento\" di fanteria. Con questo reparto, partito per le Fiandre a seguito della rottura del Trattato di Amiens (1802), Filangieri ottenne il battesimo del fuoco il 3 giugno 1804.\nNel contesto delle guerre napoleoniche della terza coalizione, nel novembre del 1805, Carlo si trov\u00f2 sotto il comando del generale francese Davout impegnato in Austria nell'inseguimento dell'armata del generale russo Kutuzov.Dopo la conquista francese di Vienna (12 novembre 1805) per\u00f2, gli austro-russi concentrarono un'imponente armata per contrattaccare i francesi nei pressi della cittadina di Austerlitz (oggi Slavkov u Brna).\nIl 2 dicembre 1805 Carlo Filangieri, inquadrato nella divisione del generale Louis Friant (1758-1829), partecip\u00f2 alle prime fasi della battaglia, durante la quale fu ferito nella conquista di posizioni nemiche.\nDopo Austerlitz, una delle pi\u00f9 brillanti vittorie di Napoleone, Filangieri fu promosso tenente assieme ad altri quattro ufficiali del \"33\u00ba reggimento di linea\".\nContro i Borbone di Napoli.\nCon la sconfitta austriaca l'attenzione di Napoleone si rivolse all'Italia dove il Regno di Napoli di Ferdinando IV si era schierato al fianco della Gran Bretagna.\nL'imperatore decise che tutti i napoletani dell'esercito francese sarebbero dovuti partire per l'invasione del Regno borbonico, che inizi\u00f2 il 9 febbraio 1806 ad opera dell'armata del generale francese Andrea Massena. Giunto a Napoli (conquistata il 14 febbraio) nel maggio del 1806, Filangieri fu chiamato con il grado di capitano a far parte dello Stato Maggiore del generale Mathieu Dumas. Immediatamente spedito al fronte, fu chiamato a partecipare all'assedio di Gaeta che termin\u00f2 il 18 luglio del 1806. Anche in questa circostanza Filangieri si distinse per le sue doti militari conseguendo la Legion d'onore.\nFuggito dall'assedio di Gaeta in cui era stato strenuo difensore, il generale austriaco Philippsthal organizz\u00f2 nel 1807 dalla Sicilia borbonica un tentativo di invasione della Calabria. I francesi accorsero a contrastarlo e Filangieri partecip\u00f2 alle vittoriose operazioni contro il nemico (battaglia di Mileto) e alla conquista di Reggio. Nel 1808, sulla base dei rapporti dei suoi superiori, Filangieri fu insignito della Croce di cavaliere dell'Ordine reale delle Due Sicilie e promosso caposquadrone dello Stato Maggiore dell'Esercito\nIn Spagna.\nNel luglio del 1808, in occasione di un incarico di scorta alla regina consorte del re di Napoli Giuseppe Bonaparte, Giulia Clary, Filangieri ebbe l'ordine, a Lione, di trasferirsi a Madrid.\nNella Penisola iberica divampava la Guerra d'indipendenza spagnola, che vedeva spagnoli, inglesi e portoghesi combattere l'impero napoleonico.\nIn questo contesto Filangieri ricevette diversi incarichi di esplorazione e collegamento fra i generali, fra i generali e Napoleone e fra i generali e Re Giuseppe che intanto era passato dal trono di Napoli a quello di Spagna e di cui Filangieri non ammirava le doti militari.\nPer vincere la guerra, nell'autunno 1808 Napoleone prese il comando diretto dell'esercito francese in Spagna. Filangieri fu assegnato allo Stato Maggiore del Maresciallo Nicolas Jean-de-Dieu Soult e partecip\u00f2 attivamente alla conquista di Burgos (10 novembre 1808).\nPochi giorni dopo la battaglia per la conquista di questa citt\u00e0 spagnola, un avvenimento segn\u00f2 la vita di Carlo Filangieri interrompendone la carriera militare in Spagna.\nIl 15 novembre 1808 sfid\u00f2 infatti a duello il generale milanese Fran\u00e7ois Franceschi-Losio (1770-1808) colpevole di un'insinuazione di scarso coraggio ai danni di un ufficiale assente quale napoletano. Il duello alla pistola avvenne il giorno dopo alle 10 a Burgos. Franceschi spar\u00f2 per primo ma il colpo for\u00f2 la falda destra dell'uniforme di Filangieri che rimase illeso. Filangieri spar\u00f2 a sua volta e colp\u00ec al ventre il rivale che dopo poche ore mor\u00ec.\nPer questa azione, tanto pi\u00f9 grave quanto per il fatto che un capitano aveva sfidato a duello e ucciso un generale, Filangieri fu trasferito ad altro incarico a Napoli, dove da qualche mese reggeva il trono Gioacchino Murat.\nCon Giacchino Murat (1808-1815).\nDopo brevi incarichi in Abruzzo e in Calabria e la notifica della Croce di commendatore delle Due Sicilie, Filangieri, partecip\u00f2 al fallito tentativo di conquista della Sicilia borbonica da parte dell'esercito di Murat. Successivamente, promosso colonnello, nel marzo del 1811, gli fu affidato il comando del \"6\u00ba reggimento di linea Napoli\". Con questo corpo si apprest\u00f2 a partecipare alla Campagna di Russia del 1812 ma, a causa di un temuto sbarco di truppe anglo-borboniche a Napoli, gli fu comandato di rinunciarvi.\nIl 5 luglio 1813 venne promosso Maresciallo di campo e nel 1814 fu nominato aiutante di campo di Murat, impegnato a far sopravvivere il suo regno dopo la prima caduta di Napoleone. A tale scopo il re invi\u00f2 a far parte della missione diplomatica di Napoli al Congresso di Vienna Filangieri il quale, tornato in patria, disilluse Murat riguardo alla possibilit\u00e0 di mantenere lo \"status quo\".\nAlla battaglia del Panaro.\nDopo la partenza di Napoleone dall'Isola d'Elba e qualche tentennamento, Murat decise di attaccare l'Austria il 15 marzo 1815 dando cos\u00ec inizio alla Guerra austro-napoletana. Avanzate nello Stato Pontificio, le truppe napoletane batterono gli austriaci a Cesena, ma si dovettero fermare al fiume Panaro dietro il quale si era attestato il generale asburgico Vinzenz Ferrerius von Bianchi con 6.600 uomini.\nL'attraversamento del fiume all'altezza del ponte fortificato di Sant'Ambrogio (presso San Cesario sul Panaro) fu affidato da Murat alla divisione del generale Carrascosa il 4 aprile 1815. Dopo due tentativi falliti, Murat diede ordine a Filangieri di comunicare al generale Jean-Baptiste Fontaine di attaccare con il 3\u00ba Reggimento lancieri la barricata nemica appena l'artiglieria napoletana vi avesse aperto una breccia.\nFontaine rifiut\u00f2 di eseguire l'ordine e Filangieri dopo aver avuto il permesso di Murat, al momento opportuno, con 24 cavalieri prese d'assalto il ponte oltre il quale la barricata era stata danneggiata. Senza rinforzi, ferito pi\u00f9 volte e persi tutti i suoi uomini, Filangieri fu catturato, quasi esanime, dal nemico.\nMalgrado l'episodio, la battaglia volse a favore del re di Napoli che dopo la vittoria trov\u00f2 Filangieri semisvenuto lungo la via per Modena, abbandonato dagli austriaci in ritirata. Murat, dopo averlo soccorso personalmente, lo promosse sul campo, a 31 anni, tenente generale.\nLa vittoria della Battaglia del Panaro non consent\u00ec tuttavia a Murat di vincere la guerra, il cui esito tragico lo port\u00f2 alla caduta e poi alla morte nell'ottobre dello stesso 1815.\nLa Restaurazione borbonica (1815-1821).\nDopo la definitiva caduta di Napoleone Carlo Filangieri fu, grazie al Trattato di Casalanza, confermato nel grado. Assistette alla restaurazione del regime del suo antico nemico Ferdinando IV che, abolendo la carica di Ministro della Guerra, form\u00f2 il \u201cSupremo Consiglio di Guerra\u201d. Ne fecero parte Leopoldo di Borbone quale presidente e, fra i consiglieri, due generali borbonici lealisti e due murattiani: Angelo D'Ambrosio (1771-1822) e Carlo Filangieri.\nQuest'ultimo in quello stesso periodo veniva anche scelto dall'eccentrica sorella del padre, Teresa Filangieri, quale erede del suo consistente patrimonio. La zia di Carlo, infatti, era consorte di Filippo Fieschi Ravaschieri, principe di Satriano in Calabria, possidente di antichi feudi ai quali era congiunto il titolo nobiliare.\nLa difficile coesistenza all'interno del Supremo Consiglio ebbe termine nell'agosto del 1816, quando D'Ambrosio e Filangieri si dimisero. Causa del ritiro fu un decreto con il quale si istituiva un'onorificenza per i militari che avevano combattuto dalla parte di Ferdinando IV discriminando cos\u00ec i \"murattiani\".\nDissoltosi il Supremo Consiglio, nel 1817 furono riunite le cariche di comandante dell'esercito e di Ministro della Guerra nella persona del generale austriaco Laval Nugent von Westmeath, vincitore di Murat in alcune delle sue ultime battaglie. Ci\u00f2 caus\u00f2 la rottura definitiva fra borbonici e murattiani.\nAmareggiato da queste vicissitudini, Carlo Filangieri, nella primavera del 1820, trov\u00f2 conforto nell'unione matrimoniale con Agata Moncada, figlia del nobile siciliano Giovanni Luigi Moncada, principe di Patern\u00f2. I due coniugi andarono a vivere a Napoli, alla Riviera di Chiaia, nel palazzo Ravaschieri di Satriano.\nCostituzione e intervento austriaco.\nNello stesso 1820 scoppi\u00f2 a Napoli una rivolta carbonara a favore della costituzione che port\u00f2 anche alla diserzione di alcuni reparti dell'esercito. A luglio Filangieri fu incaricato di prendere il comando della guardia cittadina e di una commissione di sicurezza pubblica. Nello stesso tempo, per giudicare la condotta degli ufficiali, venne creata una \u201cGiunta di Scrutinio\u201d di cui Filangieri rifiut\u00f2 la guida facendo decadere il tentativo di reazione borbonica. Subito dopo Ferdinando promulg\u00f2 la costituzione che era stata concessa in Spagna.\nNel parlamento napoletano costituzionale prevalsero gli ideali del decennio murattiano per cui, partito il re in cerca di aiuto il 14 dicembre 1820, con il Congresso di Lubiana, l'Austria decideva il suo intervento nel Regno delle Due Sicilie per ristabilirvi l'ordine. Vi si oppose un debole esercito costituzionale, comandato da Guglielmo Pepe e Michele Carrascosa, nel quale Carlo Filangieri comand\u00f2 la 4\u00aa Divisione della Riserva. Fra il 7 e il 9 marzo 1821 si combatt\u00e9 la decisiva battaglia di Rieti-Antrodoco che, anche a causa della fedelt\u00e0 al re delle truppe napoletane e delle conseguenti diserzioni, si concluse con la vittoria austriaca. Aderendo all'invito di Ferdinando, l'esercito napoletano si dissolse e il 23 marzo 1821 gli austriaci entrarono a Napoli.\nDestituzione e riabilitazione (1821-1848).\nCon la definitiva restaurazione borbonica, il 27 marzo 1821 Carlo Filangieri fu esonerato dal comando della Guardia e il 20 aprile ebbe comunicazione di essere sotto inchiesta. Rifiutatosi di apparire in giudizio di fronte a sei generali suoi subordinati, rispose per iscritto alle accuse. La difesa fu tuttavia inutile, poich\u00e9 il 29 luglio 1821 Ferdinando lo destitu\u00ec dal grado di generale revocandogli ogni onorificenza. Ritiratosi a vita privata nei suoi possedimenti, Filangieri si dedic\u00f2 alla gestione della ferriera di Cardinale, in Calabria.\nDopo nove anni, salito al trono nel 1830 alla morte del padre Francesco I, Ferdinando II dimostr\u00f2 di voler rompere con la vecchia politica filoaustriaca e rivalutare gli ufficiali destituiti nel 1821.\nA testimonianza del nuovo corso, Filangieri fu reintegrato nel suo grado di generale e l'11 gennaio 1831 fu chiamato a corte e decorato dal re con il collare dell'Ordine di San Gennaro, la pi\u00f9 alta onorificenza del regno. Lo stesso anno fu anche insignito del cavalierato di gran croce dell'Ordine di San Giorgio della Riunione.\nIn seguito Ferdinando II lo chiam\u00f2 alla Dieta dei generali per il riordinamento dell'esercito e gli affid\u00f2 il comando dell'artiglieria, del Genio, delle scuole militari e dell'ufficio topografico. Con questi mandati Filangieri potenzi\u00f2 le difese della fortezza di Gaeta, fece costruire caserme, ospedali e ampli\u00f2 l'arsenale militare. Svincol\u00f2 la flotta militare dai tecnici inglesi istituendo a Pietrarsa la scuola teorico-pratica dei macchinisti che serv\u00ec a dare impulso alla navigazione a vapore e alla costruzione di locomotive. Filangieri dispose inoltre l'istruzione dei pi\u00f9 valenti ufficiali in Francia, Belgio e Gran Bretagna.\nNel 1843, altro segno di benevolenza reale, Filangieri entr\u00f2 a Corte quale \u201cGentiluomo di Camera di Sua Maest\u00e0 con esercizio\u201d.\nA capo della spedizione di Sicilia (1848-1849).\nPrimi fra i moti che avrebbero sconvolto l'Europa nel 1848 furono quelli della Rivoluzione siciliana. D'accordo con la maggior parte dei suoi collaboratori, fra cui Filangieri, Ferdinando II, l'11 febbraio 1848, per arginare le proteste, promulg\u00f2 la costituzione. L'avvenimento, invece di placare le popolazioni le agit\u00f2 in tutta Italia e il 13 aprile il Parlamento siciliano neoeletto decret\u00f2 decaduto dal trono di Sicilia Ferdinando II.\nQuello stesso mese, sfiduciato dai governanti borbonici e constatata l'impossibilit\u00e0 di rendersi utile in qualche modo, Filangieri chiese e ottenne di ritirarsi nuovamente a vita privata; ma il 26 agosto 1848, vista la grave situazione in Sicilia, Ferdinando II lo richiam\u00f2 affidandogli il comando della spedizione che avrebbe dovuto riconquistare l'isola.\nFilangieri organizz\u00f2 la spedizione in tre giorni e il 30 agosto 1848 si imbarc\u00f2 a Napoli con due reggimenti svizzeri e il suo Stato Maggiore sulla fregata \"Stromboli\". Seguivano le altre imbarcazioni, destinazione: Bagnara, nei pressi di Reggio dove era stato stabilito il concentramento delle truppe.\nDa l\u00ec Filangieri pass\u00f2 lo stretto e il 1\u00ba settembre fece sbarcare i suoi uomini vicino alla cittadella fortificata di Messina, uno dei pochi punti ancora in mano borbonica della citt\u00e0. Ripart\u00ec quindi le sue truppe in due divisioni: la prima, comandata dal generale Paolo Pronio, all'interno della cittadella, la seconda, comandata dal generale Nunziante, con le truppe sbarcate. Le due divisioni ammontavano complessivamente a 13.587 fra soldati e sottufficiali, e 519 ufficiali.\nLa conquista di Messina.\nIl 1\u00ba settembre 1848 Filangieri fece informare dell'imminente apertura delle ostilit\u00e0 i consoli stranieri residenti nelle citt\u00e0 costiere, comunicando che aveva il dovere di occupare alcune citt\u00e0 anche con la forza.\nFilangieri si trov\u00f2 nei giorni successivi a gestire una complessa situazione che vide operazioni combinate della flotta e delle truppe di terra, delle forze dentro e fuori le fortificazioni, di imbarchi e sbarchi di truppe e che doveva tenere conto della presenza della squadra navale della Gran Bretagna, ufficialmente neutrale, ma che simpatizzava certamente per gli indipendentisti.\nIl 4 settembre i cannoni siciliani iniziarono a bombardare la cittadella di Messina che rispose al fuoco sulla citt\u00e0. Questo duello d'artiglierie, proseguito per i quattro giorni successivi, danneggi\u00f2 gravemente il centro abitato.\nIl 6 settembre Filangieri sbarc\u00f2 a Contessa assieme ad un contingente che attacc\u00f2 Messina dall'esterno. Per voce dei comandanti delle navi inglesi e francesi, i siciliani chiesero una tregua di ventiquattrore. Filangieri rispose chiedendo la resa della citt\u00e0, condizione che non fu accettata.\nIl risultato fu che il giorno dopo, a seguito di combattimenti durissimi durante i quali si verificarono episodi di crudelt\u00e0 da ambo le parti, le difese di Messina cedettero. La resa definitiva ci fu tuttavia l'8 settembre 1848. Filangieri ammise perdite fra i 1500 e i 1600 uomini, oltre ai feriti (circa 900) e i morti della cittadella. Il giorno prima aveva fatto salpare la flotta verso la Calabria: \u00abOccorreva togliere cos\u00ec alla truppa [napoletana] ogni idea possibile di ritirata, se mai fra i miei soldati vi fosse alcuno che la credesse o la volesse possibile\u00bb.\nDopo la presa di Messina, Filangieri diede ordine ai genieri di spegnere tutti gli incendi che divampavano in citt\u00e0. Operazione resa pi\u00f9 difficoltosa dalle mine inesplose e dai depositi di munizioni siciliani nascosti nei locali pi\u00f9 impensabili come, si scopr\u00ec, in un monastero di Domenicani.\nIl giorno 9 settembre 1848 anche la citt\u00e0 di Milazzo si arrese, mentre a Napoli un messaggero ebbe l'incarico dal re di assegnare il gran cordone di San Ferdinando a Filangieri con queste parole: \u00abDitegli di essere io superbo che dal mio passi al suo petto\u00bb.\nLa tregua imposta.\nCaduta Messina, l'11 settembre 1848 gli ammiragli delle squadre navali inglese e francese a nome dei loro governi chiesero una tregua nei combattimenti. Ufficialmente Ferdinando II non accettava mediazioni ma, di fronte all'ingerenza delle due grandi potenze, non pot\u00e9 decidere altro che far cessare le ostilit\u00e0.\nSegu\u00ec un lungo periodo di pace armata durante il quale le truppe siciliane si rafforzarono e riorganizzarono. Nello stesso tempo Filangieri comp\u00ec strenui sforzi per ripristinare a Messina condizioni di vita normali mentre a Palermo si minacciava della pena di morte chiunque avesse accettato i suoi favori.\nTornato a Napoli, sul nuovo assetto politico che si pensava dare alla Sicilia, Filangieri fu occupato in trattative diplomatiche con gli ambasciatori inglese e francese durante le quali precis\u00f2 che non avrebbe mai accettato una separazione dal regno (13 gennaio 1849), n\u00e9 un esercito siciliano autonomo. Quest'ultimo rifiuto fu, alla fine, accettato da Francia e Gran Bretagna.\nIn quello stesso periodo Filangieri si dovette difendere alla Camera dei Pari di Napoli dalle accuse di crudelt\u00e0 perpetrate dalle sue truppe sulle popolazioni siciliane (10 febbraio 1849).\nLa ripresa della guerra.\nIl 28 febbraio 1849, Ferdinando II fece la sua offerta di concessioni costituzionali ai siciliani per il mantenimento della tregua. I governanti siciliani rifiutarono all'unanimit\u00e0 e Filangieri si prepar\u00f2 a partire per Messina per riprendere le ostilit\u00e0.\nLe forze siciliane nei sei mesi di tregua che trascorsero seppero riorganizzarsi e rafforzarsi. A Palermo fu eletto capo dello Stato l'indipendentista Ruggero Settimo e l'esercito, che contava circa 4.000 uomini prima della tregua, a marzo ne schierava 14.000, armati dei fucili acquistati dalla Gran Bretagna e dalla Repubblica francese (che forn\u00ec anche cannoni). Si apprestava intanto a prendere la guida delle forze siciliane il generale polacco Ludwik Mieros\u0142awski (1814-1878), protagonista della Sollevazione della Grande Polonia (1846).\nA queste forze Filangieri, che posizion\u00f2 il suo quartier generale a Messina, opponeva 12.916 uomini di truppa, 468 ufficiali, 40 cannoni e 610 cavalli. Prima dello scoppio delle ostilit\u00e0 invi\u00f2 ai siciliani un proclama che invitava la popolazione a desistere dalla lotta e ai suoi soldati un ordine del giorno in cui definiva i siciliani \u201cnostri fratelli\u201d.\nAll'alba del 30 marzo 1849 Filangieri inizi\u00f2 le operazioni contro i siciliani. Per disorientare Mieros\u0142awski che puntava su Messina, simul\u00f2 un attacco a Palermo inviando una squadra navale al largo di Cefal\u00f9 e una colonna che da Messina prese a marciare verso Ovest. Il grosso delle forze punt\u00f2 invece da Messina verso Sud con l'obiettivo di conquistare Taormina e Catania; nel corso di detta operazione, alcuni reparti si accanirono particolarmente contro i centri rivieraschi (allora dipendenti da Savoca) di Furci, Bucalo e Portosalvo che vennero prima cannoneggiati dal mare e poi messi a ferro e fuoco, vennero incendiate case e opifici, razziate derrate e abbattuta parzialmente la cinquecentesca Torre del Baglio; vennero anche perpetrati atti di violenza contro la popolazione civile.\nLa conquista della Sicilia.\nIl 2 aprile 1849 le truppe napoletane si accamparono a Letojanni. Alle 17 dello stesso giorno Filangieri raggiunse i suoi uomini via mare e, dati gli ordini opportuni, il giorno dopo attacc\u00f2 Taormina conquistandola con un vero e proprio colpo di mano dei Cacciatori. Il generale Mieros\u0142awski, fermo sull'Alcantara, non seppe reagire. La citt\u00e0 di Giarre, che si arrese senza colpo ferire, fu occupata il 4 e Acireale il 5.\nDopo la caduta di Acireale, Filangieri intim\u00f2 la resa a Catania, i cui difensori si rifiutarono di accettarla. Raggiunta l'avanguardia delle truppe e stabilito l'ordine di marcia, Filangieri ingaggi\u00f2 il nemico alle 10 e mezza antimeridiane del 6 aprile 1849. Da quell'ora fino a notte inoltrata il fuoco fra le due parti rimase intenso.\nDopo scontri durissimi a seguito degli assalti dei napoletani alle barricate siciliane, le truppe di Filangieri entrarono a Catania per la porta di Aci e dopo altri combattimenti alle 9 di sera si trovarono a controllare quasi tutta la citt\u00e0. Il giorno dopo, il 7 aprile 1849, Catania era completamente occupata. Filangieri aveva catturato una gran quantit\u00e0 di armi leggere e munizioni oltre a una cinquantina di cannoni, ma registr\u00f2 fra morti e feriti 43 ufficiali e 867 uomini di truppa.\nSconfitto e ferito Mieros\u0142awski a Catania, in pochi giorni si arresero anche i difensori di Augusta, Siracusa e Noto. Le truppe siciliane demoralizzate si ritirarono a Palermo che, prima di capitolare, pretese un'amnistia generale. Filangieri ne diede comunicazione al re mentre bande armate locali si impadronivano della capitale siciliana. Ai primi di maggio l'armata di Filangieri giunse alle porte di Palermo di fronte alla quale si ferm\u00f2, pur potendo entrarvi. Il 9 si diffuse la notizia dell'amnistia di re Ferdinando che beneficiava tutti tranne coloro che avevano architettato la rivolta. Il giorno prima, lo stesso 9 maggio e il giorno seguente le bande siciliane attaccarono gli avamposti di Filangieri nei dintorni della citt\u00e0 venendo respinte senza eccessive difficolt\u00e0. Solo quando a Palermo l'ordine fu ripristinato, Filangieri vi entr\u00f2 con le sue truppe il 15 maggio 1849. La spedizione aveva riconquistato la Sicilia in neppure due mesi. Riconoscente per l'impresa, Ferdinando II confer\u00ec a Filangieri il titolo di Duca di Taormina con una rendita di 12.000 ducati l'anno.\nLuogotenente in Sicilia (1849-1855).\nUna volta entrato a Palermo, Filangieri ebbe come prima preoccupazione il ristabilimento dell'ordine e della sicurezza che affid\u00f2 alla Guardia nazionale. Prosegu\u00ec col ripristinare le varie istituzioni anche quando la rivolta in Sicilia sembr\u00f2 riprendere a seguito delle notizie sulla presunta sconfitta dei napoletani a Velletri (maggio 1849). Filangieri, allora, pubblic\u00f2 di sua iniziativa un proclama che ottenne lo scopo di calmare i siciliani e che prometteva loro alcune concessioni fra cui che il primogenito del monarca regnante sarebbe stato loro rappresentante in Sicilia. Ferdinando II, per niente d'accordo a lasciare in ostaggio ai palermitani il figlio, sconfess\u00f2 Filangieri e questi insistette nelle sue ragioni; Ferdinando rifiut\u00f2 ancora e Filangieri lo raggiunse a Gaeta per persuaderlo a concedere un governo autonomo alla Sicilia. Solo a quel punto Il re promise concessioni per il futuro, e il generale se ne torn\u00f2 fiducioso a Palermo.\nIn quello stesso periodo, costretto a mantenere l'ordine a tutti i costi, Filangieri proclam\u00f2 la pena di morte per i detentori di armi. Misura considerata crudele che consent\u00ec tuttavia di riportare completamente l'ordine in Sicilia e che fu applicata per due volte.\nProbabilmente per ridimensionare i poteri del generale, il 26 luglio 1849, Ferdinando II istitu\u00ec un organo che, da Napoli, avrebbe deciso la vita dell'isola: il Ministero degli Affari siciliani. Di contro, il 27 settembre successivo, nomin\u00f2 Luogotenente a Palermo Filangieri che, contrariato da questo dualismo istituzionale, l'8 ottobre 1849 rassegn\u00f2 le dimissioni. Ferdinando non le accett\u00f2 e promise ancora le riforme da Filangieri auspicate.\nPer il luogotenente inizi\u00f2 cos\u00ec un lungo periodo di contese con il Ministro degli Affari siciliani Giovanni Cassisi (1788-1865). Egli riusc\u00ec tuttavia ad espletare le sue funzioni conservando i vecchi privilegi dell'isola, assolvendo i comuni dai debiti contratti durante la rivoluzione, reintegrando la Chiesa e lo Stato nei beni alienati dai rivoltosi e restituendo quelli confiscati ai gesuiti e ai liguorini. Fece ripristinare la Consulta giuridico-amministrativa siciliana e ripian\u00f2 il debito pubblico dell'isola senza l'introduzione di nuove tasse. D'altronde a Filangieri non mancava l'influenza sulla nobilt\u00e0 della Sicilia, dato che era imparentato con una delle pi\u00f9 illustri famiglie dell'isola; la moglie Maria Agata apparteneva infatti ai Moncada di Patern\u00f2.\nLo scontro con Cassisi e le dimissioni.\nI rapporti di Filangieri con Cassisi si aggravarono quando il luogotenente present\u00f2 un piano per la costruzione, entro sei mesi, di 25 nuove strade per un totale di 625 miglia e otto ponti sospesi. Dapprima Ferdinando II non volle autorizzare il contratto perch\u00e9 intestato ad un imprenditore francese, poi intervenne Cassisi che insinu\u00f2 l'uso di prestanome siciliani dietro i quali si nascondeva comunque il francese. Fatto sta che il contratto non fu firmato e che Filangieri, l'11 giugno 1854, scrisse di nuovo al re rinnovando la richiesta di dimissioni; dopodich\u00e9 part\u00ec per un periodo di cure ad Ischia, durante il quale seppe che Cassisi, approfittando della sua assenza, aveva aperto un'inchiesta di carattere amministrativo a suo carico. A quel punto Filangieri scrisse al re che non avrebbe pi\u00f9 messo piede in Sicilia e Ferdinando II, nel febbraio 1855, accolse finalmente la sua richiesta di ritiro con la motivazione dei problemi di salute.\nIl ritiro e la malattia (1855-1859).\nTenente generale in ritiro, Filangieri, dal settembre 1855 soffr\u00ec per l'aggravarsi delle patologie causate dalle sue vecchie ferite. Fu operato affinch\u00e9 l'infezione si placasse e gli fu salvata la vita, ma non pot\u00e9 pi\u00f9 piegare la gamba destra n\u00e9 montare a cavallo.\nDopo la Campagna di Sicilia, varie onorificenze pervennero al generale dall'Europa conservatrice, fra cui, la pi\u00f9 gradita, quella austriaca dell'Ordine militare di Maria Teresa per la quale Filangieri fu invitato a Vienna, dai suoi vecchi nemici, il 18 giugno 1857.\nIntanto le condizioni di salute di Ferdinando II andavano peggiorando. Gli ultimi giorni il re raccomand\u00f2 a Filangieri l'erede e mor\u00ec il 22 maggio 1859 lasciando il trono al primogenito Francesco.\nPresidente del Consiglio (1859-1860).\nPochi giorni dopo l'ascesa al trono, preoccupato per i successi ottenuti da Piemonte e Francia contro l'Austria, Francesco II decise di scrivere ad alcune personalit\u00e0, fra cui Carlo Filangieri, per chiedere loro di entrare a far parte del governo.\nFilangieri, nominato Presidente del Consiglio, non scelse i suoi ministri. Tranne Francesco Antonio Casella (1819-1894), ministro della Polizia, e Achille Rosica, ministro all'Interno, gli altri non erano di sua fiducia e alcuni, come Ferdinando Troya (senza portafoglio) gli erano addirittura avversi.\nSalito al potere l'8 giugno 1859, Filangieri si impegn\u00f2 a rianimare il Paese con l'avvio di opere pubbliche che erano gi\u00e0 state pianificate e approvate. Si occup\u00f2 del progetto delle linee ferroviarie per la Puglia e per l'Abruzzo e delle strade della capitale riprendendo, fra gli altri, il piano per la realizzazione della Strada Maria Teresa (oggi Corso Vittorio Emanuele). Altre ordinanze riguardarono il miglioramento della condizione carceraria e la riorganizzazione dell'esercito.\nIl lavoro del governo, tuttavia, fu subito travagliato da gravi problemi interni al regno. Nel giugno del 1859 Filangieri dovette affrontare la rivolta, repressa nel sangue, di un reggimento di mercenari svizzeri. Successivamente scopr\u00ec un complotto della seconda moglie di Ferdinando II, Maria Teresa Isabella, che avrebbe voluto suo figlio il Conte di Trani al posto di Francesco II. Alla notizia del complotto, il re butt\u00f2 le carte di Filangieri nel camino dicendogli: \u00ab\u00c8 la moglie di mio padre!\u00bb.\nVenuta a conoscenza dell'accaduto Maria Teresa Isabella divenne, capeggiando l'ala filoaustriaca di corte, l'acerrima nemica di Filangieri, il quale decise invece di aprire a Francia e Gran Bretagna.\nIl tentativo di alleanza con il Piemonte.\nDopo il Congresso di Parigi del 1856, durante il quale a Ferdinando II fu da Lord Clarendon intimato di scegliere una politica pi\u00f9 liberale, Gran Bretagna e Francia ruppero le relazioni con il Regno delle Due Sicilie.\nPer riavvicinarsi politicamente alle potenze occidentali Filangieri, legato alla Francia fin dal periodo napoleonico, era intenzionato ad allentare i legami con l'Austria e a cambiare il sistema di politica interna nella direzione di una maggiore liberalit\u00e0, prevedendo anche uno Statuto. Avuto sentore del tentativo di aprire un nuovo corso, sia la Francia che la Gran Bretagna riaprirono ufficialmente le relazioni con il Regno delle Due Sicilie nominando i loro rappresentanti: il barone francese Anatole Br\u00e9nier de Renaudi\u00e8re (1807-1885) e l'inglese Henry George Helliot (1817-1907).\nLe idee di Filangieri ebbero forse il loro maggiore riscontro nel conte piemontese Ruggiero di Salmour che arriv\u00f2 a Napoli lo stesso giorno della formazione del nuovo governo. Egli era incaricato da Cavour di sondare il governo napoletano sull'eventualit\u00e0 di un'alleanza con il Piemonte. All'epoca le alleanze erano funzionali a una guerra e Salmour propose a Filangieri un conflitto contro l'Austria.\nPur non nascondendo le difficolt\u00e0 di una riuscita della proposta presso Francesco II, Filangieri assicur\u00f2 il suo intervento con l'appoggio degli ambasciatori di Francia e Gran Bretagna.\nEgli sugger\u00ec, forse ingenuamente, a Salmour di incontrarsi con Ferdinando Troya, molto vicino al re e filoaustriaco. Troya si dimostr\u00f2 subito contrario al piano e lo stesso atteggiamento ebbe Francesco II quando Filangieri tent\u00f2 di parlargliene. La reazione del re fu tanto vivace che il presidente del consiglio diede le dimissioni, poi ritirate per le insistenze del monarca.\nLo Statuto e la manovra filofrancese.\nD'altro canto Filangieri, favorevole alle proposte di Salmour di un'alleanza con Torino e un eventuale ingrandimento del regno a discapito di Papa Pio IX, si dimostr\u00f2 contrario a far concedere la Costituzione napoletana del 1848 come volevano il Piemonte e la Gran Bretagna \u00abin quanto si spingerebbe troppo lontano\u00bb. Filangieri temeva infatti in quella fase storica il pericolo di una defezione dell'esercito e la separazione della Sicilia.\nEgli desiderava in effetti una Costituzione di stampo meno liberale, della quale diede incarico al giurista Giovanni Manna. Terminato il lavoro, Filangieri e Manna discussero le bozze correggendole in alcuni punti riguardanti la Sicilia; dopodich\u00e9 il Presidente del Consiglio ne mise a conoscenza Napoleone III attraverso l'ambasciatore Br\u00e9nier. L'imperatore francese apport\u00f2 qualche piccola modifica e il 4 settembre 1859 Filangieri present\u00f2 a Francesco II il progetto costituzionale facendo presente che Napoleone III aveva approvato lo statuto e lasciando cos\u00ec intendere che il Regno delle Due Sicilie si sarebbe avvicinato alla sfera politica francese abbandonando quella austriaca. Secondo Filangieri, infatti, solo sotto la protezione della Francia amica del Piemonte, il Regno delle due Sicilie avrebbe potuto allontanare l'imminente catastrofe.\nMa Francesco II non solo rifiut\u00f2 decisamente di prendere in considerazione il documento, ma impose a Filangieri di tacere su quanto era avvenuto, ponendolo cos\u00ec in una grave situazione di fronte a Br\u00e9nier e a Napoleone III che attendevano una risposta. Definitivamente scoraggiato, con alcune lettere del 5 e 6 settembre 1859, Filangieri chiese di essere esonerato dall'incarico di presidente del Consiglio adducendo ragioni di et\u00e0, di salute e di famiglia. Francesco II rispose con una lettera personale con la quale gli concedeva un permesso di quaranta giorni.\nAlla fine del settembre 1859, il generale Christophe Michel Roguet (1800-1877) inviato a Napoli da Napoleone III, ebbe un lungo colloquio con Filangieri che fece un ultimo tentativo con Francesco II: in una lettera del 2 ottobre lo esort\u00f2 a schierarsi con la Francia che, in cambio di un avvicinamento al suo sistema politico, avrebbe protetto il Regno delle Due Sicilie assicurandogli anche un ruolo di primo piano in Italia. A stretto giro di posta Francesco II rispose che la rovina del suo paese era proprio l'influenza degli stranieri.\nIl 16 marzo 1860 vennero infine accolte le dimissioni del quasi settantaseienne Filangieri. Lo sostituiva, alla Presidenza del Consiglio, il coetaneo Principe di Cassaro e al Ministero della Guerra il settantasettenne Francesco Antonio Winspeare.\nGli ultimi tempi (1860-1867).\nDi fronte all'Impresa dei Mille.\nRitiratosi a vita privata a Sorrento, a pochi giorni dallo sbarco a Marsala di Garibaldi, il 14 maggio 1860 Filangieri venne richiamato a Napoli. Francesco II gli chiese di rientrare in servizio per tentare di salvare la Sicilia. Filangieri rifiut\u00f2 ma convinse il re a nominare comandante il generale Ferdinando Lanza che aveva combattuto con lui nel 1849 ma che non si rivel\u00f2 all'altezza della nuova situazione. Inoltre consigli\u00f2 di abbandonare Palermo e concentrare il grosso delle truppe ad Agrigento e Messina, lasciando nello sconforto il re che non avrebbe voluto abbandonare il capoluogo siciliano.\nIn un altro Consiglio di Stato, il 30 maggio, il giorno dell'occupazione garibaldina di Palermo, Filangieri chiese a Francesco II di rivolgere un appello a Napoleone III affinch\u00e9 intervenisse a garantire l'autonomia del Regno delle Due Sicilie. Il re accett\u00f2 ma era ormai troppo tardi. Altri tentativi da parte di Francesco II di far riprendere le redini dello stato a Filangieri in quei mesi convulsi fallirono. L'ultimo dei quali, qualche giorno dopo il 16 giugno 1860, vide il re imbarcarsi e fare visita a Filangieri a Sorrento.\nCon l'approvazione del primo ministro Liborio Romano che lo considerava pericoloso per la stabilit\u00e0 interna del regno, Filangieri chiese e ottenne di lasciare il suo Paese. L'11 agosto 1860 si imbarc\u00f2 alla volta di Marsiglia con la moglie inferma. Quest'ultima torn\u00f2 poi a Napoli e vi mor\u00ec il 3 dicembre 1862, sei ore prima che Filangieri vi facesse a sua volta ritorno.\nDopo l'unit\u00e0 d'Italia.\nNonostante l'et\u00e0, Filangieri si dedic\u00f2 a studi e rapporti di carattere militare che comp\u00ec a seguito di una richiesta del 1865 del Presidente del Consiglio La Marmora e del generale Fanti. Il pi\u00f9 importante dei quali fu \"Composizione dell'esercito attivo dell'armata d'Italia: studi e progetti che da me furono presentati al Ministro della Guerra del Regno d'Italia\". Nel 1866 e nei primi mesi dell'anno successivo apr\u00ec una larga corrispondenza con l'ex generale borbonico, passato all'esercito italiano, Giuseppe Salvatore Pianell, suo fedele ammiratore. Mor\u00ec a 83 anni il 9 ottobre 1867.\nMatrimonio e discendenza.\nCarlo Filangieri nel 1820 spos\u00f2 la nobildonna Agata Moncada di Patern\u00f2, figlia di Giovanni Luigi Moncada, principe di Patern\u00f2 da cui ebbe 4 figli:\nOnorificenze.\nOnorificenze straniere.\nDopo la Campagna di Sicilia del 1848-1849 Filangieri ottenne diverse onorificenze, queste quelle di cui si ha notizia da fonti accreditate:"}
{"id": "1217547", "revid": "125835792", "url": "https://it.wikipedia.org/wiki?curid=1217547", "title": "Ogre", "text": ""}
{"id": "1217549", "revid": "339392", "url": "https://it.wikipedia.org/wiki?curid=1217549", "title": "Shiro e Mila", "text": ""}
{"id": "1217551", "revid": "144796", "url": "https://it.wikipedia.org/wiki?curid=1217551", "title": "Viola di bordone", "text": "La viola di bordone, conosciuta anche con il nome tedesco di baryton, \u00e8 uno strumento musicale desueto della famiglia degli archi. Si tratta di uno strumento con caratteristiche ibride tra la viola da gamba bassa, la lyra viol e la bandora. Tipicamente ha sei corde in budello, accordate in vario modo analogamente alla viola da gamba, e nove corde di risonanza metalliche, passanti sotto la tastiera, analogamente alla viola d'amore, ma sostenute da un secondo ponticello pi\u00f9 basso, a differenza di quest'ultima, nella quale anche le corde di risonanza passano in dei fori praticati pi\u00f9 in basso nello stesso ponticello delle corde strofinate. Le corde di risonanza corrono scoperte, parallelamente alla tastiera sotto il manico, sul lato dei bassi, e possono essere pizzicate con il pollice della mano sinistra. La viola di bordone ha assunto principalmente tre forme storiche: barocca, classica e moderna. Il baryton barocco era suonato spesso come strumento solo, lyra-way, e la musica era tipicamente scritta in intavolatura..\nStoria.\nUsato regolarmente fino alla fine del XVIII secolo, molto probabilmente \u00e8 caduto in disuso per l'elevata difficolt\u00e0 che comportava il suonarlo. Le dimensioni della viola di bordone sono simili a quelle del violoncello, ma le maggiori affinit\u00e0 sono con la viola da gamba. Come quest'ultima, ha un manico a tastiera e sei o sette corde di budello o di seta. \nLa viola di bordone dispone anche di una serie di corde di risonanza metalliche (da 9 a 22), collocate dietro al manico, che vibrano per simpatia con le note suonate con l'arco. Questo aspetto lo rende simile alla viola d'amore. Le corde di risonanza della viola di bordone possono essere anche pizzicate col pollice. \nUna tipica accordatura della viola di bordone \u00e8 la seguente:\nIl principe ungherese Nicola I Esterh\u00e1zy, al cui servizio lavor\u00f2 per trent'anni (1761 - 1790) Franz Joseph Haydn, era un abile ed appassionato musicista dilettante della viola di bordone, e richiese all'illustre maestro di cappella, e al primo violino Luigi Tomasini, un gran numero di composizioni per questo strumento. \nIl corpus pi\u00f9 significativo pervenutoci di opere per viola di bordone \u00e8 costituito, perci\u00f2, dai 126 trii per viola di bordone, viola e violoncello, che Haydn compose fra il 1766 ed il 1772. Essi venivano eseguiti dal principe alla viola di bordone, accompagnato da Haydn alla viola e da uno dei violoncellisti della sua orchestra. Essendo destinati all'uso esclusivo del principe, durante la vita di Haydn i trii non vennero stampati se non in piccola parte e generalmente in trascrizioni per altri strumenti ad arco (per es. due violini e violoncello).\nAltre composizioni haydniane, risalenti pi\u00f9 o meno allo stesso periodo, vedevano la viola di bordone usata in duo (con il violoncello; oppure due viole di bordone, con o senza basso continuo), come solista in tre concerti e in piccoli organici con altri strumenti, ma di questo secondo gruppo parecchi lavori (inclusi i concerti) sono andati perduti. \nNel complesso, tra lavori conservati e perduti, \u00e8 documentato che Haydn abbia scritto pi\u00f9 di 170 composizioni per viola di bordone."}
{"id": "1217556", "revid": "181699", "url": "https://it.wikipedia.org/wiki?curid=1217556", "title": "Monte Ascensione", "text": "Il monte Ascensione (o montagna dell'Ascensione; \"L'Ascenzi\u00f2\" in dialetto ascolano) \u00e8 un rilievo di 1.110 m di altitudine del subappennino marchigiano, situato interamente in provincia di Ascoli Piceno. Si eleva a cavallo delle valli del Tronto e del Tesino, fiume che origina poco a nord nei pressi di Force. Il profilo dell'Ascensione ha un aspetto frastagliato che suggerisce diverse figure: a seconda del punto di osservazione pu\u00f2 ricordare la bella addormentata o il profilo di Cecco d'Ascoli, eretico e avversario di Dante Alighieri. Le vedute da est nord est e da ovest sud ovest sono perfettamente speculari.\nL'area di questa montagna \u00e8 amministrativamente divisa tra vari territori comunali, quali: Ascoli, a sud; Appignano del Tronto a sud-est; Castignano a nord-est; Rotella a nord; Force a nord-ovest, Palmiano e Venarotta a ovest.\nDescrizione.\nIl monte Ascensione \u00e8 un rilievo che spicca tra le colline a nord di Ascoli Piceno, essendo isolato rispetto alle altre montagne. Dalla vetta del monte si scorge un ampio panorama che spazia dai monti Sibillini al Gran Sasso e alla Maiella, fino al mare Adriatico. L'Ascensione \u00e8 inoltre una postazione strategica per la diffusione dei segnali radiotelevisivi. Vi sono infatti diversi ripetitori di emittenti pubbliche e private, situati nel comune di Ascoli Piceno.\nCorsi d'acqua.\nDall'Ascensione nascono diversi corsi d'acqua:\nAmbiente.\nLa montagna \u00e8 ricoperta da una fitta vegetazione che la rende una zona di protezione speciale. La sua superficie \u00e8 divisa in due aree floristiche protette:\nLa Festa dell'Ascensione.\n\u00c8 tradizione del territorio ascolano compiere pellegrinaggi nel Monte, in occasione della Festa dell'Ascensione, festivit\u00e0 (presente anche in molte altre zone d'Italia) correlata ad antichi riti di purificazione legati all'acqua. Oggi tale celebrazione persiste, e consiste nel fare una processione dal paese di Polesio fino alla chiesa della Madonna dell'Ascensione, situata alla sommit\u00e0 del monte.\nGeografia Antropica.\nA ridosso dell'Ascensione si trovano frazioni e centri abitati (alcuni di essi un tempo fortificazioni) appartenenti ai vari comuni che hanno competenza di giurisdizione amministrativa sul monte.\nNella parte sotto l'amministrazione del comune di Ascoli Piceno:\nNella parte sotto l'amministrazione del comune di Rotella:\nNella parte sotto l'amministrazione del comune di Venarotta:\nNella parte sotto l'amministrazione del comune di Appignano del Tronto:\nNella parte sotto l'amministrazione del comune di Castignano:\nNella parte sotto l'amministrazione del comune di Force:\nNella parte sotto l'amministrazione del comune di Palmiano:\nTutti i comuni sopra citati rientrano nell'area del Parco dei Calanchi e Monte Ascensione, un'area geografica circoscritta al Monte Ascensione, che si caratterizza per la presenza imponente del monte e per la formazione di fenomeni geomorfologici di erosione del terreno definiti calanchi. Le finalit\u00e0 del Parco dei Calanchi e del Monte Ascensione sono la valorizzazione dell'area e delle sue peculiarit\u00e0 ambientli e culturali. \n\u00c8 un territorio fortemente colpito dal terremoto del 2016 e 2017. Infatti tutti i comuni facente parte del area Parco dei Calanchi e del Monte Ascensione sono nella lista dei \"Comuni del cratere\" . \nOronimo.\nQuesta montagna, nel corso del tempo, \u00e8 stata identificata con tre diverse denominazioni.\nMonte Nero.\nQuesto nome \u00e8 stato il primo oronimo con cui \u00e8 stato denominato il rilievo. Il termine \"nero\" era probabilmente riconducibile alla presenza di una ricca e folta vegetazione boschiva, costituita da lecci e castagni, che ne ricopriva il versante settentrionale, conferendo alle pareti un colore pi\u00f9 scuro di quello delle colline che le circondano ed un \u00ab\"aspetto oscuro e misterioso\"\u00bb. Un'altra interpretazione vuole che si faccia riferimento alla parola greca \"ner\u00e8in\", che significa acqua, da collegare alla presenza delle sorgenti che si trovano alle falde della montagna.\nMonte Polesio.\nMonte Polesio - (\"M\u00ebndagna d\u00eb P\u00ebliesce,\" in dialetto ascolano) - La denominazione \u00ab\"Montis Polesii\"\u00bb o \u00ab\"Polexii\"\u00bb si rileva citata in documenti che recano date del XII e del XIII secolo. Al fine di trovare l'origine di questo oronimo vi sono varie interpretazioni che giustifichino l'attribuzione del nome Polesio a questa montagna. Potrebbe derivare dal lemma arcaico \"pol\": parola che definisce un monte, oppure dal termine \"polo\" diffusamente impiegato nelle zone dell'Italia centrale per indicare un rilievo. Un'ulteriore interpretazione riconduce al vocabolo latino \"paulus\", che vuol dire piccolo, ma che nei tempi passati individuava il cippo di legno che i proseliti di riti naturalistici fissavano sulla cima delle montagne. Bartolomeo Palucci, storico e religioso ascolano, individua l'origine del nome Polesio (P\u00ebliesce) nella deformazione fonetica del lemma greco \"pelex\" che significa cresta frastagliata, descrizione che corrisponderebbe alla morfologia del rilievo che conta circa 10 punte. Giuseppe Speranza attribuisce l'origine del nome Polesio a quello della divinit\u00e0 umbra Esu, ricavando l'oronimo dalle parole \"Pol\" ed \"Esu\" ossia: il \"monte di Esu\", riferibile alla circostanza del popolo degli Umbri che pose assedio alla citt\u00e0 di Ascoli e si stabil\u00ec con le sue basi logistiche presso le alture della montagna. Una leggenda vuole che il nome sia legato a quello di santa Polisia, figura leggendaria collocata nel III-IV secolo della storia ascolana. Si ritiene che la giovane donna fosse la figlia di Polimio, prefetto di Ascoli ai tempi di Diocleziano, convertita al cristianesimo e battezzata dal vescovo Emidio. Il padre, sdegnato per la conversione, la fece inseguire dai pretoriani per catturarla, ma la ragazza, riparando sulla montagna, fu miracolosamente inghiottita da una voragine che si apr\u00ec improvvisa. L'autore Quinto da Quintodecimo ritiene che fu allora che i cristiani cambiarono il nome monte Nero (Mons Nigris) in \"monte Polisio\" in onore della figlia del governatore. Da questa credenza \u00e8 nata la consuetudine da parte dei pellegrini di portare un sasso, prelevato tra i ciottoli e la ghiaia del torrente Chiaro, e lasciarlo come omaggio alla santa sulla fenditura che l'avrebbe nascosta. In tempi passati era sovente vedere mucchi di pietre lungo il crepaccio. Si tramanda che Polisia non sia mai morta, ma che sia viva ancora oggi all'interno dell'Ascensione, in compagnia di una chioccia con i pulcini in oro, intenta a tessere ad un telaio, anch'esso d'oro., Sempre secondo la leggenda si ricorda che il rumore che si ascolta sporgendosi dalle rupi o poggiando l'orecchio sulle rocce della sommit\u00e0 del monte corrisponde a quello della navetta del pigolio dei pulcini e del telaio di santa Polisia, intenta a lavorare il tessuto per il suo \u00ab\"abito di nozze con il Divino Sposo\"\u00bb. Un'ulteriore ipotesi, probabilmente quella pi\u00f9 vicina alla realt\u00e0, collega il nome del monte alla figura di Cintio Polesio, uomo ascolano, che nel IX secolo elev\u00f2 un castello alla base della rupe della montagna. \u00c8 plausibile ipotizzare che il rilievo si chiamasse \u00ab\"Monte del Castello di Polesio\"\u00bb.\nMonte Ascensione.\nLa montagna ha preso questa denominazione dall'oratorio, dedicato all'Ascensione di Ges\u00f9 in cielo e all'Assunzione in cielo di Maria, che il predicatore laico Meco del Sacco edific\u00f2 sulla sommit\u00e0 del rilievo nel periodo medioevale. Alcuni autori ascolani tramandano che su questo monte vi fu elevato pi\u00f9 di un luogo consacrato destinato alla preghiera, Gabriele Nepi ne contava sei, Giuseppe Fabiani ne aveva individuati due."}
{"id": "1217557", "revid": "9685005", "url": "https://it.wikipedia.org/wiki?curid=1217557", "title": "Villacerro", "text": ""}
{"id": "1217562", "revid": "123267853", "url": "https://it.wikipedia.org/wiki?curid=1217562", "title": "Bonciani", "text": "I Bonciani sono una delle pi\u00f9 antiche famiglie di Firenze: la loro presenza \u00e8 documentata dal XIII secolo.\nStoria.\nLa famiglia Bonciani combatt\u00e9 nel 1260 a Montaperti contro Siena per Firenze nelle file del Sestiere di Borgo, corrispondente all'attuale Borgo Santissimi Apostoli: al numero 8 una lapide sulla torre degli Acciaiuoli ricorda che accanto sorgevano le case degli eredi di Caccino Bonciani. Lo stemma \u00e8 uno scudo con fascia superiore gialla e righe verticali rosse e blu, con disegni bianchi. Stemmi della famiglia Bonciani si trovano, tra l'altro, a Prato, nel Palazzo Pretorio (Carlo di Gagliardo, 1407), a San Sepolcro nel Palazzo Pretorio (Simone di Gagliardo, 1481), nel Palazzo del Comune di Anghiari, nel Castello di Poppi (Andrea di Gagliardo, 1485), nella Loggetta del Vicariato di Certaldo edificata nel 1445 (Carlo), nel Palazzo Pretorio di Vicopisano (Lorenzo di Francesco, 1583) e a Sulmona, in Palazzo Sardi del XV secolo. A Firenze, l'attuale Chiasso Cornino tra la fine del 1800 e l'inizio del 1900 si chiamava via de' Bonciani. Villa Bonciani a Firenze, edificata al posto di una torre del Trecento, si trova in viale Galileo e nel 1878 vi soggiorn\u00f2 Pietr Ciaikovskij, come ricorda una lapide su via di San Leonardo: . Sempre ai Bonciani, fin dal 1300, appartenne la villa poi dei Tolomei, a Marignolle, oggi frazionata dalla societ\u00e0 Policos in pi\u00f9 appartamenti per uso civile abitazione.\nNel corso di tre secoli per la Repubblica Fiorentina membri della famiglia Bonciani furono eletti per 33 volte Priori, per 11 volte Gonfalonieri di Giustizia, per 24 volte nei Buonomini e per 41 volte Gonfalonieri di Compagnia ed oltre 100 volte sono stati eletti consoli delle Arti maggiori di Cambio, Seta, Mercanzia e Mercatanti. Le case dei Bonciani si trovavano anche all'altezza di via delle Terme numero 7, all'angolo con Chiasso Cornino, che nell'Ottocento si chiamava via de' Bonciani. Come racconta Giovanni Villani nelle sue \"Istorie Fiorentine\", nella notte dell'11 luglio 1327 bruciarono le case dei Bonciani e quelle adiacenti degli Acciaiuoli. Nella Chiesa dei Santi Apostoli nel XIV secolo i Bonciani eressero una cappella, tuttora esistente, che ospita la tela di Alessandro del Barbiere \"San Michele Arcangelo che abbatte Lucifero\", commissionata da Luigi Bonciani, consultor di Carlo V in Sicilia, attorno al 1580 (la tela fu danneggiata durante l'alluvione di Firenze nel 1966). Nel XV secolo i Bonciani ebbero il patronato della chiesa di San Pietro a Varlungo.\nFamiglia con importanti attivit\u00e0 mercantili (gi\u00e0 nel 1263 \u00e8 documentata la partecipazione di Cenni e Caccia Bonciani alla Compagnia dei Bellincioni), inizialmente guelfa di parte Bianca, poi convintamente repubblicana, fu ostile ai Medici incorrendo pi\u00f9 volte in sanzioni che alla fine ne determinarono il declino. Secondo Cristoforo Landino, come si legge nel \"Commento alla Commedia\" del 1481, la famiglia Bonciani discende da \u201cGuido, francese, barone di Carlo Magno, che nella dipartita di Carlo rimase a Firenze\u201d; per questo il cognome deriverebbe dal francese \"Bon Jean\" e i Bonciani sarebbero di origine transalpina. In ogni caso Bonciani, come Bonci, deriva dalla parola \"barone\", precisamente dalla sincope del toscano \"baroncio\", vecchio vocabolo per indicare la carica nobiliare. Nel XIV secolo i Bonciani avevano gi\u00e0 banchi di cambio, attivi anche fuori Firenze, e facevano parte della nuova \u00e9lite economica emersa a partire dal 1280. Nel corso del Medioevo i Bonciani (citati tra le famiglie illustri di Firenze, tra gli altri, in \"Saggi istorici d'antichit\u00e0 toscane\" di Lorenzo Cantini del 1742 e in \"Marietta de' Ricci\" di Agostino Ademollo del 1854) sono stati imparentati con molte nobili famiglie fiorentine: Albizzi, Bandini, Baroncelli, Buondelmonti, Capponi, Corsini, Degli Alessandri, Gerini, Guicciardini, Machiavelli, Martelli, Pazzi, Pitti, Riccardi, Salviati, Strozzi e i Medici (la discendenza di Margherita Bonciani e Raffaello de Medici, sposatisi nel 1497, si estinse nel 1825). Benedetto Dei nella sua opera \"Florentia bella e 365 casate e parentele dentro\" del 1470 cita i Bonciani tra le famiglie illustri di Firenze. Nel Dizionario Biografico dell'Enciclopedia Treccani sono illustrate le vite di Angelo, Antonio, Gaspare, Giovanni Battista e Francesco Bonciani.\nEsponenti.\nNel corso di tre secoli i Bonciani dettero molti priori alla Repubblica fiorentina: il primo fu Caccia Bonciani, eletto nel 1286, notaio, del Sestiere di Santa Trinit\u00e0. Tra i membri pi\u00f9 illustri, Gagliardo Bonciani (XIV secolo), ricchissimo commerciante con botteghe a Napoli, pi\u00f9 volte eletto priore; Piero Bonciani (nato nel 1369), uno dei \"grandi\" di Firenze a cavallo tra fine Trecento e Quattrocento; Antonio Bonciani, poeta rappresentante dello stile fiorito tardogotico che compose nel 1460 la sua opera pi\u00f9 famosa la \"Caccia di Belfiore\"; Gaspare Bonciani, ambasciatore a Napoli di Giovanna II d'Angi\u00f2, nominato dalla regina amministratore fino alla maggiore et\u00e0 di re Renato, e presente nel catasto di Firenze del 1427; Angelo Bonciani, segretario di Papa Eugenio IV, senatore nel 1438-39, consigliere giuridico di papa Niccol\u00f2 V; Giovan Battista Bonciani, vescovo di Caserta nel XVI secolo, refendario domestico di Papa Leone X e vice datario di Papa Clemente VII; Luigi Bonciani, del consiglio di Carlo V di Spagna, fu contattato dai suoi connazionali durante l'assedio di Firenze (1529-30) perch\u00e9 intercedesse sull'Imperatore a favore di Firenze; l'arcivescovo di Pisa (dal 1613 al 1619), cardinale Francesco Bonciani, ambasciatore dei Medici in Francia, retore, oratore, letterato (la sua opera pi\u00f9 celebre \u00e8 \"Lezione sopra il comporre delle novelle\", del 1574), che per l'Inquisizione fu coinvolto nel processo a Galileo Galilei. Alessandra Bonciani, detta Cassandra, vedova di Francesco, fu uccisa dal nipote Roberto Ricci nel 1572 assieme al marito di Bianca Cappello; grazie anche a quell'omidicio il granduca Francesco I de' Medici sposer\u00e0 successivamente Bianca Cappello. Agli Uffizi \u00e8 esposto un quadro che raffigura Maria Bonciani, moglie di Pierantonio Bandini Baroncelli, ricchissimo banchiere rappresentante dei Medici nelle Fiandre; il quadro \u00e8 dipinto dal \"maestro Baroncelli\", attorno al 1489, ed apparteneva alla quadreria dell'ospedale fiorentino di Santa Maria Nuova. Paolo, figlio di Neri, morto nel 1667 \u00e8 considerato l'ultimo esponente del ramo principale dei Bonciani."}
{"id": "1217563", "revid": "293377", "url": "https://it.wikipedia.org/wiki?curid=1217563", "title": "Philadelphia Fury", "text": "I Philadelphia Fury furono un club calcistico Statunitense attivo a Filadelfia dal 1978 al 1980 nella NASL. Giocarono le loro partite interne al Veterans Stadium\nStoria.\nLa franchigia nacque nel 1978, fra gli azionisti del club, che riportava il calcio a Philadelphia dopo la breve esperienza degli Atoms, c'erano anche i musicisti Rick Wakeman, Peter Frampton e Paul Simon. Lo stadio in cui giocavano le partite interne era il Veterans Stadium. Fecero l'esordio nel campionato NASL quello stesso anno, arrivando quarti nell'\"Eastern division\" e perdendo al primo turno dei playoff.\nNel 1979 la squadra riusc\u00ec a raggiungere i quarti di finale dove venne sconfitta dai Rowdies. L'anno successivo invece la squadra and\u00f2 in piena crisi di pubblico e di risultati, concludendo all'ultimo posto in classifica con un'affluenza allo stadio ridotta alla met\u00e0 di quella della stagione d'esordio.\nAl termine della stagione 1980 la franchigia ormai in crisi fu acquistata da Molson Breweries (gi\u00e0 proprietario della squadra di hockey su ghiaccio dei Montreal Canadiens), che la trasfer\u00ec a Montr\u00e9al, dove prese il nome di \"Montr\u00e9al Manic\"."}
{"id": "1217565", "revid": "92723", "url": "https://it.wikipedia.org/wiki?curid=1217565", "title": "Manolis Andronikos", "text": "Biografia.\nLa sua pi\u00f9 grande scoperta fu il ritrovamento, l'8 novembre 1977 a Verghina, di una tomba, da lui attribuita a Filippo II di Macedonia, padre di Alessandro Magno, re di Macedonia.\nNel 1992 vinse il Premio Herder."}
{"id": "1217566", "revid": "120676682", "url": "https://it.wikipedia.org/wiki?curid=1217566", "title": "Gran Premio degli Stati Uniti d'America 2007", "text": "Il Gran Premio degli Stati Uniti 2007 fu una gara di Formula 1 disputatasi sul Circuito di Indianapolis il 17 giugno 2007. Settima prova della stagione 2007 registr\u00f2 la seconda vittoria consecutiva di Lewis Hamilton, davanti al compagno di squadra Fernando Alonso e a Felipe Massa su Ferrari.\nIn questo Gran Premio debutt\u00f2 Sebastian Vettel, in sostituzione di Robert Kubica, e con l'ottavo posto ottenuto divenne il pilota pi\u00f9 giovane di sempre a conquistare punti in Formula 1.\n\u00c8 stata l'ultima gara di Formula 1 a disputarsi sull'Indianapolis Motor Speedway.\nProve libere.\nRisultati.\nNella prima sessione del venerd\u00ec, si ebbe la seguente situazione:\nGara.\nTensione altissima al via tra i due della McLaren; Hamilton tiene l\u2019interno e difende la testa della corsa. Dietro i due, ci sono Massa, Heidfeld, Kovalainen e Raikkonen, unico a partire con la mescola dura, la pi\u00f9 lenta. Un contato a tre elimina subito i tre veterani Ralf Schumacher, Coulthard e Barrichello. Fisichella si gira e riparte in coda.\nHamilton costruisce un vantaggio di 4\u201d su Alonso con le posizioni che sembrano cristallizzate. Al ventunesimo giro Nick Heidfeld si gira alla prima curva, ripartendo tra i due finlandesi che lo seguono. Alla fine del giro il tedesco rifornisce, come Hamilton e Massa. Alonso segue un giro dopo, mentre R\u00e4ikk\u00f6nen si ferma al ventiquattresimo. Kovalainen guida la corsa per cinque giri; mentre esce dai box, R\u00e4ikk\u00f6nen, ora a suo agio con gomme soft, passa Heidfeld, che ha le dure, posizionandosi davanti ad entrambi. In questa fase Alonso \u00e8 pi\u00f9 veloce di Hamilton e, sfruttando anche qualche doppiaggio, si porta negli scarichi del leader. Al trentottesimo giro lo spagnolo riesce ad affiancare l\u2019inglese sul rettilineo principale, ma la difesa di Hamilton all\u2019interno non lascia spazio. Rosberg, a lungo quarto, rifornisce al quarantesimo giro, per andare fino in fondo.\nOra dietro ai due della McLaren, sono le Ferrari di Massa a 12\u201d e Raikkonen a 17\u201d, ma pi\u00f9 veloce del compagno. Dal cinquantesimo al cinquantaduesimo giro, la seconda tornata di rifornimenti non cambia le posizioni. R\u00e4ikk\u00f6nen, l\u2019unico ora con le soft, \u00e8 il pi\u00f9 veloce in pista, raggiunge Massa e lo attacca ad ogni curva ma non riesce a portare il sorpasso. Al muretto Ferrari si decide evidentemente che i 15\u201d di vantaggio del duo McLaren sono un gap troppo grande per orchestrare uno scambio di posizioni. I ritiri di Heidfeld, che era quinto, e Rosberg, sesto, fissano i restanti piazzamenti a punti nei quali entra anche il debuttante Sebastian Vettel.\nHamilton vince per la seconda volta consecutiva e allunga in classifica in un mondiale che rischia di diventare un affare privato tra i due piloti McLaren."}
{"id": "1217567", "revid": "172554", "url": "https://it.wikipedia.org/wiki?curid=1217567", "title": "Pomachi", "text": ""}
{"id": "1217573", "revid": "647919", "url": "https://it.wikipedia.org/wiki?curid=1217573", "title": "Angus de Paperoni", "text": ""}
{"id": "1217575", "revid": "1305772", "url": "https://it.wikipedia.org/wiki?curid=1217575", "title": "MLB (disambigua)", "text": ""}
{"id": "1217576", "revid": "125271783", "url": "https://it.wikipedia.org/wiki?curid=1217576", "title": "Darren Hayes", "text": "Ha fatto parte dei Savage Garden. Ha cominciato la sua carriera solista nel 2002, con gli album \"Spin\" (2002), \"The Tension And The Spark\" (2004) e \"This Delicate Thing We've Made\" (2007). Ha venduto oltre 26 milioni di dischi, tra la carriera con il suo ex gruppo e quella di solista.\nVita privata.\nIl minore di tre fratelli, alle superiori recita nei musical scolastici. Si iscrive all'universit\u00e0 dove conosce Colby Taylor, con cui si sposa: il matrimonio dura pochi anni, fino al divorzio nel 1999. Darren ora vive a Londra, dove si \u00e8 sposato civilmente con Richard Cullen, suo compagno da tre anni, il 19 giugno 2006: l'annuncio del matrimonio \u00e8 stato dato solo un mese dopo, attraverso il suo blog.\nSavage Garden.\nI \"Savage Garden\" sono un duo composto da Darren Hayes e Daniel Jones, nato nel 1994, il cui nome si ispira alle Cronache dei vampiri di Anne Rice. Raggiungono il successo nel 1996 con \"I want you\" e \"To the moon and back\", due singoli che faranno parte dell'album \"Savage Garden\".\nDopo il nuovo successo di \"Affirmation\", uscito nel 1999, il duo si scioglie nell'ottobre del 2001.\nCarriera solista.\nNel 2002 pubblica \"Spin\", album pop e r'n'b, di cui noti successi sono i singoli \"Insatiable\", \"Crush (1980 me)\", \"I Miss You\" e \"Strange Relationship\". Dopo due anni, arriva il secondo album \"The Tension And The Spark\". Da qui in poi la musica del ragazzo di Brisbane ha preso una strada decisamente diversa, volgendosi sempre di pi\u00f9 all'elettronica, grazie anche a collaboratori come Robert Conley. A luglio 2004 esce il primo singolo \"Pop!ular\" che raggiunge il primo posto nelle classifiche dance statunitensi, e buoni posti in Inghilterra. Escono poi altri due singoli \"Darkness\" e \"Unlovable\". Nel 2004 gli Human Nature realizzano una cover di una canzone di \"Spin\", \"When You say You Love Me\", che viene utilizzata anche per il programma \"American Idol\".\nNel 2001 partecipa al tributo \"What's going on?\", un remake della canzone del 1971 di Marvin Gaye, insieme a diverse altre popstar, in memoria della vittime dell'attentato dell'11 settembre 2001. Nel 2005 esce il \"Best Of\" dei Savage Garden, \"Truly Madly Completely\", che include due tracce di Darren come cantante solista (\"So Beautiful\" e \"California\"). La Columbia Records e Darren Hayes si separano. Nel 2007, Darren Hayes finisce di registrare il suo nuovo album, che esce sotto la sua stessa casa di produzione, \"Powdered Sugar\". Si tratta di un doppio disco chiamato \"This Delicate Thing We've Made\", comprendente 25 canzoni. Uscito il 20 agosto 2007, \u00e8 entrato subito nelle classifiche, tra i primi 20 posti, sia in Gran Bretagna che in Australia.\nIn aprile dello stesso anno, Darren ha messo online sul suo sito una delle sue nuove canzoni, \"Who Would Have Thought\". Il video \u00e8 stato realizzato dal suo partner, Richard Cullen. Nello stesso periodo, diversi remix di \"Step Into The Light\" vengono suonati in molti bar in giro per il mondo. Il primo singolo ufficiale \u00e8 \"On The Verge Of Something Wonderful\", uscito il 28 luglio del 2007, seguito da \"Me, Myself and I\". Il video, gi\u00e0 presente sul sito del cantante, \u00e8 stato girato da \"The Salina Project\". Darren Hayes, prima di iniziare il tour vero e proprio, ha fatto diverse esclusive e piccole \"gig\" negli Stati Uniti, in Inghilterra e Australia. Il terzo singolo estratto da \"This Delicate Thing We've Made\" \u00e8 \"Casey\". Il video viene lanciato dal sito dello stesso Darren il 26 gennaio 2008, ed \u00e8 diretto da Damian Hale.\nL'8 maggio 2009, in occasione del suo trentasettesimo compleanno, rilascia gratuitamente online un nuovo album intitolato \"We Are Smug\". Si tratta di un album sperimentale co-prodotto con Robert Conley che include 10 tracce. Nel giugno 2011 esce il primo singolo estratto dal nuovo album, \"Talk Talk Talk\", un brano elettro pop che anticipa l'uscita del nuovo album \"Secret Codes and Battleships\" previsto per ottobre. In contemporanea inizia il Secret Tour, che tocca l'Australia e la Gran Bretagna."}
{"id": "1217577", "revid": "1318658", "url": "https://it.wikipedia.org/wiki?curid=1217577", "title": "Mabillon (metropolitana di Parigi)", "text": "Mabillon \u00e8 una stazione della linea 10 della metropolitana di Parigi; \u00e8 situata nel VI \"arrondissement\".\nLa stazione.\nQuesta stazione, aperta nel 1925, \u00e8 dedicata al benedettino Jean Mabillon (1632-1707), monaco maurista (Abbazia di Saint-Maur), scrittore e intellettuale, editore di testi religiosi."}
{"id": "1217579", "revid": "22475", "url": "https://it.wikipedia.org/wiki?curid=1217579", "title": "Giardino d'amore", "text": "Il giardino d'amore \u00e8 un dipinto del pittore Pieter Paul Rubens, realizzato a olio su tela tra il 1632 ed il 1633. Viene custodito a Madrid, nel Museo del Prado.\nCollegamenti esterni.\nMuseo del Prado \u2013 Sito ufficiale"}
{"id": "1217581", "revid": "132266", "url": "https://it.wikipedia.org/wiki?curid=1217581", "title": "Schifo (imbarcazione)", "text": ""}
{"id": "1217584", "revid": "174852", "url": "https://it.wikipedia.org/wiki?curid=1217584", "title": "Unidentified flying object", "text": ""}
{"id": "1217590", "revid": "130040", "url": "https://it.wikipedia.org/wiki?curid=1217590", "title": "Alfonso III di Le\u00f3n", "text": ""}
{"id": "1217592", "revid": "81195", "url": "https://it.wikipedia.org/wiki?curid=1217592", "title": "Coppa del Mondo di rugby a 13", "text": "La Coppa del Mondo di rugby a 13 (ingl. \"Rugby League World Cup\", fr. \"Coupe du monde de rugby \u00e0 XIII\") \u00e8 la massima competizione di rugby a 13 per squadre nazionali.\n\u00c8 sotto la giurisdizione dell'International Rugby League e la Nazione vincitrice si fregia del titolo di campione del mondo.\nStoria.\nL'idea di istituire la Coppa del Mondo di rugby a 13 \u00e8 nata per iniziativa della Francia che ha fatto propaganda a favore di questa competizione fin dal 1935. L'idea \u00e8 stata ulteriormente perseguita nel 1951 nella Francia del dopoguerra grazie all'impegno profuso da Paul Barri\u00e8re, presidente della federazione di rugby a 13 della Francia. Nel gennaio del 1952 la proposta ha avuto anche l'appoggio di Bill Fallowfield, segretario della Rugby Football League, che ha convinto il Rugby League Council a sostenere il progetto. Durante un incontro svoltosi a Blackpool, in Inghilterra, nel novembre del 1953, l'International Board ha accettato la proposta di Paul Barri\u00e8re di svolgere l'edizione inaugurale della Coppa del Mondo in Francia. Questa \u00e8 stata la prima Coppa del Mondo di tutta la storia del rugby intero, l'analoga competizione del rugby a 15 ha debuttato solamente nel 1987.\nIl torneo inaugurale del 1954 ha visto impegnate le nazionali di , , e . Dopo una fase a girone unico la Gran Bretagna e la Francia, essendo terminate prime a pari punti, si sono affrontate in una finale che ha visto prevalere i britannici 16-12. L'assegnazione del trofeo alla prima classificata \u00e8 una formula mantenuta fino al 1968, quando \u00e8 stata introdotta la finale tra la prima e la seconda classificata per decretare la vincente del torneo. Questo formato \u00e8 stato mantenuto a lungo e modificato solamente nel 1995 con l'allargamento della competizione e la conseguente formazione di pi\u00f9 gironi diversi.\nNel 1975 per la prima volta la Gran Bretagna \u00e8 stata sostituita dalle due nazionali di e , far\u00e0 comunque stabilmente ritorno fino all'edizione del 1992. La Coppa del Mondo ha cominciato ad allargarsi nel 1985 con il debutto della , ma \u00e8 dal 1995 che la competizione ha cominciato ad assumere un formato simile a quello attuale con l'allargamento a 10 squadre partecipanti e l'introduzione di una fase preliminare di qualificazione per la maggior parte delle nazionali. Dal 2013 si \u00e8 stabilito di disputare il torneo con una cadenza fissa quadriennale.\nFinali.\nEcco l'elenco delle squadre vincitrici:"}
{"id": "1217593", "revid": "124101174", "url": "https://it.wikipedia.org/wiki?curid=1217593", "title": "La casta", "text": "La casta. Cos\u00ec i politici italiani sono diventati intoccabili \u00e8 un libro-inchiesta uscito il 2 maggio 2007 e scritto da Gian Antonio Stella e Sergio Rizzo, due giornalisti del \"Corriere della Sera\".\nContenuto.\n\"La casta\" \u00e8 strutturata in diversi capitoli che, partendo da inchieste, reportage e documenti ufficiali, sviluppano una riflessione su quella che viene definita \"la caricatura obesa e ingorda della politica\". Per difendersi dalle accuse di demagogia e di qualunquismo gli autori spesso citano, accanto ai vari scandali, esempi positivi all'estero e, le rare volte che capita, in Italia. Spesso gli autori alternano alle notizie propri commenti pungenti e ironici. \nIl titolo prende spunto da una frase di Walter Veltroni:\n e affronta nei vari capitoli i diversi aspetti della politica, mettendo in luce gli sprechi, gli scandali e i privilegi ingiustificati.\nInchieste.\nIl primo capitolo dal titolo \"Una casta di insaziabili bramini,\" che parte da una comunit\u00e0 montana pugliese composta da comuni non montani o parzialmente montani soppressa nel 2009, \u00e8 una sorta d'introduzione al libro stesso. Gli autori ribadiscono la loro fiducia nella politica, nella democrazia e nei partiti e la condanna del qualunquismo, definito \"privo di senso e dannoso\", ma sostengono che in Italia queste importanti istituzioni stanno subendo una deriva ingiustificata e vergognosa. Nel primo capitolo si affrontano diverse tematiche: il rischio che anche la democrazia si trasformi in oligarchia e la crisi dei partiti, che avrebbero perso la loro funzione e si sarebbero trasformati in sanguisughe dello Stato. Si auspica quindi il ritorno ai \"partiti veri\". Successivamente si parla di \"movimenti nati dal commercialista\", citando cos\u00ec la formazione politica \"Italiani nel Mondo\" di Sergio De Gregorio, cui \u00e8 dedicata la parte finale del capitolo, la sua carriera e il suo discusso ruolo in Senato.\nIl secondo capitolo, \"E pensare che dormivano in convento\", racconta i cambiamenti della scena politica italiana passata, secondo gli autori, dagli ideali di sobriet\u00e0 dei politici del dopoguerra agli sprechi di oggi. \nIl capitolo \"Un Palazzo di quarantasei palazzi\" riporta l'aumento sproporzionato delle sedi della politica, con l'affitto a prezzi altissimi di palazzi e complessi nel centro di Roma. Gli autori sostengono che in molti casi tali acquisti e affitti sono ingiustificati e spesso servirebbero per assicurare uffici e appartamenti \"vita natural durante\" a deputati e senatori. Si parla inoltre delle spese altissime sostenute da Silvio Berlusconi quando era Presidente del Consiglio fra il 2001 e il 2006 per l'arredamento e l'abbellimento delle sedi. \nI capitoli \"Prodigi: in volo 37 ore al giorno\" e \"Mi dia un'auto blu, tipo Rolls Royce\" trattano dell'uso di auto blu e aerei privati, affittati a spese dello Stato con contratti altissimi. Vengono riportati numerosi esempi, denunciati alla magistratura per il reato di peculato.\n\"Quattro regine al prezzo di un Napolitano\" riporta i costi del Quirinale e contesta la segretezza dei bilanci della presidenza della Repubblica, avente secondo gli autori un numero di dipendenti sproporzionato, soprattutto se paragonati alle spese di Elisabetta II in Inghilterra. \n\"Perso il Rolex d'oro? Paga la Camera\" \u00e8 il capitolo che denuncia i privilegi dei parlamentari. I giornalisti riportano i prezzi delle mense del Parlamento, che malgrado i men\u00f9 di lusso sono pi\u00f9 bassi di quelli della mensa dei netturbini di Venezia, gli stipendi, giudicati altissimi rispetto agli altri paesi europei, i rimborsi-spese per i viaggi. \nNel capitolo \"Baby pensionati di 42 anni\" si analizzano le pensioni dei politici. Viene contestata l'esistenza dei contributi figurativi, ovvero della possibilit\u00e0 di accedere alle pensioni del mestiere svolto prima di entrare in politica, anche senza lavorare e senza versare contributi, ma solo una cifra simbolica. Gli autori citano come esempio su tutti Clemente Mastella, che gode di una pensione di giornalista, pur avendo lavorato alla RAI poco meno di un anno. Si parla poi del famoso e contestato limite di 35 mesi in Parlamento per poter accedere alle pensioni senza l'obbligo di versare contributi, indipendentemente dall'et\u00e0, come il baby pensionato che si cita all'inizio del capitolo, l'ex presidente della Camera Irene Pivetti. Si rivelano scandali di politici che hanno avuto accesso alle pensioni anche se non hanno mai partecipato alle sedute del Parlamento, come Toni Negri fuggito all'arresto poco dopo l'elezione e in seguito latitante in Francia, o addirittura di un imprenditore della Lombardia che ha accesso alla pensione pur avendo seduto in Senato solo quattro giorni. \nIl tema dei rimborsi elettorali ai partiti \u00e8 affrontato in \"Come puntare un euro e vincerne 180\" dove sarebbe dimostrato che il finanziamento pubblico ai partiti, sebbene abolito da un referendum nel 1993 promosso dai Radicali Italiani e dalla Lista Marco Pannella, sia stato reintrodotto grazie ad una serie di provvedimenti. Questi regolamenti sono definiti dagli autori \"peggiori del finanziamento pubblico\" perch\u00e9 i partiti ricevono somme sproporzionate rispetto alle cifre spese. Il caso pi\u00f9 emblematico fra quelli denunciati \u00e8 il Partito Pensionati che ha ottenuto dopo le elezioni europee del 2004 180 euro per ogni euro speso. Si riporta anche di sanatorie \"retroattive\" che avrebbero consentito al S\u00fcdtiroler Volkspartei di raccogliere i propri contributi delle elezioni del 2006 anche se non aveva presentato la domanda necessaria, e di una proposta di legge del senatore verde Marco Boato per favorire la nascita di \"fondazioni politico-culturali\", finanziate dallo Stato e create dai partiti.\n\"Politica e Affari: Onorevoli Spa\" parla degli intrecci fra politica e economia, nonch\u00e9 del delicato tema del conflitto d'interessi. \nLe \"folli\" consulenze degli uffici pubblici sono affrontate nel capitolo \"Sa tutto di carceri. Commercia pesce!\". Si riportano le consulenze pi\u00f9 strane e sprecone dei vari Enti: dal comune di Aulla che ha mobilitato due maghe per togliere il malocchio che impedirebbe a questo centro abitato di diventare ricco, all'ex ministro della Giustizia Roberto Castelli che ha assunto come esperto di edilizia carceraria un grossista di pesce.\nLa rivelazione pi\u00f9 spigolosa, quella che secondo Stella e Rizzo avrebbe scandalizzato di pi\u00f9, \u00e8 contenuta in \"Meglio a noi che a Madre Teresa\" in cui si rivela che le donazioni ai partiti possono godere di esenzioni sull'Irpef pi\u00f9 alte di quelle che si ottengono in una donazione ad una qualsiasi organizzazione no-profit. \nI capitoli \"Fate largo, Sua Maest\u00e0 il Governatore!\" e \"Ultimo lusso: atterrare sotto casa\" affrontano gli sprechi delle Regioni, con spese di rappresentanza come quelle del presidente della Campania Antonio Bassolino pi\u00f9 alte di quelle del presidente della Repubblica tedesco, stipendi da favola come quello di Roberto Formigoni, in Lombardia, nonch\u00e9 la questione dei mega-assessorati creati dalla Regione Siciliana.\nInfine \"Il signor sindaco ha fatto crac\" riporta la drammatica vicenda di Taranto il cui comune, allora guidato dalla forzista Rossana Di Bello, ha dovuto dichiarare bancarotta a causa del secondo dissesto finanziario al mondo per una citt\u00e0.\nNella nuova edizione c'\u00e8 un nuovo capitolo dove si riconosce che il problema dei costi della politica ha trovato pi\u00f9 spazio tra i vari temi da affrontare, ma che ben poco si \u00e8 fatto concretamente.\nSuccesso e seguiti.\nIl libro, che riporta sprechi e privilegi ingiustificati dei partiti politici italiani e della \"macchina amministrativa\" italiana, ha ottenuto un successo notevole superando, a dicembre 2007, il tetto di 1,2 milioni di copie vendute. A fine 2008 \u00e8 uscita la versione aggiornata del best seller, non una ristampa, col sottotitolo \"... e continuano ancora a esserlo\" e con l'aggiunta di un capitolo extra.\nI vari incontri che i due autori hanno tenuto durante tutta l'estate del 2007 hanno riscosso sempre un notevole successo. \nReazioni.\nL'uscita del libro e il suo straordinario successo hanno aperto un acceso dibattito in tutt'Italia su come tamponare le situazioni paradossali descritte nel libro. Alcuni sostengono che l'inchiesta sia diventata una sorta di manifesto del \"movimento dell'antipolitica\" che, a partire dall'autunno del 2007, si \u00e8 fatto portavoce del crescente disagio dei cittadini nei confronti della politica. Invece per Francesco Alberoni \"un potere non viene mai attaccato nel pieno della sua forza, ma solo quando \u00e8 indebolito\" e questa era la situazione in cui versava la classe politica italiana dopo che \"lo Stato italiano non pu\u00f2 stampare moneta, prende ordini da Bruxelles, non pu\u00f2 indebitarsi pi\u00f9 di tanto\".\nIn ogni caso, varie associazioni hanno da allora rivolto la loro attenzione a questo ambito professionale, fino ad allora poco studiato e meno ancora divulgato: nel settembre 2007 il paragrafo 4 dei \"Quaderni di ricerca\" del servizio studi di Confindustria, nel settembre 2011 una nota dell'ufficio studi di Confcommercio e nel dicembre 2013 un rapporto della UIL.\nAltri libri.\nSull'onda del successo del libro in questione \u00e8 sorto un filone di notizie di stampa su coloro che vivono di politica e/o lavorano con la politica; gli stessi due autori hanno scritto \"La deriva\", un secondo libro che \u00e8 un ideale seguito del \"best-seller\", dedicato stavolta alle contraddizioni del sistema Italia e con un capitolo che riprende i contenuti de \"La casta\".\nSono usciti anche altri libri che riprendono gli stessi contenuti, come per esempio \"Impuniti\" di Antonello Caporale. Nello stesso indirizzo si inscrivono anche i due saggi di Stefano Livadiotti \"L'altra casta\". L'inchiesta sul sindacato del 2008 e \"Magistrati. L'ultracasta\" del 2009, entrambi pubblicati da Bompiani. In molti suoi interventi, il giornalista Marco Travaglio ha spesso voluto definire la casta come una cosca, riferendosi all'attitudine, che secondo lui \u00e8 radicata in essa, di ricercare sempre e comunque l'immunit\u00e0 o l'impunit\u00e0 dai reati commessi e di fare fronte comune contro la giustizia e la magistratura quando uno dei suoi elementi viene indagato.\nCultura.\nNel film di satira sociale e di costume \"Boris - Il film\" il regista protagonista deve realizzare un film tratto da questo libro."}
{"id": "1217610", "revid": "1543377", "url": "https://it.wikipedia.org/wiki?curid=1217610", "title": "Peucolao", "text": "Il suo nome potrebbe essere tradotto come \"l'uomo da Pushkalavati\", un'importante citt\u00e0 indo-greca a est di Kabul. Le sue monete recano gli attributi \"soteros\" (\"salvatore\") e \"dikaiou\" (\"giusto\")"}
{"id": "1217611", "revid": "1318658", "url": "https://it.wikipedia.org/wiki?curid=1217611", "title": "Vaneau (metropolitana di Parigi)", "text": "Vaneau \u00e8 una stazione della linea 10 della metropolitana di Parigi; \u00e8 situata al confine fra il VI e il VII \"arrondissement\".\nLa stazione.\nSituata sotto la rue de S\u00e8vres, questa stazione prende il nome dall'omonima rue Vaneau. Louis Vaneau fu un polytechnicien morto durante la rivoluzione del luglio 1830.\nLa stazione \u00e8 aperta dal 30 dicembre 1923.\nAccessi.\n\u00c8 dotata di un solo ed unico accesso sotto forma di un'entrata in un palazzo:"}
{"id": "1217612", "revid": "1516087", "url": "https://it.wikipedia.org/wiki?curid=1217612", "title": "Adrian Monk", "text": "Adrian Monk \u00e8 un personaggio del serial \"Detective Monk\", impersonato da Tony Shalhoub e creato da David Hoberman: \u00e8 un leggendario e geniale ex detective del Dipartimento di Polizia di San Francisco, il cui disturbo ossessivo-compulsivo, gravemente intensificato dalla morte della moglie, ha interferito con il suo lavoro tanto da farlo sospendere dal suo reparto. Il personaggio di Monk \u00e8 parzialmente ispirato dalle figure del tenente Colombo, dell'ispettore Clouseau e di Sherlock Holmes. Il suo cognome \u00e8 probabilmente tratto da quello del famoso pianista jazz Thelonious Monk, sofferente di agorafobia.\nStoria.\nMonk \u00e8 nato nella contea di Marin County, in California (come da lui stesso dichiarato nell'episodio \"Il Sig. Monk e Gli UFO\") all'incirca nel 1959, dato che in un episodio egli dichiara di essersi laureato nel 1981. Tuttavia, in un altro episodio, risulta aver frequentato l'ottava classe nell'aprile 1972, e ci\u00f2 suggerirebbe che sia nato nel 1958 o 1959. Il giorno di nascita \u00e8 il 9 di un mese imprecisato.\nAdrian Monk ha una memoria eidetica molto sviluppata, ricorda la sua nascita (come un giorno bruttissimo) e da questo deriva la sua paura delle persone nude, nonch\u00e9 quella di guardarsi lui stesso allo specchio senza vestiti.\nFamiglia.\nAdrian ha un fratello, Ambrose (impersonato da John Turturro), che ha lasciato soltanto due volte la propria casa durante gli ultimi dieci anni, a causa della cronica agorafobia da cui \u00e8 affetto. Dopo la morte di Trudy, i due fratelli hanno pressoch\u00e9 interrotto il loro rapporto e Ambrose non ha pi\u00f9 contattato Adrian dall'evento, sentendosi responsabile della morte della cognata, uscita di casa per andare a comprargli un farmaco contro la tosse. Chiarita la circostanza, i due fratelli si riavvicinano affettivamente. La madre di Monk \u00e8 morta nel 1994, bench\u00e9 non se ne conosca la causa, ma da alcune parole rivolte da Adrian a Natalie, \u00e8 implicito sia morta di cancro, o comunque a causa di una malattia incurabile.\nIl loro padre Jack Monk, originario di New Hope in Pennsylvania, ha abbandonato la famiglia quando Adrian e Ambrose erano bambini, e ci\u00f2 ha avuto un profondo effetto sui disturbi comportamentali dei figli; il caos e l'instabilit\u00e0 emozionale determinati dall'improvvisa assenza paterna hanno generato nei bambini una patologica esigenza di ordine e di self-control. Ambrose ancora crede nel ritorno del padre, tanto da preparare ogni sera un coperto in pi\u00f9 per la cena e da conservare la sua posta in un armadietto nell'eventualit\u00e0 di un suo ritorno. Adrian ed Ambrose non hanno sue notizie fino a quando trovano un suo biglietto sulla porta di Ambrose, in cui il padre si dice fiero che il figlio sia finalmente riuscito ad uscire di casa.\nJack Monk torna a San Francisco nel 2006, dove viene arrestato per un'infrazione al codice della strada e per resistenza a pubblico ufficiale. La sua scarcerazione viene favorita con riluttanza da Adrian, che non gli ha mai perdonato di aver lasciato la famiglia. Tuttavia, dopo avere risolto un caso di omicidio che coinvolgeva il datore di lavoro di Jack, i due si riconciliano affettivamente, e il padre insegna al figlio a guidare una bici, poich\u00e9 non lo aveva mai fatto quando Adrian era un bambino. Adrian ha anche un fratellastro, Jack jr., in Texas, e ne viene a conoscenza dopo che suo padre glielo accenna, ma lo conoscer\u00e0 successivamente.\nLa morte di Trudy.\nMonk non riesce a superare il dolore per la tragica morte della moglie Trudy, uccisa nel 1997 da una bomba posta nella sua automobile. Il caso di Trudy, fulcro di diverse puntate \u00e8 il principale motivo conduttore del telefilm e viene risolto solo nel doppio episodio finale dell'ottava e ultima serie \"Il signor Monk e la Fine\".\nMonk ha inizialmente creduto che la bomba fosse destinata a lui (e ci\u00f2 ha aumentato i suoi sensi di colpa) e ha dedicato gli ultimi anni della sua vita alla ricerca dell'uomo che ha ucciso sua moglie e a collaborare con i detective della polizia di San Francisco su complicati casi di omicidio. In un episodio, sembra che Trudy riappaia e che abbia simulato la propria morte anni prima, ma in realt\u00e0 si tratta solo di una messa in scena organizzata da un sindacalista senza scrupoli per accedere a un magazzinaggio. Alla conclusione dell'episodio, la donna che impersona Trudy \u00e8 ferita in uno scontro a fuoco e muore tra le braccia di Adrian.\nNell'ultima puntata della settima stagione viene costruito un parco giochi alla memoria di Trudy.\nConseguenze.\nMonk \u00e8 affetto da 312 fobie, tutte intensificatesi dopo l'omicidio di Trudy, tra cui i germi, il disordine, le altezze, le folle, il latte e i ghiacciai. Oltre ad aiutarlo ad affrontare i suoi disturbi comportamentali, le assistenti di Adrian sembrano avere anche un ruolo importante nell'organizzazione del suo lavoro come consulente per la polizia. La sua prima assistente Sharona Fleming (Bitty Schram), lo lascia dopo parecchi anni di fedele servizio per tornare nel New Jersey e sposare nuovamente il suo ex marito: questo deprime profondamente Monk, che per\u00f2 si riprende all'arrivo della sua nuova assistente, Natalie Teeger (Traylor Howard).\nA causa dell'aggravarsi della malattia, Monk \u00e8 stato sospeso a tempo indeterminato dal suo ruolo di ufficiale di polizia, anche se il dipartimento ricorre abitualmente al suo aiuto come consulente esterno. Monk si mantiene, cos\u00ec, facendo l'investigatore privato. In uno degli ultimi episodi della serie riesce ad ottenere il reintegro nella polizia, ma poi vi rinuncia, licenziandosi definitivamente perch\u00e9 non si trova pi\u00f9 bene a lavorare come sottoposto di altri.\nL'ossessiva attenzione ai minimi dettagli, pur paralizzandolo socialmente, rende Monk un detective estremamente dotato: ha una straordinaria capacit\u00e0 di ricostruire la dinamica dei crimini basandosi su dettagli e prove che all'apparenza sembrano poco importanti (se non addirittura non notati affatto) ai suoi colleghi. Bench\u00e9 possa sembrare indifeso, in pi\u00f9 di un'occasione ha potuto sopraffare fisicamente i suoi avversari, se costretto allo scontro diretto. Apparentemente \u00e8 di carattere mite e controllato, anche se in un'occasione lo si vede arrabbiarsi e perdere le staffe, quando un sospettato di omicidio, speaker radiofonico (la \"guest star\" Steven Weber), pronuncia in diretta delle battute di pessimo gusto sulla morte di Trudy, allo scopo di provocare Monk.\nLa maniacale ossessione di Monk per la pulizia e l'ordine fa s\u00ec che nella sua abitazione ogni oggetto ed elemento d'arredo sia disposto fino a formare angoli perfetti, tranne un tavolino che si trova davanti al divano (episodio \"Il signor Monk e l'uomo pi\u00f9 vecchio del mondo\"), che \u00e8 invece posizionato storto poich\u00e9 era stata Trudy a metterlo cos\u00ec.\nBench\u00e9 nell'episodio pilota si dica che il suo disordine ossessivo compulsivo sia stato intensificato (\"causato\" nel doppiaggio) a causa dell'omicidio di sua moglie, Monk mostra questa patologia anche nei flashback, quando \u00e8 con Trudy, prima di averla conosciuta e quando era ancora un bambino. Sua madre era molto rigorosa ed iperprotettiva e questo probabilmente ha fortemente contributo al disordine emotivo del figlio: Monk sembra aver avuto una relativa capacit\u00e0 di gestione dei propri sintomi principali per gran parte della vita, ma ha perso ogni controllo della sua sindrome dopo la morte di Trudy.\nMonk si sottopone ad abituali e frequenti sedute psicanalitiche dal dottor Charles Kroger, suo psichiatra di fiducia, fino a quando questi muore improvvisamente (la scomparsa del personaggio \u00e8 stata dettata da esigenze di copione dopo l'improvvisa morte per infarto del suo interprete, l'attore Stanley Kamel). Il dipartimento di polizia gli assegna pertanto un nuovo specialista, il dottor Neven Bell (H\u00e9ctor Elizondo), che a poco a poco stabilisce una buona relazione medico-paziente con Monk. Adrian non usa psicofarmaci poich\u00e9 non si fida ad introdurre sostanze estranee nel suo organismo, ma quando il dr. Kroger lo convince ad assumerli, i suoi sintomi migliorano ma egli assume un comportamento superficiale, euforico e addirittura arrogante, tanto da smarrire temporaneamente le capacit\u00e0 di concentrazione e di osservazione che lo rendono infallibile nel suo lavoro di investigatore. Una volta smaltito l'effetto dei farmaci, Monk torna al suo abituale comportamento.\nSolo in rare occasioni Monk dimostra interesse per qualsivoglia hobby o passatempo, n\u00e9 esprime ammirazione per artisti e celebrit\u00e0. Tuttavia, considera rilevanti tra le cose della sua vita, pur se accennate in pochissime puntate: Tondale Mowaka, maratoneta che Monk definisce il suo idolo; il cantante country Willie Nelson (molto amato dalla moglie) e \"The Cooper Clan\" (\"Il clan dei Cooper\"), un telefilm che Adrian definisce la sua seconda famiglia, e che \u00e8 la sua serie televisiva preferita.\nLe indagini sull'omicidio di Trudy.\nIl trauma per la morte violenta della moglie impedisce a Monk di risolvere definitivamente il caso e di concentrarsi come sua abitudine. Su suggerimento del suo acerrimo nemico, il criminale Dale Biederbeck - che Monk considera (a torto) coinvolto in qualche modo nella morte di Trudy - Monk scopre che la bomba \u00e8 stata costruita da un certo \"Warrick Tennyson\" (morto successivamente a causa di una malattia, dopo che Monk \u00e8 per\u00f2 riuscito ad incontrarlo e interrogarlo), assoldato da un misterioso uomo con sei dita, presunto mandante ed esecutore principale del delitto.\nIn realt\u00e0, si scopre che anche l'uomo con sei dita, di nome \"Frank Nunn\", \u00e8 solo un sicario di uno sconosciuto, il vero mandante; Nunn viene fatto uccidere da Dale Biederbeck per mano di uno sceriffo corrotto, John Rollins, mentre Monk lo minaccia con una pistola; Biederbeck intende far accusare il detective, dopo essersi servito di Nunn per organizzare l'omicidio del governatore della California, d'accordo con i suoi complici, lo sceriffo e il vice-governatore, il quale avrebbe dovuto concedere la grazia a Dale, in prigione da tempo poich\u00e9 arrestato da Monk. Il piano fallisce, nonostante Monk venga arrestato. Riuscito a fuggire, deve fingere la propria morte per riuscire infine a discolparsi e a salvare il governatore. Frugando tra le carte di Nunn, Monk e la polizia scoprono che il mandante dell'assassinio di Trudy \u00e8 un uomo noto come \"il Giudice\"\nSolo nel doppio episodio finale \"Il signor Monk e la fine\" Adrian scopre la verit\u00e0.\nTrudy, da ragazza, nel 1982 ebbe una relazione con un suo professore universitario, \"Ethan Rickover\", e rimase incinta. L'uomo, sposato con una donna di famiglia ricca ed avviato ad una carriera importante come giudice, temeva che lo scandalo della relazione con l'allieva gli pregiudicasse il lavoro e il matrimonio. Dal momento che Trudy non volle abortire, Rickover pag\u00f2 una levatrice di nome Wendy Stroud perch\u00e9 facesse sparire la figlia dopo la nascita, in realt\u00e0 la diede in adozione e disse alla madre che la neonata era morta. Anni pi\u00f9 tardi, nel 1997, la levatrice, sopraffatta dai sensi di colpa, minacci\u00f2 di rivelare tutto; il giudice la uccise personalmente, in preda alla rabbia, e la seppell\u00ec nel proprio giardino vicino ad una grande meridiana. Quando si rese conto che Monk, marito di Trudy, avrebbe indagato sulla scomparsa, e la stessa Trudy, giornalista, avrebbe scoperto la verit\u00e0 mandandolo in prigione, assold\u00f2 il sicario Nunn, il quale fece preparare una bomba da Tennyson, e la colloc\u00f2 nell'auto di Trudy, uccidendo la donna, mentre questa stava andando a comprare una medicina per Ambrose.\nTemendo di essere in pericolo, Trudy aveva per\u00f2 preliminarmente registrato un video, raccontando la storia e dicendo al marito che il giudice Rickover voleva incontrarla, nascondendo il nastro nel regalo di Natale per Monk, regalo che per\u00f2 lui non apr\u00ec mai, conservando il pacchetto come una reliquia della moglie per 12 anni. Nel 2009 un medico della clinica, il dottor Malcolm Nash, intu\u00ec la verit\u00e0: Rickover, che nel frattempo era in corsa per la Corte suprema della California, lo fece uccidere da un killer, di nome Joey Kazarinsky, il quale tent\u00f2 anche di avvelenare Monk tramite i fazzoletti da lui abitualmente utilizzati per detergersi le mani. Grazie a Natalie, che li tocca accidentalmente, i medici riescono a trovare un antidoto, dopo che il sicario rimase ucciso da un treno dopo un inseguimento. Monk, nel frattempo, \u00e8 convinto di morire e guarda il video di Trudy: capisce cos\u00ec la verit\u00e0 e cerca inutilmente di far confessare Rickover in tribunale. Poi scappa dall'ospedale e, minacciando il giudice con una pistola, lo costringe a dissotterrare il corpo della levatrice. Stottlemayer riesce a impedire a Monk di uccidere Rickover, ma questi afferra la pistola e si suicida, dicendo al detective di prendersi \"cura di lei\". Cos\u00ec Monk scopre che la figlia di Trudy, \"Molly Evans\", \u00e8 viva e va a conoscerla; sar\u00e0 proprio lei, con cui il detective sviluppa immediatamente un forte legame, considerandola come figlia propria, a spingerlo a continuare il suo lavoro: nel finale si vede Monk sulla scena di un crimine; i suoi sintomi sono molto attenuati e sta molto meglio, proprio come al tempo in cui era sposato con Trudy."}
{"id": "1217613", "revid": "1318658", "url": "https://it.wikipedia.org/wiki?curid=1217613", "title": "Heihachi Mishima", "text": " \u00e8 un personaggio immaginario della serie di videogiochi picchiaduro \"Tekken\". \u00c8 uno dei personaggi principali di tutta la serie nonch\u00e9 capo della Mishima Zaibatsu e compare in tutti i videogiochi (cos\u00ec come Paul Phoenix, Nina Williams e Yoshimitsu). Heihachi \u00e8 il boss finale di \"Tekken\" e \"Tekken 4\" e ricopre il ruolo di antagonista in tutti i videogiochi.\nDescrizione.\nAspetto.\nHeihachi \u00e8 un uomo dai capelli grigi che gli coprono parzialmente la testa tenuti verso l'alto ma piegati leggermente indietro (neri in \"Tekken\", \"Tekken 2\" e \"Tekken Tag Tournament 2\") e un fisico molto possente nonostante l'et\u00e0, da \"Tekken 2\" Heihachi possiede una cicatrice a forma di X sul petto, avuta dopo che suo figlio Kazuya l'ha gettato gi\u00f9 dal burrone. Egli \u00e8 il capo della Mishima Zaibatsu, organizzazione di famiglia fondata da suo padre Jinpachi, in \"Tekken\", \"Tekken 3\" e \"Tekken 4\", dopo aver preso il controllo dal padre tramite un colpo di Stato.\nNonostante non possieda il Gene del diavolo, Heihachi ha delle capacit\u00e0 che superano quelle di un normale essere umano. Infatti riesce addirittura a sopravvivere all'esplosione dei Jacks e dell'Honmaru, riprendendosi circa due mesi dopo, passati senza n\u00e9 mangiare n\u00e9 bere. Questo potere \u00e8 stato ottenuto da Heihachi dopo che quest'ultimo \u00e8 riuscito ad impossessarsi del sangue del dio della lotta, Ogre, personaggio introdotto in Tekken 3.\nIn \"Tekken Tag Tournament 2\" Heihachi ingerisce una droga, studiata da lui, e grazie ad'essa ringiovanisce; ha cos\u00ec un viso pi\u00f9 giovanile, i capelli neri che questa volta gli coprono tutta la testa, e un fisico leggermente pi\u00f9 possente.\nCon questo nuovo aspetto appare in \"Tekken 3D: Prime Edition\", mentre rimane coi capelli bianchi in \"Street Fighter X Tekken\" di Capcom, in cui \u00e8 in coppia con Kuma.\nStile di combattimento.\nIl suo stile di combattimento \u00e8 il Karate stile Mishima, stile imparato originariamente dal padre che ha poi tramandato a suo figlio Kazuya e a suo nipote Jin. Lo stile di combattimento di Heihachi si basa sul Karate G\u014dj\u016b-ry\u016b con posa a palmo aperto, molti colpi a taglio e pugni a martello, anche se Heihachi presenta alcune mosse di wrestling come l'Atomic Drop (Heihachi afferra l'avversario da dietro e gli fa sbattere il coccige contro il suo ginocchio) e la Powerbomb.\nTra le mosse a disposizione di Mishima ci sono lo Spinning Demon, l'Electric Wind God Fist, il Dragon Uppercut, Stonehead, Demon Scissors e le combo Mishima da 10 colpi.\nPersonalit\u00e0.\nHeihachi \u00e8 un uomo con una forte volont\u00e0, determinazione, fierezza e spirito combattivo, non si tira mai indietro davanti alle sfide, perch\u00e9 il suo obiettivo \u00e8 diventare il pi\u00f9 temuto e forte lottatore del mondo.\nNon \u00e8 molto buono, in quanto \u00e8 severo con Kazuya fin dall'infanzia, e stufo della sua debolezza lo ha buttato gi\u00f9 dal dirupo per cercare di temprargli lo spirito in un vero lottatore, ha imprigionato poi il padre che interfer\u00ec.\n\u00c8 molto affezionato alla sua azienda, che ha diretto per oltre 40 anni che desidera mantenere sotto suo controllo e qualora la perdesse, cercherebbe in tutti i modi di riprendersela.\nAnche se sembra completamente malvagio, Heihachi ha un lato buono che dimostra con sua moglie Kazumi e dimostra di voler bene anche a suo nipote Jin in \"Tekken 3\" prendendosi cura di lui e insegnandogli a combattere finch\u00e9 egli non si dimostra contaminato dal gene del diavolo, ripudiato da Heihachi sopra ogni altra cosa; dimostrato anche nel suo stesso finale di \"Tekken 3\", dove, vedendo Jin a terra privo di sensi, lo carica sull'elicottero con s\u00e9 e rimane triste quando butta gi\u00f9 Jin dall'elicottero. Heihachi anche se usa il pugno di ferro con la Mishima Zaibatsu, cerca di usare il potere militare della compagnia per mantenere la pace.\nBiografia del personaggio.\nStoria reale.\nPrima del \"Tekken\".\nHeihachi \u00e8 figlio di Jinpachi Mishima, fondatore e padrone della immensa Mishima Zaibatsu. Fin da giovane mostra un temperamento difficile e poco incline all'ubbidienza. Il padre teme che il figlio possa diventare un cattivo erede dell'impero Mishima e tenta in tutti i modi di modificare il suo temperamento ma senza successo. L'unica cosa che Jinpachi riusc\u00ec ad insegnare con successo al figlio fu il Karate in stile Mishima, antica arte marziale di famiglia, simile al Karate classico ma pi\u00f9 aggressivo e brutale. In et\u00e0 adulta Heihachi prese moglie, una donna di nome Kazumi. Kazumi gli diede un figlio: Kazuya. Jinpachi inizi\u00f2 ad addestrare il nipote nelle arti marziali Mishima, fino a quando Heihachi, grazie a uno schema, prese il controllo della Mishima Zaibatsu. Jinpachi cerc\u00f2 di fermare Heihachi quando lanci\u00f2 la Mishima nel settore militare, ma venne sconfitto e Heihachi lo rinchiuse nelle segrete di Honmaru, antico palazzo di propriet\u00e0 Mishima, lasciandolo morire. Kazumi inoltre aveva previsto che Heihachi e in seguito anche Kazuya, sarebbero diventati delle minacce per il mondo, cos\u00ec la donna, facendosi consumare dal gene diabolico che aveva sempre sigillato insieme al suo clan, prov\u00f2 ad uccidere per primo Heihachi, ma senza successo venne poi uccisa da quest'ultimo.\nRimasto solo col figlio Kazuya, lo prese e lo port\u00f2 sulla cima di un dirupo. Heihachi lo butt\u00f2 gi\u00f9 perch\u00e9 credette che se fosse veramente suo figlio, un \"vero Mishima\" sarebbe sopravvissuto: L'obbiettivo di Heihachi era quello di vedere se in Kazuya si sarebbe manifestato lo stesso ente di Kazumi.\nDurante un'operazione militare in Svezia, Heihachi ha una relazione sentimentale con una donna misteriosa e vuole scoprire se avr\u00e0 un altro figlio munito di gene demoniaco (Lars Alexandersson), vedendo che non fu cos\u00ec, Heihachi li abbandono al loro destino.\nPer molto tempo la storia di \"Tekken\" ha fatto credere che Heihachi fosse ossessionato dal gene demoniaco, quando in realt\u00e0 \u00e8 stata la cosa che ha sempre temuto e di cui ha cercato di sbarazzarsene (bench\u00e9 in \"Tekken 4\" vuole impossessarsene per completare un esperimento).\n\"Tekken\".\nHeihachi, per ripristinare il caos, ha gettato Kazuya da un dirupo, ora attende il figlio per far in modo che diventi pi\u00f9 forte partecipando al \"Tekken\", dopodich\u00e9 sar\u00e0 sconfitto da suo figlio Kazuya e gettato nel dirupo.\nIn questo gioco se si sceglie Heihachi si dovranno affrontare in ordine tutti i sub-boss e il boss finale sar\u00e0 Devil Kazuya.\n\"Tekken 2\".\nHeihachi, dopo essere riuscito a risalire il dirupo, prese la decisione di sottoporsi a un duro allenamento per vendicarsi del figlio. Nel frattempo Kazuya, che nel precedente torneo eredit\u00f2 la compagnia del padre, organizz\u00f2 il \"The King of Iron Fist Tournament 2\", o \"Tekken 2\". Heihachi partecip\u00f2 e riusc\u00ec a sconfiggere il figlio che gett\u00f2 in un vulcano in eruzione, sicuro di averlo ucciso. Cos\u00ec, Heihachi torn\u00f2 a dominare sulla Mishima Zaibatsu rendendola pi\u00f9 grande di quanto non fosse prima. Heihachi riusc\u00ec a battere Kazuya, sfruttando la crisi di personalit\u00e0 del figlio e grazie all'aiuto involontario di Jun Kazama e degli altri partecipanti. Dopo avergli fatto perdere i sensi, Heihachi scaravent\u00f2 Kazuya in un vulcano per poi fuggire dalla zona tramite un elicottero.\nSub-boss di Heihachi \u00e8 Lee Chaloan. Heihachi \u00e8 sub-boss di stage 8 Lee Chaloan, Kazuya Mishima e Devil.\n\"Tekken 3\".\nQuindici anni dopo il \"Tekken 2\", la Mishima Zaibatsu effettu\u00f2 alcuni scavi risvegliando il Dio della Lotta, Ogre. Con quella creatura in libert\u00e0, Heihachi sapeva che l'Impero Mishima non avrebbe avuto futuro. Un giorno venne a fargli visita suo nipote, Jin Kazama, nato dopo lo scontro fra Heihachi e suo figlio, Kazuya. Ogre ebbe l'istinto di uccidere tutti i combattenti pi\u00f9 forti, compresa la madre di Jin, Jun Kazama. Heihachi scelse di addestrare Jin nel combattimento e, accorgendosi che Jin stava diventando pericoloso quanto suo padre, decise di fargli uccidere Ogre, per poi eliminare anche lui pi\u00f9 tardi. Quattro anni dopo Heihachi organizz\u00f2 il \"The King of Iron Fist Tournament 3\", o \"Tekken 3\", nella quale fece partecipare Jin. Come nei piani, quest'ultimo riesce a sconfiggere Ogre e, nel frattempo, Heihachi ordina alla Tekken Force di uccidere Jin sotto i suoi occhi; il Gene del Diavolo ereditato dal padre per\u00f2 lo fa trasformare in demone, facendolo scappare via.\nSub-boss di Heihachi \u00e8 Jin Kazama.\nNel suo finale, Heihachi sconfigge Ogre dopo un lungo scontro. Si gira e vede suo nipote Jin a terra privo di sensi. Pochi istanti dopo, vediamo Heihachi seduto e Jin disteso su una barella mentre i due sono su un elicottero. Heihachi osserva Jin mentre \u00e8 seduto, ma si accorge che a Jin stanno comparendo i tatuaggi demoniaci e quindi lo scaraventa gi\u00f9 dall'elicottero e lo guarda con un'aria malinconica mentre egli cade.\n\"Tekken Tag Tournament\".\nNel suo epilogo, Heihachi sta meditando seduto in una stanza e pensa agli scontri con Jin e Kazuya, uscendone vincitore. Dopodich\u00e9 sorride.\n\"Tekken 4\".\nDurante il precedente torneo Ogre scapp\u00f2 ma lasci\u00f2 del DNA e alcuni frammenti di zoccoli che permisero a Heihachi di provare a fondere il proprio DNA con quello di Ogre. L'esperimento non riusc\u00ec e Heihachi cap\u00ec che serviva il Gene del Diavolo custodito dai corpi di Jin e Kazuya per diventare pi\u00f9 forte. Heihachi aveva mandato la Tekken Force a rubare alcuni dati dall'azienda biotecnologica G Corporation che aveva trovato Kazuya in fin di vita nel vulcano ove Heihachi lo gett\u00f2. Kazuya riusc\u00ec a sopravvivere grazie ai suoi poteri demoniaci e la G Corporation, incuriosita dal suo DNA, lo salv\u00f2. Quando la Tekken Force arriv\u00f2 nei suoi laboratori, Kazuya resuscit\u00f2 uccidendo tutti i soldati. Heihachi decide di annunciare il \"The King of Iron fist Tournament 4\", o \"Tekken 4\". Parteciparono sia Jin che Kazuya ma, quando arriv\u00f2 il momento dello scontro fra i due, la Tekken Force cattur\u00f2 Jin. Heihachi batt\u00e9 Kazuya e lo port\u00f2 nell'Honmaru, dove si trovava Jin. Devil aveva bisogno del corpo di Jin per completarsi e lo risvegli\u00f2 per ucciderlo. Una volta sconfitto Kazuya, Jin si scontr\u00f2 con suo nonno riducendolo in fin di vita. Jin si trasform\u00f2 in demone ed si prepar\u00f2 a finire suo nonno ma, avendo una visione della madre, risparmi\u00f2 Heihachi scappando ancora una volta.\nHeihachi \u00e8 boss della maggior parte dei personaggi.\nNel suo finale, Heihachi sconfigge Kazuya nel match finale, ma decide di non ucciderlo subito e dice a Kazuya di andare con lui se vuole vedere suo figlio Jin, quindi Heihachi diverse ore dopo porta Kazuya nell'Hon-maru dove risiede Jin. Quando entra, Kazuya si avvicina verso Jin, ma All'improvviso viene intrappolato da alcune catene. Heihachi rivela che le catene indeboliscono il suo potere demoniaco. Dopodich\u00e9 se ne va dall'Honmaru dicendo che Kazuya e Jin saranno utili per il suo obiettivo.\n\"Tekken 5\".\nPoco dopo il combattimento, Heihachi e Kazuya riprendono coscienza attaccati da una miriade di Jack. Inizialmente padre e figlio combattono fianco a fianco ma, quando la situazione si trova sul punto di precipitare, Kazuya tradisce Heihachi gettandolo contro i nemici e scappando via. L'Honmaru esplode e Heihachi viene apparentemente ucciso ma pi\u00f9 tardi si scopre che \u00e8 sopravvissuto anche se ridotto molto male. Rimase per diverse settimane in un limbo tra la vita e la morte, quando rinvenne un mese dopo, Heihachi scopr\u00ec che qualcun altro aveva preso il dominio della Mishima Zaibatsu organizzando il \"The King of iron Fist Tournament 5\", o Tekken 5, e decise di parteciparvi per scoprire chi fosse l'usurpatore. Colui che aveva preso il controllo della Mishima Zaibatsu era Jinpachi Mishima, padre di Heihachi. Egli fu rinchiuso dal figlio nell'Honmaru, dove mor\u00ec ed venne posseduto da un'entit\u00e0 maligna che lo riport\u00f2 in vita,40 anni dopo, l'esplosione dell'Honmaru liber\u00f2 Jinpachi dalle catene e fugg\u00ec prendendo il controllo della compagnia.\nNella sua storia, Heihachi si fa strada nel torneo, sconfiggendo Jack 5 e Kazuya, venendo a sapere dal figlio del fatto che il padre fosse il responsabile del torneo, rimanendo sorpreso che era ancora in vita, e lo affronta nuovamente dopo molto tempo dotato ora di poteri demoniaci, nonostante ci\u00f2 Heihachi sconfigge il padre, affermando la sua supremazia sul potere demoniaco, riprende il controllo della compagnia e decide di prendere Jin, Jinpachi e Kazuya, legandoli a un razzo e lanciarlo nello spazio\nSub-boss di Heihachi sono Jack-5 e Kazuya Mishima. Heihachi \u00e8 il sub-boss di stage 4 Jack-5, Stage 7 Steve Fox e Lee Chaolan e Stage 8 Raven, Kazuya Mishima e Wang Jinrei.\n\"Tekken 6\".\nHeihachi perse i sensi quando l'unit\u00e0 militare Jacks che stava affrontando si auto-distrusse. Al suo risveglio, il quinto Torneo del Re del Pugno di Ferro si era gi\u00e0 concluso con la vittoria di Jin. Quando and\u00f2 a casa, completamente all'oscuro degli eventi accaduti al torneo, venne assalito dalla Tekken Force. Successivamente, la Mishima Zaibatsu annunci\u00f2 il sesto Torneo del Re del Pugno di Ferro. Quando seppe che Jin aveva assunto il controllo della Zaibatsu, Heihachi and\u00f2 su tutte le furie e si diresse al torneo per reclamare il controllo della societ\u00e0.\nSub-boss di Heihachi sono: Jack-6 e Kazuya Mishima.\nNel suo epilogo, Heihachi cattura Kazuya e Jin e li conduce su una stazione orbitale. Dopo averli legati, apre un portello esterno con l'intenzione di lanciarli fuori, in modo tale che, attratti dall'atmosfera terrestre, finiscano bruciati. Il piano funziona, ma all'ultimo secondo Kazuya trascina con s\u00e9 Heihachi fuori dalla stazione orbitale. I tre cadono nell'atmosfera, dove, a contatto con essa, si trasformano in vere e proprie stelle cadenti.\n\"Tekken Tag Tournament 2\".\nNel suo finale, Heihachi arriva nei laboratori della Mishima Zaibatsu e ingerisce un siero, studiato da lui, e grazie ad'esso ringiovanisce; A quanto pare egli aveva ingerito tale siero per tutto il torneo per mantenere il suo aspetto da giovane con un viso pi\u00f9 giovanile e i capelli neri (esattamente come in \"Tekken 2\") che questa volta gli coprono tutta la testa. Subito dopo, ingerisce un altro siero per trasformarsi anche lui, come il figlio e il nipote, in Devil. Purtroppo l'esperimento fallisce e Heihachi si trasforma in un Grizzly simile a Kuma, dopodich\u00e9 si accanisce infuriato contro la scienziata del laboratorio.\n\"Tekken 7\".\nHeihachi riesce a riprendersi la Mishima Zaibatsu, egli vuole essere visto come un eroe a gli occhi del mondo mettendo fine al conflitto che vi \u00e8 tra la G Corporation e la Mishima Zaibatsu. IL suo piano \u00e8 quello di usare suo nipote Jin come esca per attirare Kazuya ed ucciderli insieme per poter mettere fine al gene demoniaco, lasciando perdere il completamento dell'esperimento che stava facendo negli eventi del quarto torneo (\"Tekken 4\"). Tuttavia i piani di Heihachi falliranno in quanto Lars insieme a Lee e ad Alisa fanno in modo che Jin non finisca sotto le sue grinfie. Oltre a questo, Heihachi viene a scoprire che un certo Akuma/Gouki (personaggio di \"Street Fighter\") sta cercando di uccidere lui e Kazuya su richiesta di Kazumi. L'uomo non crede assolutamente che la sua defunta moglie e questo misterioso guerriero si conoscano. Heihachi viene sconfitto da Gouki, il quale afferma di essere in debito con Kazumi: Lei voleva uccidere figlio e marito perch\u00e9 aveva previsto che sarebbero diventate delle serie minacce, mentre che Gouki si \u00e8 fatto vedere solo ora perch\u00e9 avrebbe aspettato che Heihachi e Kazuya diventassero pi\u00f9 forti per non ucciderli facilmente.\nTuttavia, Heihachi sopravviver\u00e0 dopo essere stato soggiogato dai colpi mortali di Gouki, il quale raggiunge il suo prossimo obbiettivo: Kazuya. Heihachi ha progettato un satellite laser col quale fare fuoco sull'edificio principale della G Corporation dove Kazuya e Gouki si stanno scontrando. Capisce cos\u00ec che Gouki non mentiva quando diceva di conoscere Kazumi, in seguito attiva il satellite convinto di poterli uccidere, e distrugge l'edificio principale della G Corporation.\nKazuya per\u00f2 infuriato, ha capito che l'attacco del satellite a cui \u00e8 sopravvissuto, \u00e8 opera di Heihachi. Kazuya distrugge l'arma usufruendo dei propri poteri facendola schiantare contro un'intera citt\u00e0. Tale evento oltre che a portare morte e distruzione, da la colpa alla Mishima Zaibatsu. Heihachi scocciato dalla situazione, si sfoga a raccontare il proprio passato ad un giornalista (nonch\u00e9 narratore di questo episodio) permettendogli di svelare al mondo tutto ci\u00f2, poi si reca in un vulcano dove far\u00e0 i conti con Kazuya una volta per tutte. Heihachi perisce allo scontro venendo ucciso da suo figlio Kazuya e poi gettato nel magma; in seguito, Gouki rientra in scena per proseguire lo scontro con Kazuya: Il risultato di tale scontro resta ignoto.\nImpatto culturale.\nIn altri media.\nHeihachi compare nell'anime \"\" e nel film live-action \"Tekken\", in cui \u00e8 interpretato da Cary-Hiroyuki Tagawa.\nHeihachi fa una breve comparsa nel manga \"Great Teacher Onizuka\", in cui ha lo stesso aspetto che il personaggio aveva in \"Tekken\". Le brevi apparizioni del personaggio sono due: quando affronta il protagonista Onizuka e quando supervisiona alcuni studenti, mentre questi sono intenti a pulire dei graffiti sulle pareti della scuola.\nHeihachi appare sotto forma di personaggio giocabile nel videogioco picchiaduro \"Soulcalibur II\", fa un'apparizione in un altro celebre titolo della Namco, ovvero \"Point Blank 3\", come bersaglio di uno dei sottolivelli, e infine ha fatto la sua comparsa come personaggio giocabile nel titolo per Sony Playstation 3, ovvero \"PlayStation All-Stars Battle Royale\", in quest'ultimo avr\u00e0 il design che lo ha lanciato in \"Tekken\".\nIn \"Super Smash Bros. per Nintendo 3DS e Wii U\" e \"Super Smash Bros. Ultimate\" \u00e8 disponibile sotto forma di DLC un costume per i guerrieri Mii basato sull'aspetto di Heihachi nei primi giochi della serie.\nAccoglienza.\nNel 1996, \"Gamest\" ha inserito Heihachi al 15\u00ba posto nella classifica dei \"migliori personaggi dei videogiochi del 1995\". Nel 1997, la stessa rivista lo ha inserito al 43\u00ba posto nella classifica dei \"50 migliori personaggi dei videogiochi\". \"GameSpot\" ha invece classificato Heihachi al 3\u00ba posto nella classifica dei pi\u00f9 interessanti criminali dei videogiochi. \"Edge\" lo ha definito come \"un cattivo di un gioco da combattimento leggendario\". \"Play Generation\" lo classific\u00f2 come il secondo vecchietto pi\u00f9 arzillo tra quelli presenti nei titoli per PlayStation 2 tenendo conto della sua apparizione in \"Tekken 5\".\nSi tratta, inoltre, del personaggio preferito dal produttore del gioco, Katsuhiro Harada, nonch\u00e9 quello utilizzato pi\u00f9 frequentemente da Harada quando gioca a Tekken."}
{"id": "1217621", "revid": "172567", "url": "https://it.wikipedia.org/wiki?curid=1217621", "title": "Calendario Cinese", "text": ""}
{"id": "1217622", "revid": "767487", "url": "https://it.wikipedia.org/wiki?curid=1217622", "title": "Sonny Boy Williamson II", "text": "Alcune sue hits pi\u00f9 famose sono \"Fattenin' Frogs for Snakes\", \"Don't Start me Talkin\"', \"Keep It To Yourself\", \"Your Funeral and My Trial\", \"Bye Bye Bird\", \"Nine Below Zero\", \"Help Me\", e la sconosciuta \"Little Village\".\nBiografia.\nRice Miller nacque nella piantagione \"Sara Jones\" vicino a Glendora nella Contea di Tallahatchie, Mississippi. La data di nascita \u00e8 ancora oggi oggetto di discussioni. Miller afferm\u00f2 di essere nato il 5 dicembre 1899, ma un ricercatore, David Evans, sostiene di aver trovato documenti di censimento, che dimostrerebbero che il musicista sarebbe nato intorno al 1912. La lapide dell'armonicista porta la data dell'11 marzo 1908.\nMiller visse e lavor\u00f2 nella piantagione con suo padre, Jim Miller, e sua madre, Millie Ford, fino agli inizi degli anni trenta. Dagli anni trenta in avanti, viaggi\u00f2 per il Mississippi e l'Arkansas e incontr\u00f2 Blind Lemon Jefferson, Big Joe Williams, Elmore James and Robert Lockwood Jr., conosciuto come Robert Junior Lockwood, che avrebbe suonato la chitarra nelle incisioni di Sonny Boy.\nWilliamson svilupp\u00f2 la sua tecnica e il suo stile in questi anni. Willie Dixon disse di aver visto Lockwood e Sonny Boy, con un'armonica amplificata a Greenville (Mississippi) negli anni trenta. Stava esaltando il pubblico giocando con l'armonica a bocca tenendola tra il labbro superiore e il naso e suonando senza mani.\nWilliamson visse per un po' di tempo a Twist, in Arkansas con la sorella di Howlin' Wolf, Mary Burnett e insegn\u00f2 a Wolf come suonare l'armonica. (Pi\u00f9 tardi, per la Chess, Williamson suon\u00f2 un brano-parodia su Howlin' Wolf intitolata \"Like Wolf\"). Nel 1941 Miller fu assunto per suonare il \"King Biscuit Time\" show sulla stazione radio KFFA a Helena (Arkansas) con Lockwood.\nFu a questo punto che lo sponsor del programma radiofonico, Max Moore, inizi\u00f2 a chiamare Miller Sonny Boy Williamson, apparentemente per riuscire a captare parte della fama del pi\u00f9 famoso armonicista e cantante di Chicago, John Lee Williamson (Sonny Boy Williamson I). Sebbene John Lee Williamson fosse una famosa stella del blues che aveva gi\u00e0 pubblicato dozzine di incisioni sotto il nome di Sonny Boy Williamson fin dal 1937, Aleck Miller sostenne di essere il primo ad usare quel nome, e alcuni appassionati di blues credono che l'asserzione di Williamson di essere nato nel 1899 fosse una scusa a sostegno del fatto di essere stato il primo ad usare il nome prima di John Lee Williamson, nato nel 1914. Malgrado il dubbio, Miller inizi\u00f2 ad essere conosciuto come Sonny Boy Williamson, (universalmente chiamato per distinguerlo da John Lee, come Sonny Boy Williamson \"numero due\", o Sonny Boy Williamson \"secondo\") mentre Lockwood e il resto della band erano i King Biscuit Boys. La sua crescente fama nel sud lo port\u00f2 in posti come West Memphis, Arkansas, dove suon\u00f2 a uno show della radio KWEM per uno spot dell'elisir Hadacol.\nLa prima sessione di registrazione di Williamson si tenne nel 1951 per Lillian McMurray della Trumpet Records di Jackson (Mississippi), tre anni dopo la morte di John Lee Williamson.\nQuando la Trumpet and\u00f2 in bancarotta nel 1955, il contratto discografico di Sonny Boy fu ceduto ai creditori, i quali a loro volta lo vendettero alla Chess Records di Chicago. Williamson inizi\u00f2 ad avere un certo seguito a Chicago in questi anni, da quando apparse sulla scena come un membro della Elmore Jame's Band. Fu durante gli anni con la Chess che raggiunse il culmine del successo e della fama, incidendo circa 70 canzoni per la sussidiaria della Chess, la Checker Records dal 1955 al 1964 e nel 1959 incise il suo primo album \"Down and Out Blues\". Negli anni sessanta fece una tourn\u00e9e europea negli anni del boom musicale inglese, registrando con gli Yardbirds, e con gli Animals. Durante questo tour sembra che Sonny Boy abbia pugnalato un uomo durante una lotta in strada e abbia lasciato il Paese in fretta e furia.\nVita privata.\nNegli anni quaranta Williamson spos\u00f2 Mattie Gordon, che rimase sua moglie fino alla morte, avvenuta il 24 maggio 1965 (la lapide porta erroneamente come data di morte il 23 giugno 1965) a Helena, Arkansas.\nStile.\nWilliamson era caratterizzato da alcuni elementi, un fiaschetto da tasca di whiskey, una pistola, un coltello, una bocca orribile, un pizzetto grigio e una forte irritabilit\u00e0. Indossava sempre un abito elegante, e con il tour europeo ebbe la possibilit\u00e0 di abbellire il suo aspetto, con una giacca a due colori pi\u00f9 elegante e una bombetta.\nInfluenze.\nSonny Boy Williamson II ha avuto una grande influenza su artisti blues e bluesrock e altri leggendari artisti come \u00e8 chiaro dalle numerose canzoni che sono state reinterpretate. \nFra le molte ci sono:"}
{"id": "1217624", "revid": "400518", "url": "https://it.wikipedia.org/wiki?curid=1217624", "title": "Inari (personaggio)", "text": ""}
{"id": "1217625", "revid": "339392", "url": "https://it.wikipedia.org/wiki?curid=1217625", "title": "Lojacono", "text": ""}
{"id": "1217627", "revid": "834", "url": "https://it.wikipedia.org/wiki?curid=1217627", "title": "Millipascal", "text": ""}
{"id": "1217628", "revid": "834", "url": "https://it.wikipedia.org/wiki?curid=1217628", "title": "Megapascal", "text": ""}
{"id": "1217631", "revid": "6923", "url": "https://it.wikipedia.org/wiki?curid=1217631", "title": "Claude Chantelou", "text": "Biografia.\nDopo aver trascorso molto tempo nell'abbazia di Fontevrault (in Normandia), pass\u00f2 al monastero maurino di \"Saint-Louis\" di Tolosa ed il 7 febbraio del 1640 emise i voti solenni: fu monaco delle abbazie di \"Montmajour\" ad Arles, di \"Saint-Florent\" a Saumur e di \"Saint-Andr\u00e9\" ad Avignone.\nNel 1651 il capitolo generale della congregazione lo scelse per dedicarsi alla preparazione della storia dell'ordine: Chantelou si trasfer\u00ec quindi nella abbazia di Saint-Germain-des-Pr\u00e9s di Parigi dove rimase fino alla fine dei suoi giorni.\nOpere.\nHa lasciato notevoli lavori nel campo della patristica, dell'agiografia e della storia della liturgia. Tra le opere principali vanno ricordate: la \"Bibliotheca Patrum ascetica, sive Selecta veterum Patrum de christiana et religiosa perfectione opuscula\" (Parigi, 1661-1664); La \"S.Bernardi Abbatis Claraevallensis Paraeneticon pars prima, sermones de tempore et de Sanctis complectens, necnon et vitam S. Malachiae Episcopi\" (Parigi, 1662); il \"Sancti Basilii, Caesareae Cappadociae Archiepiscopi Regularum fusius disputatarum liber\" (Parigi, 1664); la \"Carte g\u00e9ographique de la France B\u00e9n\u00e9dictine\", pubblicata nel 1726 da F. Le Chevalier.\nCollabor\u00f2 inoltre alla pubblicazione dello \"Spicilegium\" di Luc d'Achery."}
{"id": "1217632", "revid": "834", "url": "https://it.wikipedia.org/wiki?curid=1217632", "title": "Chilopascal", "text": ""}
{"id": "1217634", "revid": "1543377", "url": "https://it.wikipedia.org/wiki?curid=1217634", "title": "Nel grigio", "text": "Nel grigio \u00e8 un dipinto di Wassily Kandinsky del 1919. \u00c8 realizzato a olio ed misura cm 129x176. Viene custodito a Parigi, nel Centre Pompidou.\nCollegamenti esterni.\nCentre Georges Pompidou \u2013 Sito Ufficiale"}
{"id": "1217635", "revid": "834", "url": "https://it.wikipedia.org/wiki?curid=1217635", "title": "Kilopascal", "text": ""}
{"id": "1217636", "revid": "765341", "url": "https://it.wikipedia.org/wiki?curid=1217636", "title": "Lipton Challenge Cup", "text": "La Coppa Lipton (in inglese Lipton Challenge Cup) era un torneo di calcio a cui partecipavano squadre della Campania e della Sicilia.\nIl regolamento prevedeva che la prima squadra che fosse riuscita a vincere cinque edizioni della manifestazione, si sarebbe aggiudicata definitivamente il trofeo. Riusc\u00ec a conquistare il titolo il Palermo F.B.C. nel 1915.\nStoria.\nIl torneo, che sostitu\u00ec la Whitaker Challenge Cup, fu organizzato dal magnate inglese del t\u00e8 Sir Thomas Lipton. Il 30 aprile del 1907 sbarc\u00f2 a Palermo lo yacht di Lipton e gi\u00e0 il giorno dopo si disput\u00f2 una partita amichevole fra l'equipaggio dell'imbarcazione e la squadra del Palermo F.B.C., vinta dai rosanero. Sir Lipton decise allora di regalare ai propri avversari un'imponente coppa d'argento, alta 80\u00a0cm e pesante ben 5\u00a0kg.\nNon potendo recarsi in Italia ogni anno per contendere il trofeo, Lipton decise che la coppa sarebbe stata disputata annualmente fra una squadra siciliana e una campana, regioni dove egli riteneva d'aver incrociato le compagini migliori. La squadra che per prima avesse vinto cinque edizioni diverse avrebbe avuto il diritto di detenere definitivamente la coppa.\nIl torneo si strutturava in una fase regionale e successivamente in una finale in partita unica fra le vincenti delle eliminatorie siciliane e campane. Se sul versante siciliano si afferm\u00f2 sempre il Palermo FBC, dalla sponda campana si qualificarono i due maggiori club della citt\u00e0 di Napoli: il Naples F.B.C. e l'U.S. Internazionale Napoli. Oltre a questi club, parteciparono al torneo anche diverse altre squadre dell'epoca, come ad esempio il Messina F.C. (divenuto poi Garibaldi Messina).\nLa coppa fu vinta dal Palermo, ma sul destino finale del trofeo non si hanno certezze: ufficialmente venne fuso durante la raccolta di metalli preziosi voluta dal regime fascista negli anni trenta, ma probabilmente alle autorit\u00e0 venne consegnata una semplice riproduzione. L'originale venne invece venduto a un qualche antiquario.\nAlbo d'oro.\nSui risultati esatti degli incontri non si hanno certezze, in alcuni casi infatti si hanno fonti discordanti."}
{"id": "1217646", "revid": "122647844", "url": "https://it.wikipedia.org/wiki?curid=1217646", "title": "Resina epossidica", "text": "Le resine epossidiche sono polimeri termoindurenti con reazione a freddo. Il formulato \u00e8 normalmente costituito da una resina base (componente A) e da un indurente (componente B), i quali, miscelati accuratamente nel rapporto d\u2019uso indicato dal produttore, solidificano, dando origine ad uno strato vetrificato lucido. \nCaratteristiche.\nLe resine epossidiche sono vetrose a temperatura ambiente e vengono quindi miscelate con diluenti per abbassarne la viscosit\u00e0 a livelli adeguati per l'impregnazione delle fibre. I diluenti sono sostanze epossidiche mono-, bi- e tri- funzionali che possiedono una viscosit\u00e0 decisamente inferiore alla resina epossidica da bisfenolo A o bisfenolo F.\nLa viscosit\u00e0 di una resina epossidica senza diluente pu\u00f2 variare moltissimo, assumendo un comportamento liquido (bassa viscosit\u00e0) o solido (elevata viscosit\u00e0); di solito queste resine si presentano sotto forma di di-epossido, ossia di molecole costituite da una catena lineare alla cui estremit\u00e0 trovano posto i gruppi epossidici (CH2OCH-) con i quali reagiscono gli agenti leganti durante la polimerizzazione. I gruppi ad anello contribuiscono ad aumentare la rigidit\u00e0 e la resistenza al calore delle resine.\nLe resine epossidiche sono dotate di caratteristiche fisiche superiori e tempi di reazione pi\u00f9 brevi rispetto alle poliesteri e alle vinilesteri e il loro prezzo \u00e8 pi\u00f9 elevato.\nSintesi.\nLa sintesi di resine epossidiche avviene in due fasi, la formazione dei monomeri e la polimerizzazione.\nIl processo di polimerizzazione \u00e8 notevolmente diverso da quello di altre resine, infatti vengono usati induritori.\nLe resine epossidiche pi\u00f9 utilizzate sono ottenute a partire da bisfenolo A ed epicloridrina. Facendo reagire queste due sostanze in condizioni standard, si ottengono degli oligomeri ciascuno contenente un anello epossidico. La reticolazione avviene tramite l'uso di ammine per reazione con gli anelli epossidici.\nSintesi dei monomeri.\nLa maggior parte dei monomeri epossidici, presenti nelle resine commerciali sono prodotti dalla reazione di un composto con gruppi ossidrilici nucleofili (fenoli per esempio) ed epicloroidrina:\nNella prima reazione (che \u00e8 una addizione nucleofila) i gruppi ossidrilici del premonomero reagiscono con la epicloroidrina formando il monomero con un gruppo aloidrinico.\nNella seconda reazione avviene la formazione di un nuovo anello epossidico con eliminazione di acido cloridrico a seguito dell'aggiunta di idrossido di sodio.\nResine epossidiche al bisfenolo A.\nLe resine epossidiche al bisfenolo A sono generalmente bicomponenti: nel primo componente \u00e8 presente il bisfenolo A, nel secondo invece gli agenti polimerizzanti e catalizzatori, epicloroidrina, e idrossido di sodio. \nNella prima reazione avviene la formazione del vero e proprio monomero con reazione tra il bisfenolo A e la epicloroidrina; tale reazione \u00e8 un'addizione nucleofila.\nNella seconda reazione catalizzata dal'idrossido di sodio, si ha la vera e propria formazione del monomero funzionale.\nIl monomero diglidicidilestere del bisfenolo A, reagendo con ulteriore bisfenolo A, da luogo alla polimerizzazione:\nAl posto del bisfenolo A, possono esseri impiegati altri tipi di bisfenoli: F o bromurati.\nQueste resine tipicamente avranno minore viscosit\u00e0 rispetto a quelle a bisfenolo A, possiedono inoltre anche un maggiore contenuto di gruppi epossidici a parit\u00e0 di peso, che una volta completamente polimerizzate conferiscono alla resina maggiore resistenza chimica rispetto a quella a bisfenolo A.\nUtilizzi.\nQuesta categoria di resine \u00e8 la pi\u00f9 utilizzata per la realizzazione di materiali compositi avanzati, ottenuti mediante la combinazione della resina con delle fibre, e per il rivestimento di vasche non metalliche ad uso enologico. Inoltre, grazie alla loro elasticit\u00e0, permettono lo sviluppo di modelli di protesi odontotecniche."}
{"id": "1217650", "revid": "1573940", "url": "https://it.wikipedia.org/wiki?curid=1217650", "title": "Goniaeolis typica", "text": "Goniaeolis typica \u00e8 un mollusco nudibranchio, unica specie del genere Goniaeolis e della famiglia Goniaeolididae.\nDistribuzione e habitat.\nLa specie \u00e8 endemica delle acque della Scandinavia, a profondit\u00e0 comprese tra 30 e 600\u00a0m."}
{"id": "1217653", "revid": "486946", "url": "https://it.wikipedia.org/wiki?curid=1217653", "title": "Goniaeolididae", "text": ""}
{"id": "1217654", "revid": "16066", "url": "https://it.wikipedia.org/wiki?curid=1217654", "title": "Figura di rumore", "text": ""}
