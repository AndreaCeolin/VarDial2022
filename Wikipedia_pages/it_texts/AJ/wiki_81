{"id": "1205089", "revid": "1656773", "url": "https://it.wikipedia.org/wiki?curid=1205089", "title": "Conti di Tuscolo", "text": "La famiglia dei Conti di Tuscolo (in latino \"Comites de Tusculana\" o \"de Tusculo\") \u00e8 stata una famiglia nobile italiana, appartenente al gruppo delle famiglie baronali romane, che govern\u00f2 su gran parte dell'Agro Romano e dei Colli Albani tra il X e il XII secolo, influenzando le vicende interne di Roma, dello Stato Pontificio e della stessa Chiesa cattolica attraverso il cosiddetto \"papato di famiglia\".\nIl \"papato di famiglia\" era una formula politica che risolveva il problema della convivenza tra il potere civile e quello religioso, contrariamente al sistema politico diarchico adottato da Alberico di Spoleto che vedeva il potere civile sotto il suo controllo e quello religioso in mano a pontefici di sua scelta. In punto di morte, Alberico, sapendo che dopo di lui il sistema diarchico non avrebbe pi\u00f9 funzionato e temendo l'intervento di Ottone I di Sassonia, volle unificare i due poteri facendo giurare ai nobili romani di eleggere, dopo la morte di papa Agapito II, suo figlio Ottaviano, che divenne, un anno dopo, papa Giovanni XII.\nLa roccaforte feudale di questa famiglia, che a Roma era attestata presso la Basilica dei Santi XII Apostoli, fu l'antica citt\u00e0 di Tusculum, fondata in epoche remote prima della stessa Roma e rasa al suolo nel 1191 con il declinare della potenza dei Conti tuscolani: oggi di essa rimangono gli interessanti scavi archeologici di Tusculum, siti nei Castelli Romani, in un'area ricadente nei comuni di Grottaferrata, Monte Compatri e Monte Porzio Catone. Il titolo di conte in realt\u00e0 non deriverebbe tanto dal rapporto di feudalit\u00e0 con la cittadina di Tuscolo, ma dal loro titolo di conti del Sacro Palazzo Lateranense.\nStoria.\nIl primo membro della famiglia menzionato dagli atti ufficiali \u00e8 Gregorio, che nel 986 risulta essere senatore dei romani (\"romanorum senator\") e nel 999 prefetto navale (\"praefectus navalis\"). Gregorio potrebbe essere figlio di Alberico II di Spoleto ed imparentato con Marozia, sua nonna, e Teodora, sua bisnonna, cio\u00e8 con i protagonisti e le protagoniste del periodo della pornocrazia romana; secondo altri \u00e8 invece figlio di Teofilatto \"vestararius\" e Marozia, figlia di Teodora, a sua volta sorella della prima Marozia. Secondo la prima ipotesi sarebbe inoltre fratello di Ottaviano, ossia papa Giovanni XII, mentre secondo la seconda ipotesi nipote diretto di Teofilatto (padre omonimo di suo padre e quindi nonno) ed avallerebbe una discendenza maschile (i Tuscolani e i Colonna) da quest'ultimo. Gli interessi di questa famiglia a Roma sono testimoniati dalla donazione di Palestrina fatta da papa Giovanni XIII a sua sorella Stefania, senatrice romana, figlia di Giovanni Crescenzi, congiunta di Alberico II ed antenata dei Conti di Tuscolo che domineranno in seguito sulla zona.\nDall'unione dei suddetti Teofilatto e Teodora nacquero Marozia e Teodora. Marozia, sposatasi con Alberico di Spoleto, fu madre di Alberico ed ebbe inoltre un figlio illegittimo, Giovanni, avuto nel 907 da una sua relazione extraconiugale con papa Sergio III.\nAlberico, figlio di Marozia ed Alberico di Spoleto, ebbe Ottaviano, divenuto papa col nome di Giovanni XII. Suo nipote Gregorio, figlio di Teofilatto \"vestararius\", fu il primo a portare il titolo e la denominazione di Conte di Tuscolo ed ebbe tre figli e una figlia: Alberico, Teofilatto e Romano e Marozia. Teofilatto e Romanno divennero papi rispettivamente nel 1012 e nel 1024 con i nomi di Benedetto VIII e Giovanni XIX. Alberico, figlio di Gregorio, fu a sua volta padre di Teofilatto, divenuto papa col nome di Benedetto IX, Gregorio, Pietro e Ottaviano.\nGregorio, figlio di Alberico, ebbe \u2013 tra gli altri \u2013 Gregorio, che succedesse alla guida della famiglia. Pietro, altro figlio di Gregorio, diede origine alla famiglia Colonna. Da Gregorio seguirono, nell'ordine Tolomeo I e Tolomeo II. Quest'ultimo fu padre di Gionata, Rainone e Giordano, che guidarono la famiglia fino al 1167, anno in cui dei tre rimase in vita solo Rainone.\nLa famiglia, che nella met\u00e0 del XII secolo aveva visto la cessione al papa della met\u00e0 di Tuscolo da parte dei cugini Oddone e Carsidonio Colonna, and\u00f2 incontro ad un progressivo ed irreversibile declino. Nel 1191 Rainone prese parte alla battaglia di Prata Porci, nella quale fu distrutta Tuscolo dai romani. Con la morte dei tre fratelli ebbe fine la famiglia dei Conti di Tuscolo, della quale sopravvisse solo la discendenza di Rainone, che costitu\u00ec la famiglia Sant'Eustachio.\nAlbero genealogico.\nDi seguito \u00e8 riportato l'albero genealogico dei Conti di Tuscolo dal capostipite Gregorio, vissuto nel X secolo, fino agli ultimi discendenti, deceduti nel XII secolo, stilato secondo una ricostruzione dello storico Ferdinand Gregorovius:\nAltre ramificazioni.\nRainone, figlio del senatore di Roma Tolomeo II, ebbe come figli Agapito ed Ottolino, anch'essi senatori, i quali fondarono la famiglia Sant'Eustachio, cos\u00ec denominata in onore dell'omonimo santo, del quale si ritenevano falsamente discendenti, che possedette i feudi di Cantalupo in Sabina, Forano e Poggio Catino.\nStemma.\nAlla famiglia dei Conti di Tuscolo vengono attribuiti alcuni stemmi araldici tuttora esistenti nell'Abbazia di San Nilo di Grottaferrata, di cui furono fondatori e protettori. Si tratta di scudi realizzati in mosaico tra la fine del XIII secolo e primi anni del XIV secolo, blasonabili \"di rosso all'aquila scaccata d'oro e di nero\". Tali reperti spetterebbero tuttavia ad una famiglia di sua derivazione, quella dei Conti di Segni, che ebbe, anch'essa, forte influenza sull'abbazia. In realt\u00e0 lo stemma dei Conti di Tuscolo era \"d'oro all'aquila di nero coronata dello stesso\"."}
{"id": "1205096", "revid": "92723", "url": "https://it.wikipedia.org/wiki?curid=1205096", "title": "Ticketmaster", "text": " \nTicketmaster Entertainment, Inc. \u00e8 una societ\u00e0 americana di vendita e distribuzione di biglietti per eventi con sede a Beverly Hills, in California, operativa in molti paesi del mondo. Nel 2010 si \u00e8 fusa con Live Nation in Live Nation Entertainment ().\nLa compagnia offre la vendita dei biglietti digitalmente o nei suoi due principali centri di distribuzione situati a Charleston, nella Virginia Occidentale, e Pharr, in Texas, sia per i mercati primari che secondari. I clienti di Ticketmaster includono incontri sportivi, artisti e promotori. I clienti controllano i loro eventi stabilendo i prezzi dei biglietti e Ticketmaster ne gestisce la distribuzione.\nStoria.\nTicketmaster fu fondata a Phoenix, in Arizona, nel 1976 da Peter Gadwa, un programmatore informatico, Albert Leffler, uno specialista del botteghino, nonch\u00e9 da Gordon Gunn III, Thomas Hart Jr., Dan Reeter e Jerry Nelson. La societ\u00e0 inizialmente concedeva in licenza programmi per computer e vendeva hardware per sistemi di biglietteria, per poi passare alla biglietteria computerizzata nel 1982. Il suo primo biglietto fu per un evento dell'Electric Light Orchestra, tenutosi presso l'Universit\u00e0 del New Mexico. Nel 1985 la compagnia si trasfer\u00ec a Los Angeles. All'epoca operava negli Stati Uniti, in Canada e in Europa.\nNel maggio 1994, la band grunge Pearl Jam present\u00f2 un reclamo al Dipartimento di Giustizia degli Stati Uniti affermando che Ticketmaster aveva rimosso il gruppo dalle prenotazioni dei locali a causa di una disputa sulle commissioni. L'inchiesta fu chiusa senza conseguenze nel 1995, sebbene il Dipartimento di Giustizia dichiar\u00f2 che avrebbe continuato a monitorare gli sviluppi nel settore dei biglietti. Chuck Philips, un giornalista che ha trattato il problema, ha dichiarato, stando a fonti vicine al caso, che l'inchiesta \u00e8 stata chiusa a causa di una carenza di risorse, quindi delle scarse prospettive dovute alla difficolt\u00e0 del caso.\nIl periodo in InterActiveCorp.\nNel 1998, USA Networks Inc., in seguito denominata InterActiveCorp (IAC), acquis\u00ec una quota di maggioranza di Ticketmaster. Nello stesso anno, la societ\u00e0 si fuse con CitySearch e venne ribattezzata Ticketmaster Online-CitySearch. Nel maggio 2000, Ticketmaster Online-CitySearch acquis\u00ec TicketWeb Inc., un venditore di biglietti online e via telefono. Nel 2003, IAC ha riacquistato le rimanenti azioni Ticketmaster che aveva precedentemente ceduto.\nNel settembre 2006, il presidente di Ticketmaster Sean Moriarty dichiar\u00f2 a NPR che Ticketmaster aveva fatto pressioni su diversi stati per emanare leggi che limitassero il mercato della rivendita dei biglietti alle societ\u00e0 autorizzate. Gli economisti temevano che queste leggi avrebbero danneggiato la concorrenza, ma Moriarty espresse la necessit\u00e0 di ridurre gli scalper corrotti e i biglietti contraffatti.\nNel gennaio 2008, Ticketmaster acquis\u00ec Paciolan Inc., uno sviluppatore di applicazioni e hosting per sistemi di ticketing, al termine di un contenzioso sulla possibile violazione delle leggi antitrust. Sempre a gennaio, Ticketmaster acquis\u00ec un marketplace secondario dei biglietti con sede nel Regno Unito, Getmein.com.\nNell'estate del 2008, IAC scorpor\u00f2 Ticketmaster, rendendola una compagnia indipendente. Nello stesso anno, Ticketmaster acquis\u00ec Front Line Management, una societ\u00e0 di management per artisti che ha avuto nella clientela gli Aerosmith, Christina Aguilera e Jimmy Buffett. Il CEO di Front Line Irving Azoff \u00e8 diventato CEO della nuova societ\u00e0, che \u00e8 stata ribattezzata Ticketmaster Entertainment.\nFusione con Live Nation.\nNel febbraio 2009, Ticketmaster stipul\u00f2 un accordo di fusione con il promotore di eventi Live Nation per formare Live Nation Entertainment. L'accordo venne approvato dal Dipartimento di Giustizia degli Stati Uniti nel gennaio 2010 a condizione che la societ\u00e0 vendesse Paciolan a Comcast Spectacor o un'altra societ\u00e0 e concedesse in licenza il suo software ad Anschutz Entertainment Group (AEG), il suo principale concorrente. La nuova societ\u00e0 sarebbe stata inoltre soggetta a disposizioni per 10 anni che le impedivano di rivalersi contro i venditori che avrebbero collaborato con le biglietterie concorrenti. Il CEO di Live Nation, Michael Rapino, fu nominato CEO della nuova societ\u00e0.\nUn anno dopo la fusione, Live Nation ha risolto una precedente azione legale contro Ticketmaster, che sosteneva che la societ\u00e0 avrebbe ingannato i querelanti nelle sue descrizioni delle spese di consegna e di elaborazione. Nel 2018, il Dipartimento di Giustizia degli Stati Uniti ha iniziato a riesaminare i reclami di AEG secondo cui la societ\u00e0 si era impegnata in pratiche anticoncorrenziali. Ad aprile 2018, il Dipartimento di Giustizia non aveva rilasciato commenti sulla sua indagine.\nCrescita e acquisizioni.\nNel 2015 Ticketmaster ha acquisito Front Gate, un servizio di biglietteria per festival musicali che ha fornito eventi tra cui Lollapalooza e Austin City Limits. Lo stesso anno, la societ\u00e0 ha acquisito Universe, una piattaforma per biglietterie fai-da-te. Nel 2017, TicketWeb, la piattaforma di biglietteria self-service di Ticketmaster, ha acquisito Strobe Labs, una piattaforma di marketing che consentiva agli utenti di commercializzare ai fan attraverso i social media. Nel 2018, Ticketmaster ha acquisito UPGRADED, una societ\u00e0 che converte i biglietti tradizionali in asset digitali interattivi sicuri protetti da blockchain, fornendo ai creatori di eventi un maggiore controllo e visibilit\u00e0 sulla distribuzione dei biglietti e proteggendo i fan da biglietti fraudolenti.\nProdotti e servizi.\nTicketmaster vende biglietti che i suoi clienti le mette a disposizione. Nel 2009, Ticketmaster rilasci\u00f2 un sistema di biglietteria digitale che richiedeva ai clienti di dimostrare la propria identit\u00e0 prima dell'acquisto. La societ\u00e0 riteneva che ci\u00f2 avrebbe aiutato a eludere broker e scalper.\nNel 2016, Ticketmaster ha rilasciato una dichiarazione a favore del Better Online Ticket Sales Act (BOTS Act), che ha vietato negli Stati Uniti l'uso di bot di biglietti per acquistare grandi quantit\u00e0 di biglietti online e rivenderli a prezzi gonfiati. L'anno seguente, la compagnia ha intentato una causa contro il broker di biglietti Prestige Entertainment dopo che la compagnia ha fatto uso di bot per acquistare pi\u00f9 di 30.000 biglietti per il musical a Broadway \"Hamilton\".\nPrezzi.\nIl valore nominale dei biglietti Ticketmaster \u00e8 determinato dall'artista o dal cliente. Oltre al prezzo nominale, i venditori e Ticketmaster aggiungono commissioni per ripagare i loro servizi.\nIn genere, le commissioni aggiunte al valore nominale di un biglietto includono:\nGli importi delle commissioni variano in base agli eventi e dipendono dalla sede, dai metodi di consegna disponibili e dalle preferenze dell'artista. Alcuni economisti e gruppi di attivisti hanno affermato che i prezzi elevati dei biglietti sono dovuti alla mancanza di concorrenza nel settore della musica.\nNel 2003 fu intentata una causa legale contro Ticketmaster, sospettata di non aver informato correttamente UPS sul meccanismo delle spese di elaborazione degli ordini, aggiunte ai biglietti venduti online. Il caso \u00e8 stato risolto nel 2015 e Ticketmaster ha emesso buoni e codici sconto per i fan che hanno acquistato biglietti online tra il 1999 e il 2013. In un caso collegato, Ticketmaster ha intentato causa contro il suo assicuratore di responsabilit\u00e0 civile, Illinois Union Insurance Company, una consociata di ACE Limited (), nel 2010 per non averla assistita alla difesa nella causa del 2003.\nNel 2013, la jam band The String Cheese Incident ha offerto ai fan soldi per acquistare 400 biglietti per uno dei suoi spettacoli al fine di rivenderli sul proprio sito con meno tasse. La band ha lamentato le tasse sui biglietti di Ticketmaster, mentre Ticketmaster ha sostenuto che la band stava prendendo entrate da locali e promotori.\nNel giugno 2019, Ticketmaster \u00e8 stata multata per 3,4 milioni di dollari dall'Ufficio Competizioni canadese a causa dell'eccessivo prezzo dei biglietti da app online e mobili di Ticketmaster Canada, che superavano i costi pubblicizzati di oltre il 20% a causa di commissioni aggiuntive. Oltre alla multa, Ticketmaster ha firmato un accordo di consenso per garantire che le sue politiche pubblicitarie avrebbero rispettato la legge canadese.\nMercato di rivendita.\nNel gennaio 2008, Ticketmaster ha acquisito TicketsNow, un rivenditore di biglietti negli Stati Uniti, per $ 265 milioni.\nIn un articolo del 2009 della Canadian Broadcasting Corporation (CBC), Ticketmaster sosteneva che in Ontario era necessaria una legislazione per proteggere i fan da scalper e broker di biglietti non autorizzati dicendo: \"Sappiamo entrambi che esiste un fiorente settore di broker di biglietti... la legge \u00e8 davvero una finzione... Riteniamo fortemente che la legge debba essere modernizzata per riflettere la realt\u00e0 del commercio via Internet. Mantenendo un limite di prezzo in atto, si sta solo guidando il business [di rivendita] nell'ombra.\u201d Nello stesso anno, il musicista Bruce Springsteen lament\u00f2 di un conflitto di interessi tra Ticketmaster e TicketsNow, dato che i fan venivano indirizzati su TicketsNow una volta che i biglietti per il suo concerto erano esauriti su Ticketmaster.com. Irving Azoff, allora CEO di Ticketmaster, rilasci\u00f2 scuse ufficiali e annunci\u00f2 che il link di TicketNow non sarebbe pi\u00f9 stato mostrato per i concerti di Springsteen.\nNel settembre 2018, Toronto Star ha riferito che Ticketmaster non stava applicando le regole sui limiti dei biglietti sulla sua piattaforma di rivendita, TradeDesk. Ticketmaster ha negato le accuse, dichiarando che avrebbe esaminato le sue politiche di rivendita su TradeDesk e che \"non consente mai agli scalper di biglietti di acquistare i biglietti prima dei fan\". Un mese dopo, un gruppo di clienti ha intentato un'azione legale contro Ticketmaster.\nTicketmaster ha lanciato TicketExchange nel Regno Unito nell'agosto 2018. Nel 2013, Ticketmaster ha lanciato senza campagne di presentazione Ticketmaster Plus, la piattaforma di rivendita dell'azienda, riunendo il mercato secondario e il mercato primario su Ticketmaster. Al 2018, Ticketmaster era il mercato n. 2 per la rivendita di biglietti.\nA luglio 2019, Ticketmaster ha ricevuto l'attenzione dei media quando \u00e8 stato svelato che la band Metallica ha lavorato con Live Nation, la societ\u00e0 madre di Ticketmaster, per porre i biglietti direttamente sul mercato di rivendita invece di venderli al valore nominale tramite Ticketmaster.\nViolazione dei dati.\nNel giugno 2018, Ticketmaster ha comunicato a 40.000 clienti del Regno Unito di aver rilevato un hack causato da un malware contratto da un prodotto di supporto clienti di terze parti. La societ\u00e0 ha dichiarato che i clienti che hanno acquistato i biglietti tra febbraio e giugno 2018 potrebbero aver subito una compromissione dei dati.\nPartner.\nTicketmaster ha collaborazioni con rivenditori, campionati sportivi professionisti, spettacoli musicali e tourn\u00e9e teatrali a livello internazionale. Ticketmaster ha collaborato con interpreti musicali come Taylor Swift, la Trans-Siberian Orchestra e produzioni teatrali come Hamilton e Harry Potter e la maledizione dell'erede.\nTicketmaster \u00e8 stato il fornitore di biglietti per la National Hockey League (NHL) e la National Basketball Association (NBA). Nel 2008, Ticketmaster ha stipulato un accordo con la National Football League (NFL) per gestire il proprio mercato di rivendita su NFL TicketExchange.\nNel 2017, Ticketmaster ha annunciato l'apertura della piattaforma TicketExchange per consentire la vendita e la convalida dei biglietti su siti web di terzi, incluso StubHub. Ticketmaster ha anche collaborato con la United States Tennis Association, Tennis Canada e il PGA Tour."}
{"id": "1205106", "revid": "713168", "url": "https://it.wikipedia.org/wiki?curid=1205106", "title": "Palazzo Colonna (Marino)", "text": "Palazzo Colonna \u00e8 uno storico palazzo del centro di Marino, in provincia di Roma, nell'area dei Castelli Romani. Attualmente, ospita la sede municipale del Comune di Marino.\nIl palazzo venne edificato tra gli anni trenta del Cinquecento e gli anni venti del Seicento per volere di vari esponenti della famiglia Colonna, sfruttando le strutture preesistenti di una fortificazione probabilmente gi\u00e0 esistente attorno all'XI secolo. Il progetto originario era stato affidato all'architetto Antonio da Sangallo il Giovane, ma l'aspetto attuale dell'edificio -rimasto incompiuto su due fronti- \u00e8 dovuto agli interventi successivi di altri progettisti, tra cui Girolamo Rainaldi.Il palazzo rimase propriet\u00e0 personale della famiglia Colonna fino al 1916, quando venne ceduto in enfiteusi perpetua al Comune di Marino che vi install\u00f2 la sede municipale. Durante la seconda guerra mondiale, il palazzo venne quasi completamente distrutto dal bombardamento aereo anglo-americano del 2 febbraio 1944, e ricostruito entro il 1958.\nStoria.\nIl periodo medioevale.\nDurante l'et\u00e0 romana il territorio del centro storico di Marino era occupato dal \"municipium\" di \"Castrimoenium\", collocato secondo alcuni studiosi presso la localit\u00e0 Castel de' Paolis oppure presso l'attuale rione Castelletto, ovvero nella zona abitata pi\u00f9 antica di Marino.\nL'area ad oggi occupata dal palazzo si trova poco fuori, in direzione sud, dal perimetro del Castelletto, proprio lungo la direttrice d'espansione dell'abitato durante il basso Medioevo, che porter\u00e0 al popolamento del rione Coste e del rione Santa Lucia. Per queste ragioni, alcuni studiosi sono stati invogliati ad ipotizzare che gi\u00e0 i Conti di Tuscolo -la cui signoria \u00e8 attestata nell'area dei Colli Albani fin dal X secolo, e che probabilmente governarono anche Marino nel corso del XII secolo- avessero edificato una torre o un edificio fortificato in questo punto della collina.\nAd ogni modo, quando il castello pass\u00f2 in possesso della famiglia Orsini essi provvidero a risistemare l'intero perimetro della cerchia muraria del castello, che in appena un secolo sub\u00ec tre assedi: nel 1267 da parte dei romani guidati da Arrigo di Castiglia, nel 1347 da parte del tribuno Cola di Rienzo e nel 1379 -dopo la battaglia di Marino- da parte dell'esercito papalino obbediente a papa Urbano VI. Si capisce bene dunque l'importanza militare del feudo, che venne dotato di una nuova porta -porta Giordana, probabilmente dedicata al feudatario Giordano Orsini-, di una nuova addizione urbana -le cosiddette \"Camere Nuove\"- e del complesso difensivo ai piedi del castello, lungo il vallone della marana delle Pietrare. In questo quadro, si colloca probabilmente la costruzione -o l'ammodernamento- di quella che fu chiamata rocca Orsini, e che occupava sostanzialmente la medesima superficie dell'attuale palazzo cinquecentesco.\nLa costruzione della fortezza orsiniana \u00e8 databile alla fine del Duecento o all'inizio del Trecento, poich\u00e9 gi\u00e0 nel periodo di forte anarchia feudale che si verifica nel Lazio in concomitanza dello Scisma d'Occidente (1378-1417), con l'indebolimento del potere pontificio, il feudo di Marino \u00e8 preso molte volte d'assalto da diversi eserciti e compare gi\u00e0 presente una rocca nuova, con maggior capacit\u00e0 di resistenza agli assedi rispetto alla vecchia rocca dei Frangipane, ubicata nel punto pi\u00f9 alto del castello, ovvero presso l'attuale piazza Giacomo Matteotti.\nXV e XVI secolo.\nIl feudo di Marino venne acquistato dalla famiglia Colonna nel 1417, per la somma di 12.000 fiorini, in un periodo molto favorevole per questa famiglia baronale romana: infatti il concilio di Costanza aveva appena ricucito lo Scisma d'Occidente con l'elezione di papa Martino V, al secolo Oddone Colonna. Fu proprio Martino V che nel 1423 si rec\u00f2 a Marino, al capezzale del fratello Giordano moribondo. All'epoca, la residenza baronale era collocata nella rocca Orsini, ormai diventata Colonna, che in un secolo si sarebbe avviata a diventare l'attuale palazzo. Tra le personalit\u00e0 importanti che soggiornarono nella rocca prima della sua riprogettazione, vanno annoverati Agnese di Montefeltro, moglie di Fabrizio I Colonna -che soggiorn\u00f2 quasi sempre a Marino tra il 1489 ed il 1523-, Vittoria Colonna -che vi nacque nel 1490 o nel 1492- il re di Francia Carlo VIII di Francia ed il figlio di papa Alessandro VI Cesare Borgia (1495), Alfonso I d'Este (1519), Ugo di Moncada, vicer\u00e9 di Napoli e di Sicilia (1526).\nPer tutto il Quattrocento il castello fu oggetto di conquiste alterne da parte di eserciti pontifici, napoletani o colonnesi: il culmine venne raggiunto quando nell'estate 1501 l'esercito francese in marcia verso Napoli guidato dal maresciallo di Francia Robert Stuart d'Aubigny ricevette da papa Alessandro VI l'ordine di radere al suolo le fortificazioni di Marino, Zagarolo, Artena, Genazzano, Paliano, Subiaco, Cave, Rocca di Papa ed altri feudi appartenenti ai Colonna, suoi nemici personali. Un'altra distruzione fu subita dal castello nel novembre 1526 su ordine di papa Clemente VII, nell'ambito del devastante conflitto che si concluse con il sacco di Roma del 1527.\nLa voce popolare afferma che, nell'opera di ricostruzione della residenza baronale, la feudataria Agnese di Montefeltro, donna di cultura cresciuta alla corte dei Montefeltro ad Urbino, abbia consultato anche il celebre architetto Donato Bramante, all'epoca impegnato nella fabbrica della basilica di San Pietro in Vaticano a Roma, e che al Bramante si debba la realizzazione di un tratto di mura a scarpa in blocchetti di peperino situato sul fronte sud-ovest del palazzo. Tuttavia, \u00e8 pi\u00f9 probabile che queste siano un tratto superstite dell'antica cerchia muraria della rocca orsiniana trecentesca.\nAttorno al 1532, con l'inizio di un periodo di relativa tranquillit\u00e0 militare nei territori laziali, Ascanio I Colonna, fratello di Vittoria Colonna, avvi\u00f2 il rinnovamento urbanistico del feudo, secondo una concezione simile a quella che ebbero i Farnese nello stesso periodo nel rinnovamento edilizio di Caprarola, in provincia di Viterbo. Venne cos\u00ec concepito il rettifilo che dalla via Castrimeniense -principale arteria di collegamento con Roma, ancora oggi- conduceva direttamente alla residenza baronale in costruzione, attraverso lo sventramento dell'attuale via Roma attraverso il quartiere alto-medioevale del rione Castelletto. Fuori dalle mura venne realizzata la prima parte dei Giardini Colonna, preziosa area di verde all'epoca extra-urbano -oggi completamente rimpiazzata dall'espansione novecentesca del quartiere Borgo Garibaldi-, concepita come giardino del palazzo. L'evento scatenante di questo rinnovamento urbanistico fu probabilmente la visita a Roma dell'imperatore Carlo V d'Asburgo, suocero di Ascanio Colonna in quanto padre della moglie Giovanna d'Aragona -da cui in seguito si separ\u00f2, mantenendovi rapporti conflittuali-.\nIl progetto del palazzo venne affidato ad Antonio da Sangallo il Giovane: esso si articolava su una pianta quadrangolare dominata ai vertici da quattro torrioni quadrangolari anch'essi, in sostanza una fortezza -rispetto dell'originaria funzione dell'edificio preesistente, ma anche richiamo al Palazzo Farnese di Caprarola-. Nei decenni successivi, il progetto tuttavia verr\u00e0 manomesso ed addirittura rimarr\u00e0 incompiuto.\nLe difficolt\u00e0 a cui and\u00f2 incontr\u00f2 Ascanio sotto il pontificato di papa Paolo III causarono la sospensione dei lavori al complesso del palazzo, che vennero ripresi sotto il governo di Marcantonio II Colonna, celebre perch\u00e9 fu l'ammiraglio della flotta pontificia nella battaglia di Lepanto del 1571. Il periodo della sua signoria su Marino, durata dal 1554 al 1584 fu segnato dal riordinamento giuridico -nel 1564 compare per la prima volta il sigillo della Comunit\u00e0, nel 1566 vennero emanati i nuovi \"Statuti\"- oltre che dal completamento del riordinamento urbanistico. Nel 1566, mentre risultava completamente abitata in tutta la sua lunghezza la nuova arteria di via Roma, il palazzo era completato solo per un quarto, e gi\u00e0 era stato realizzata l'ampia scalea in peperino che dal piano dell'attuale piazza della Repubblica conduce al piano dell'atrio. Dopo la partenza di Marcantonio Colonna per Palermo, dove dal 1577 ricopriva il ruolo di vicer\u00e9 di Sicilia, i lavori urbanistici nel feudo di Marino vennero ripresi dal suo successore, il cardinale Ascanio II Colonna, attorno al 1584. Sotto il dominio del cardinale, che si rese inviso alla popolazione per i suoi atteggiamenti autoritari e dispotici -tanto da suscitare nel 1599 una rivolta dei marinesi, sedata violentemente dall'esercito governativo pontificio ed oggetto di un'inchiesta papale- venne ampliato il complesso dei Giardini Colonna -suscitando non poche proteste fra i marinesi, a cui venne tolto il terreno comunitario destinato alla coltivazione delle cipolle che divenne lo splendido giardino privato della famiglia Colonna-, che vennero abbelliti con statue e fontane e con le volte affrescate del Casino, venne inoltre realizzata una nuova area di verde baronale presso il bosco Ferentano, il Barco Colonna, e venne infine completata la parte del palazzo gi\u00e0 posta in opera. Si provvide a porre in opera le mura del cortile interno ed i locali con affaccio sul fronte orientale.\nXVII, XVIII e XIX secolo.\nNella prima met\u00e0 del Seicento, sotto il dominio di Filippo I Colonna e successivamente di suo figlio, il cardinale Girolamo Colonna, si ebbe un rinnovato ed imponente fervore edilizio nel feudo. L'architetto Antonio Del Grande, gi\u00e0 attivo presso il Palazzo Colonna di Roma ed in seguito presso la parrocchiale di Santa Maria Assunta a Rocca di Papa, venne chiamato a Marino per progettare la grande basilica collegiata di San Barnaba, edificata tra il 1640 ed il 1662 al termine della nuova arteria gi\u00e0 inaugurata alla fine del Cinquecento ed attualmente chiamata corso Trieste. Il polo di attrazione urbano si sposta dunque sull'asse piazza San Barnaba - Palazzo Colonna: centralmente rispetto a quest'asse, nell'attuale piazza Lepanto, venne collocato infatti il monumento-simbolo della citt\u00e0, la fontana dei Quattro Mori, realizzata attorno al 1636 dallo scultore Pompeo Castiglia.\nAll'interno del palazzo ducale -infatti dal 1606 il feudo di Marino era stato elevato al rango di ducato da papa Paolo V- Filippo I Colonna affid\u00f2 i lavori all'architetto Girolamo Rainaldi, il quale provvide a far sistemare la torre quadrangolare al centro del cortile interno, sulla quale ancor oggi \u00e8 apposto lo stemma dei Colonna-Tomacelli; probabilmente in quest'epoca venne definita la scala a chiocciola che conduce dall'atrio al pian terreno al piano nobile, tra il 1619 ed il 1622. Nel piano nobile, vennero raccolti diversi dipinti attribuiti a Taddeo Zuccari ed al fratello Federico Zuccari , che formarono una preziosa ma purtroppo ad oggi indefinibile pinacoteca -dispersa non solo dagli eventi bellici del 1944, ma anche da alienazioni e traslochi messi in atto precedentemente, come ad esempio il trasporto delle opere pi\u00f9 preziose presso le residenze di Paliano e Genazzano avvenuto a met\u00e0 Ottocento-, assieme alle oleografie dei Papi con testa riprodotta a grandezza naturale da san Pietro a seguire, conservate fino al 1915 nell'atrio al pian terreno. Altri affreschi nelle sale di rappresentanza vennero eseguiti attorno al 1635, su commissione del principe Filippo.\nAncora nel Settecento, vennero eseguiti alcuni affreschi nelle sale al piano nobile attribuiti a Jacopo Alessandro Calvi detto il Sordino.\nIl palazzo cos\u00ec rinnovato ospit\u00f2 diversi eventi e personalit\u00e0 importanti. Il 24 ottobre 1627 papa Urbano VIII, primo pontefice a risiedere a Castel Gandolfo in occasione della villeggiatura estiva ed autunnale, celebr\u00f2 presso il Palazzo Pontificio il matrimonio del nipote Taddeo Barberini con Anna Colonna, figlia di Filippo I Colonna e della moglie Lucrezia Tomacelli. A margine della celebrazione, gli sposi e molti invitati furono invitati dal padre della sposa nel suo feudo di Marino dove la festa si protrasse con dimostrazione di grande liberalit\u00e0 da parte di Filippo Colonna. Papa Benedetto XIV venne ospitato presso il palazzo il 4 giugno 1741. L'11 dicembre 1812 nove confratelli dell'arciconfraternita di San Giovanni Decollaro giunsero a Marino chiamati come assistenti spirituali di alcuni condannati a morte la cui sentenza doveva essere eseguita di l\u00ec a poco: i nove uomini chiesero ospitalit\u00e0 presso il palazzo, e ne ricevettero una magnifica.\nIn un inventario dei beni della famiglia Colonna datato 1\u00ba agosto 1788 risulta che nel palazzo marinese erano conservati circa 600 dipinti di varia tipologia e genere.\n\u00c8 probabile che il palazzo, abbandonato dai nobili proprietari, sub\u00ec alcune razzie durante le vicende della Repubblica Romana (1798-1799). La situazione si normalizz\u00f2 dopo la parentesi dell'occupazione napoleonica dello Stato della Chiesa (1807 - 1814), quando papa Pio VII rientr\u00f2 a Roma nel maggio 1814. L'eversione del feudalesimo, gi\u00e0 dichiarata dai francesi nel 1807, venne confermata nei territori di \"seconda recupera\" -Romagna, Marche ed Umbria, che furono restituiti al Papa dal congresso di Vienna solo nell'estate 1815- mentre nel Lazio venne efficacemente scoraggiata dal \"motu proprio\" del 6 luglio 1816 Fu cos\u00ec che molti feudatari rinunciarono al secolare dominio feudale sui propri feudi, conservandovi tuttavia ogni propriet\u00e0. I \"luoghi baronali\" in tutto lo Stato della Chiesa si ridussero in pochi anni da 263 a 72. Perci\u00f2 il principe Filippo III Colonna rinunci\u00f2 al dominio feudale su Marino e sulla maggior parte dei suoi feudi pi\u00f9 grandi e costosi da mantenere -poich\u00e9 la soluzione adottata dal \"motu proprio\" di cui sopra era stata proprio accollare ogni spesa del mantenimento al feudatario-.\nTuttavia, rimase in possesso di tutte le residenze di famiglia situate nel territorio marinese, ivi incluso il palazzo. Nel catasto Gregoriano, imponente opera di accatastamento incominciata alla fine degli anni dieci dell'Ottocento e portato a termine negli anni trenta dello stesso secolo, i beni della Colonna (famiglia)|famiglia Colonna risultano eredit\u00e0 fideicommissariata del cardinale Agostino Rivarola: ci\u00f2 probabilmente avvenne alla morte del principe Filippo III (1818) in considerazione delle intricate controversie di successioni tra le tre figlie femmine del principe. I suoi successori, ovvero il principe Aspreno Colonna-Doria-Del Carretto (1787 - 1847), Giovanni Andrea Colonna-Doria-Del Carretto (1820-1894) e Marcantonio Colonna (1844-1912) gradualmente si disfecero di questo grande patrimonio: venduta la villa Colonna di Belpoggio gi\u00e0 alla fine del Settecento, negli anni quaranta dell'Ottocento le locali famiglie borghesi dei Colizza, dei Capri e dei Batocchi acquistarono rispettivamente la villa Colonna di Bevilacqua, gli orti Colonna presso la localit\u00e0 Sassone ed i Giardini Colonna.\nNonostante molte opere preziose fossero state traslocate altrove dalla famiglia Colonna, e molti preziosi reperti archeologici scavati in loco fossero stati venduti ai pi\u00f9 disparati acquirenti, l'arredamento del palazzo marinese rimaneva sempre di un certo livello, tanto che lo scrittore ottocentesco Gaetano Moroni, segretario di papa Gregorio XVI, notava con ammirazione il pregio della mobilia. I summenzionati ritratti dei Papi vennero utilizzati come modello per rifare i medaglioni dei Papi nella basilica di San Paolo fuori le mura a Roma, dopo l'incedio di questa del 1835. Presso il secondo piano del palazzo erano anche accumulate numerose carte provenienti dagli archivi Colonna di altri centri laziali, come Paliano, Genazzano e Cave.\nXX e XXI secolo.\nNel 1916 donna Vittoria Colonna Caetani, moglie dello storico Leone Caetani ed erede delle propriet\u00e0 marinesi della famiglia Colonna, concesse in enfiteusi perpetua al Comune di Marino il palazzo ed il Barco Colonna, le sole propriet\u00e0 ancora possedimento privato della famiglia Colonna nel loro ex-feudo marinese. Presso il palazzo ormai di propriet\u00e0 comunale venne immediatamente spostata la sede municipale, dal 1878 ospitata in Palazzo Comunale nell'attuale piazza Giacomo Matteotti -oggi il palazzo prende nome dalla piazza antistante-. Assieme alla sede municipale, vennero spostati presso Palazzo Colonna la sede dell'antiquarium comunale, inaugurato nel febbraio 1904, e la sede dell'archivio comunale, che conteneva numerosi documenti unici risalenti fino al Cinquecento.\nIn occasione della sesta sagra dell'Uva (5 ottobre 1930) -lo storico evento, prima celebrazione dedicata al vino in Italia, si svolgeva fin dal 1925- venne inaugurata, nei locali delle ex-cantine ducali sotto alla torre quadrangolare, la prima \"Bottega del Vino\" d'Italia, sorta di enoteche di alto livello concepite come strumenti di pubblicizzazione dei vini locali. La riapertura del locale, ben presto chiuso a causa dei sopraggiunti eventi bellici, fu proposta dall'allora senatore Zaccaria Negroni nel 1957.\nIl 2 febbraio 1944, in piena seconda guerra mondiale, il palazzo venne quasi interamente distrutto dal primo bombardamento aereo anglo-americano effettuato sul centro storico di Marino -precedentemente, era stata colpita solo l'allora frazione di Ciampino- Nonostante il locale Comitato di Liberazione Nazionale, presieduto dal futuro servo di Dio, sindaco di Marino e senatore democristiano Zaccaria Negroni, avesse comunicato agli alleati l'assenza di obiettivi bellici nel territorio marinese, l'incursione si scaten\u00f2 probabilmente con l'intento di colpire l'autoparco di villa Colonna di Belpoggio e la stazione radio base di Palazzo Colonna. Andarono irrimediabilmente perduti i numerosi dipinti della pinacoteca, i preziosi documenti dell'archivio -alcuni erano stati trascritti dallo studioso Angelo Mercuri, altri furono ritrovati in duplice copia presso l'archivio Colonna di Palazzo Colonna a Roma o presso l'archivio capitolare della basilica di San Barnaba, la maggior parte sono perduti per sempre-, gli arredi d'epoca. Nel crollo della facciata orientale venne sepolta la fontana dei Quattro Mori. Rimasero in piedi il torrione quadrangolare del cortile ed alcuni muri perimetrali del fronte settentrionale, oltre a tutto il fianco occidentale.\nSotto al palazzo, nell'intricato dedalo di grotte sotterranee adibite originariamente a cantine ducali, durante tutto il periodo bellico trovarono rifugio i cittadini sfollati. Attorno alle macerie del palazzo, dopo l'arrivo dell'esercito anglo-americano tra il 3 ed il 4 giugno 1944, l'amministrazione comunale \"pro tempore\" e tanti cittadini volontari si indaffararono a far risollevare in fretta le sorti cittadine: il commovente racconto della guerra e del dopoguerra a Marino sono stati forniti da un protagonista di questi anni, Zaccaria Negroni, nel libro \"Marino sotto le bombe\". Il 13 dicembre 1944 nei locali di Palazzo Colonna sopravvissuti ai bombardamenti vennero inaugurate la sede provvisoria della scuola media comunale parificata e dell'Istituto Statale d'Arte Paolo Mercuri.\nLa sede municipale venne nuovamente portata presso il vecchio Palazzo Comunale fino a che non venne completata la ricostruzione integrale di Palazzo Colonna, rispettando fedelmente il progetto originale tanto che i rilievi ottocenteschi e quelli attuali combaciano quasi totalmente: l'inaugurazione del palazzo ricostruito si tenne il 2 febbraio 1958. Da allora l'edificio non ha pi\u00f9 subito sostanziali modificazioni. Gi\u00e0 dal luglio 1954 tuttavia vennero destinati gli spazi interni del palazzo: oltre ad ospitare l'amministrazione comunale, il seminterrato con affaccio su piazza Lepanto avrebbe ospitato uno \"bottega del vino\" e la pro loco, mentre il piano terra con affaccio sul cortile interno era destinato all'istituto statale d'arte \"Paolo Mercuri\", di l\u00ec a poco riconosciuto ufficialmente come scuola secondaria di secondo grado. Agli studenti dell'istituto d'arte venne anche affidata la realizzazione di busti in peperino raffiguranti alcune personalit\u00e0 legate a Marino: tra gli altri Vittoria Colonna e Michelangelo.\nIl 4 giugno 1964 venne solennemente ricollocato sulla facciata del palazzo lo stemma comunale, sopravvissuto al crollo dell'edificio nel 1944. Il nuovo stemma, che ancora \u00e8 apposto attualmente sulla facciata, \u00e8 stato realizzato nel 1995 dal pittore Antonio Nardi.\nDurante i festeggiamenti della sessantaseiesima edizione della sagra dell'Uva, nel 1983, venne collocato nel cortile interno del palazzo un busto del poeta romanesco di origini marinesi Leone Ciprelli, ideatore della sagra stessa.\nNel 2001 sono stati effettuati alcuni lavori di decorazione dell'aula consiliare, le cui pareti sono state arricchite di affreschi del pittore Antoine Cesaroni.\nPalazzo Colonna \u00e8 stato anche cornice dei gemellaggi siglati tra la citt\u00e0 di Marino ed altre cittadine dell'Europa e dell\u00ec'America del Nord. Nel 1989 l'aula consiliare \u00e8 stata teatro della firma del gemellaggio con la cittadina statunitense di Irving, Texas, sede principale della University of Dallas, istituzione universitaria cattolica che ha una sede distaccata in territorio marinese, presso la localit\u00e0 Due Santi. Il 2 ottobre 2003, nel quadro dei festeggiamenti per la settantanovesima sagra dell'Uva, \u00e8 stato firmato il gemellaggio con la cittadina greca di Lepanto, teatro della storica battaglia di Lepanto del 1571, evento a cui la storia di Marino \u00e8 particolarmente legata. Il 4 ottobre 2008, ancora in concomitanza con i festeggiamenti per l'ottantaquattresima edizione della sagra dell'Uva, \u00e8 stata ricevuta in aula consiliare una delegazione della cittadina spagnola gemellata di Paterna.\nIn data 22 maggio 2007 si \u00e8 riunito a Palazzo Colonna un consiglio comunale aperto per dibattere sulla conservazione dell'Ospedale Generale Provinciale San Giuseppe, definito da tutti gli schieramenti politici e da tutte le associazioni locali come fondamentale per la citt\u00e0. Al consiglio comunale aperto hanno presenziato, oltre agli amministratori locali, il direttore generale della ASL RMH, Luciano Mingiacchi, il direttore sanitario Vittorio Amedeo Cicogna ed il direttore sanitario del polo ospedaliero Marino-Frascati, dottor Michele Di Paolo.\nIl 10 dicembre 2008 \u00e8 stata ricevuta presso Palazzo Colonna una delegazione di autorit\u00e0 della Sierra Leone formata dal vescovo di Makeni monsignor Giorgio Biguzzi, dal sindaco di Makeni Alhaji Andrew Kanu e dal presidente della Provincia del Nord nonch\u00e9 ministro degli Affari Interni del governo in carica. L'incontro, che ha visto la partecipazione del neo-insediato abate parroco della basilica di San Barnaba monsignor Pietro Massari, responsabile della missione della diocesi suburbicaria di Albano Laziale nel territorio della diocesi di Makeni, \u00e8 stato seguito l'11 dicembre da una messa in basilica.\nDescrizione.\nEsterno.\nIl fronte orientale.\nIl fronte orientale, prospiciente largo Lepanto, forse doveva essere il fronte principale del palazzo, almeno in un progetto iniziale. Si pu\u00f2 anche pensare che questo fronte sia quello che doveva fungere da fondale a via Paolo Mercuri. Sicuramente, \u00e8 possibile rintracciare nello stile di questo fronte un richiamo alla facciata di Palazzo Farnese a Roma, attualmente sede dell'ambasciata francese in Italia, progettato dallo stesso Antonio da Sangallo il Giovane.\nLa somiglianza sta prevalentemente nel portone a bugnato, oltre che nella fuga di finestre che tuttavia a Marino non presentano l'alternanza del timpano. Inoltre, il portale del palazzo di Marino, a bugne di grandezza alternata, non \u00e8 perfettamente centrato ma decentrato verso destra.\nDavanti a questa facciata, fino al bombardamento anglo-americano del 2 febbraio 1944, era collocata la seicentesca fontana dei Quattro Mori: fu proprio il crollo di questa parte del palazzo addosso alla fontana che ne caus\u00f2 la rovina. Alla fine del 2008, pare che alcune parti in peperino originali del palazzo siano state rinvenute scavando nel sottosuolo della piazza.\nDal 1987 nei locali del palazzo prospicienti largo Palazzo Colonna ha trovato sistemazione l'associazione Pro Loco con i suoi archivi e la biblioteca di interesse locale \"Girolamo Torquati\". Dai locali in questione \u00e8 possibile accedere al complesso delle grotte del palazzo, chne ospitano due percorsi espositivi: \"In vita vitis\", sul tema della vitivinicoltura, e \"Memorie di guerra\", che raccoglie cimeli degli sfollati nelle grotte durante la seconda guerra mondiale. Nel periodo natalizio inoltre vi si organizza un'esposizione temporanea di presepi.\nIl fronte settentrionale.\nIl fronte settentrionale, allo stato attuale fronte principale del palazzo, \u00e8 prospiciente piazza della Repubblica ed \u00e8 rivolto verso il rettifilo cinquecentesco di via Roma, principale arteria di accesso alla citt\u00e0 provenendo da Roma. Probabilmente, la sistemazione di via Roma -fino al 1931 denominata ancora \"Strada Nuova\"- deve essere legata alla visita dell'imperatore Carlo V d'Asburgo a Roma nel 1532, e fu dunque curata da Ascanio I Colonna per essere poi ripresa da Marcantonio II Colonna tra il 1562 ed il 1577 e dal cardinale Ascanio Colonna attorno al 1584.\nLa facciata si presenta con finestre bordate in peperino ad intervalli regolari: la sequenza \u00e8 interrotta dal monumentale portone, decentrato, a cui si accede attraverso una scalea in peperino a due braccia. In corrispondenza del portone, sono collocati nell'ordine dal basso verso l'alto la finestra dell'aula consiliare, un grande orologio a muro ed un'essenziale torre campanaria. Nel 1566 la scalea dell'ingresso era stata gi\u00e0 completata, ed era stato costruito l'orologio con la torre campanaria dotata di due campane, per la spesa complessiva di 211.70 scudi. Sopra al portone, \u00e8 appeso lo stemma cittadino -raffigurante il cavaliere vessillifero-, in un dipinto del pittore Antonio Nardi (1995).\nAl centro della scalea c'\u00e8 una nicchia, nella quale \u00e8 collocata una colonna in marmo cipollino su un piedistallo antico, simbolo della famiglia Colonna ed ormai anche della citt\u00e0 di Marino. La colonna, alta 206 centrimetri del diametro di 24 centimetri, \u00e8 un reperto romano, rinvenuta in luogo ignoto nel territorio comunale: probabilmente apparteneva ad un edificio di modeste dimensioni risalente all'et\u00e0 imperiale. La base della colonna, anch'essa di et\u00e0 romana, alta 20 centimetri e larga 44 centrimetri, \u00e8 in marmo bianco a grana fine, ma non se ne conosce il luogo di ritrovamento n\u00e9 la datazione. Il piedistallo che sorregge il tutto \u00e8 un reperto di ignoto rinvenimento e di difficile datazione, in marmo bianco a grana fine e largo 47.5 centrimetri, alto 57.5 e profondo 47.5. Su un lato \u00e8 stata aggiunta l'epigrafe moderna MOLE SUA STAT (letteralmente in lingua latina, \"la sua mole sta, rimane\"), motto della famiglia Colonna in riferimento alla colonna della nobile casata romana.\nAlcuni locali situati sotto alla scalea dell'ingresso sono da alcuni anni adibiti a caserma della polizia municipale, che precedentemente aveva i suoi uffici al secondo piano del palazzo. Sul bastione che collega il fronte settentrionale a quello orientale, sono appese due targhe commemorative: una dedicata al musicista marinese Giacomo Carissimi, e l'altra al poeta Giuseppe Ungaretti, che soggiorn\u00f2 a Marino per un breve periodo tra gli anni venti e gli anni trenta del Novecento.\nI fronti occidentale e meridionale.\nI fronti occidentale e meridionale rappresentano la parte incompiuta del palazzo: probabilmente nel progetto originario di Antonio da Sangallo il Giovane era infatti previsto almeno l'alzato del fronte occidentale, che secondo alcuni studiosi doveva essere addirittura il fronte principale. Per la facciata occidentale il progetto prevedeva un fronte terrazzato aperto verso sud-ovest, con visuale sul vallone della marana delle Pietrare e delle cave di peperino. Inoltre, in questi due lati mancanti dovevano essere collocate le stalle ed i locali per la servit\u00f9, non previsti nella parte messa in opera. Ad ogni modo, allo stato attuale i due fronti sono delimitati da largo Luigi Oberdan, da via Palazzo Colonna e da largo Palazzo Colonna, ed ospitano quelli che dovevano essere gli alloggiamenti per la servit\u00f9 e le stalle, oggi riconvertiti in uffici comunali.\nDalla parte occidentale, in largo Luigi Oberdan si trovano le sedi dell'Associazione Nazionale Perseguitati Politici Antifascisti e dell'Associazione Nazionale Partigiani d'Italia, ed il tratto di mura in blocchetti di peperino probabilmente risalenti all'originaria fortificazione trecentesca della rocca Orsini, ma la cui progettazione \u00e8 attribuita dalla tradizione alla mano dell'architetto Donato Bramante, chiamato dalla moglie di Fabrizio I Colonna Agnese di Montefeltro, feudataria di Marino tra il 1489 ed il 1523. Fino agli anni quaranta addossato alle mura c'era un fontanile pubblico, chiamato \"di Gaudenzio\" per ignoti motivi: attualmente l'area occupata dal fontanile \u00e8 adibita a posteggio automobili. Il resto del fronte occidentale, nel cuore del rione Coste, \u00e8 occupato da locali comunali, anticamente alloggi della servit\u00f9 o stalle, ed oggi sede dell'ufficio protocollo e di altri servizi comunali.\nInterno.\nIl piano terreno.\nIl piano terreno del palazzo \u00e8 collocato allo stesso piano di calpestio del cortile interno, dunque circa nove metri pi\u00f9 in alto rispetto al piano di calpestio di piazza della Repubblica: questo dislivello \u00e8 colmato dalla summenzionata scalea a due braccia. La sala pi\u00f9 notevole del piano terreno \u00e8 l'atrio: in origine, in questo vasto ambiente erano collocati in origine i ritratti dai Papi, in seguito collocati nella sala dei Papi al primo piano ed oggi non pi\u00f9 esistenti a causa del bombardamenti del 2 febbraio 1944. Giuseppe Tomassetti assicura di aver visto nell'atrio al piano terreno un camino colossale.\nAllo stato attuale, determinato dalla ricostruzione post-bellica terminata nel 1958, l'atrio \u00e8 occupato in gran parte dall'ufficio informazioni del comune. Sono presenti inoltre due busti raffiguranti Michelangelo Buonarroti e Leonardo da Vinci e la lista completa dei sindaci di Marino. Nel resto del piano sono collocati l'ufficio servizi sociali, l'ufficio anagrafe, l'ufficio elettorale -quest'ultimo all'interno del bastione- ed altri servizi comunali.\nDal portone su piazza Lepanto, si accede ad un piano sottostante il piano terreno del palazzo, dove si trova la sala Lepanto, vasto ambiente adibito a sede di conferenze, convegni o incontri con la cittadinanza. In questi locali si trovano inoltre le sedi operative di diverse associazioni cittadine.\nIl piano nobile.\nSi sale al piano nobile, ovvero al primo piano del palazzo, attraverso la scala a chiocciola realizzata dall'architetto Girolamo Rainaldi all'inizio del Seicento, e ricostruita abbastanza fedelmente negli anni cinquanta. Oltre ai numerosi uffici comunali, il piano ospita le sale di rappresentanza. La prima nell'ordine \u00e8 l'anticamera dell'aula consiliare, vasta sala quadrata su cui affacciano cinque porte in peperino. Nell'anticamera sono collocati i busti di Vittoria Colonna e Zaccaria Negroni, ed un grande dipinto -400 x 200 centrimetri- del pittore marinese Stefano Piali, realizzato nel 2000 ed intitolato \"Il ritorno dalla battaglia di Lepanto\", raffigurante appunto il ritorno di Marcantonio II Colonna dalla battaglia di Lepanto del 1571. L'aula consiliare, una delle pi\u00f9 vaste dei Castelli Romani, corrisponde grossomodo alla sala del Trono pre-bellica: tuttavia \u00e8 priva delle decorazione che abbellivano quest'ultima. La sala grande descritta da Giuseppe Tomassetti infatti era abbellita da affreschi di Jacopo Alessandro Calvi detto il Sordino e da una quadreria di opere di Taddeo Zuccari e Federico Zuccari, oltre che da pregiata mobilia in legno. Un'altra sala importante dal punto di vista artistico prima della distruzione del 1944 era la sala dei Papi, nella quale erano state trasferiti i ritratti dei Papi, come gi\u00e0 citato sopra. In tutte questa sale, originariamente con volta a schifo, era presente lo stemma della famiglia Colonna al centro del soffitto.\nL'attuale decorazione dell'aula consiliare risale al 2001, ed \u00e8 stata realizzata dal pittore di origini genzanesi Antoine Cesaroni. I vari riquadri degli affreschi raffigurano diversi scorci della citt\u00e0 e del suo territorio, e diverse personalit\u00e0 legate a Marino.\nIl cortile interno.\nIl cortile interno \u00e8 stato definito solo durante gli interventi di Girolamo Rainaldi all'inizio del Seicento, con la costruzione del portico e della torre quadrangolare. Quest'ultima probabilmente era una struttura preesistente al palazzo, appartenente al complesso della rocca trecentesca.\nAll'interno del cortile sono raccolti diversi reperti archeologici sopravvissuti all'antico antiquarium comunale, come un frammento di rilievo com trofei in peperino risalente al I secolo a.C., un blocco di trabeazione del I secolo in marmo bianco a grana grossa con epigrafe rinvenuto in localit\u00e0 Pantanelle facente riferimento a personaggi della gens Bellicia, un sarcofago di marmo bianco a grana grossa del III secolo, un blocco di trabeazione del IV secolo rinvenuto in localit\u00e0 Costa Rotonda, e riferibile probabilmente ad un fondo di propriet\u00e0 di Costantino I il Grande o dei suoi figli, la parte superiore di una bifora ogivale dell'XI secolo, probabilmente proveniente dalla ex-chiesa di Santa Lucia, sconsacrata nella seconda met\u00e0 del Seicento ed oggi sede del Museo Civico Umberto Mastroianni. Inoltre, nel Seicento venne riutilizzata come cornice di una finestra al piano terra della torre quadrangolare una cornice in marmo bianco a grana fine probabilmentene risalente al I secolo, su cui venne montato lo stemma di Filippo I Colonna e di sua moglie Lucrezia Tomacelli.\nFra i monumenti moderni, oltre ad un busto di Leone Ciprelli, un monumento in ricordo della conferenza sull'impegno delle popolazioni europee per la distensione e la pace tenutasi a Palazzo Colonna il 2 marzo 1980, con la partecipazione della autorit\u00e0 comunali e dei rappresentanti dei comuni gemellati."}
{"id": "1205107", "revid": "70349", "url": "https://it.wikipedia.org/wiki?curid=1205107", "title": "Su-47", "text": ""}
{"id": "1205111", "revid": "486946", "url": "https://it.wikipedia.org/wiki?curid=1205111", "title": "Associazione Sportiva Livorno", "text": ""}
{"id": "1205112", "revid": "767487", "url": "https://it.wikipedia.org/wiki?curid=1205112", "title": "Associazione Calcio Monza Brianza 1912 2007-2008", "text": "Questa voce raccoglie le informazioni riguardanti l'Associazione Calcio Monza Brianza 1912 nelle competizioni ufficiali della stagione 2007-2008.\nRosa.\nMercato estivo.\nNuovi arrivi:\nPartenze:\nMercato invernale.\nNuovi arrivi:\nPartenze:"}
{"id": "1205116", "revid": "125821481", "url": "https://it.wikipedia.org/wiki?curid=1205116", "title": "Oscar Pistorius", "text": "Soprannominato \"\"the fastest man on no legs\" (il pi\u00f9 veloce uomo senza gambe) e \"Blade Runner\"\" (un gioco di parole sulle sue protesi agli arti inferiori, la sua specialit\u00e0 atletica e il celebre film diretto da Ridley Scott), Pistorius \u00e8 un amputato bilaterale, gi\u00e0 detentore dei record mondiali sui 100, 200 e 400 metri piani nella categoria T44 \u2013 amputazione di un arto al di sotto del ginocchio (sebbene tecnicamente fosse classificato nella categoria T43 \u2013 amputazione di entrambi gli arti al di sotto del ginocchio). Correva grazie a particolari protesi in fibra di carbonio, denominate \"cheetah\" (ghepardo).\n\u00c8 stato il decimo atleta a competere sia alle Olimpiadi che alle Paralimpiadi, ma il primo capace di vincere una medaglia in una competizione iridata per normodotati, ottenendo l'argento con la staffetta 4\u00d7400 metri sudafricana ai Mondiali di , correndo solo in batteria. Questo record rimane, al 2021, suo appannaggio esclusivo.\nNel 2017 \u00e8 stato condannato dalla Suprema Corte d'Appello di Johannesburg a tredici anni e sei mesi di prigione per l'omicidio della fidanzata Reeva Steenkamp, avvenuto nel 2013.\nBiografia.\nGli inizi.\nFiglio di Henke e Sheila Pistorius (deceduta nel 2002), Oscar nasce con una grave malformazione (entrambi i peroni erano assenti e i piedi erano gravemente malformati), che lo costringe, all'et\u00e0 di undici mesi, all'amputazione delle gambe. Negli anni del liceo pratica il rugby e la pallanuoto, poi un infortunio lo porta all'atletica leggera, dapprima per motivi di riabilitazione, poi per scelta.\nIl bisnonno materno era un italiano emigrato in Kenya.\n2004: i primi successi paralimpici.\nIl suo primo appuntamento agonistico di rilievo sono i Giochi paralimpici di Atene del 2004. A diciassette anni vince il bronzo sui 100 m piani e l'oro sui 200 m piani, battendo anche atleti amputati singoli pi\u00f9 quotati di lui, come gli statunitensi Marlon Shirley e Brian Frasure.\nNel 2005 Pistorius esprime il desiderio di gareggiare coi normodotati in occasione dei Giochi olimpici di .\nUn parziale successo lo ottiene nel giugno del 2007, quando gli organizzatori del Golden Gala di Roma gli consentono di competere coi normodotati sui 400 m piani. Il 13 luglio quindi gareggia nello Stadio Olimpico di Roma in occasione del Golden Gala, prendendo parte alla gara B dei 400 m ottenendo la seconda posizione.\n2008: l'ammissione a gareggiare con i normodotati.\nIl 13 gennaio 2008 la IAAF respinge la richiesta di Pistorius di gareggiare con i normodotati, sostenendo che \"un atleta che utilizzi queste protesi ha un vantaggio meccanico dimostrabile (pi\u00f9 del 30%) se confrontato con qualcuno che non usi le protesi\". Il 16 maggio dello stesso anno Pistorius \u00e8 riabilitato dal tribunale sportivo alla partecipazione dei Giochi olimpici 2008. Nelle motivazioni che hanno portato alla riabilitazione, si legge che \"al momento non esistono elementi scientifici sufficienti per dimostrare che Pistorius tragga vantaggio dall'uso delle protesi\". Tuttavia non riesce a realizzare il tempo minimo che gli permetterebbe di partecipare alla manifestazione olimpica.\nIl 9 settembre vince la medaglia d'oro ai Giochi paralimpici di Pechino nei 100 m piani con il tempo di 11\"18 per poi ripetersi il 13 settembre nei 200 m piani (con il tempo di 21\"67, record paralimpico) e il 16 settembre nei 400 m piani con il tempo di 47\"49, stabilendo il nuovo record mondiale paralimpico.\n2011: l'argento mondiale con la staffetta a Taegu.\nDal 2011 inizia ad allenarsi stabilmente a Gemona del Friuli, insieme ad altri atleti sudafricani.\nIl 19 luglio a Lignano Sabbiadoro, corre i 400 m piani in 45\"07 realizzando il minimo A valido per la partecipazione ai Mondiali di e ai Giochi olimpici di . Ai mondiali prende parte ai 400 metri, venendo eliminato in semifinale con il tempo di 46\"19, mentre il 1\u00ba settembre, insieme ai compagni di staffetta, realizza il primato nazionale sudafricano della 4\u00d7400 metri in occasione delle batterie di qualificazione con il tempo di 2'59\"21.\nNon corre poi la finale, in cui il Sudafrica si piazzer\u00e0 al secondo posto, venendo comunque premiato con la medaglia d'argento per la partecipazione in batteria. Il tempo ottenuto in batteria, con Pistorius, \u00e8 stato migliore del tempo fatto registrare dal quartetto sudafricano in occasione della finale.\n2012: la partecipazione alle Olimpiadi.\nNel 2012 ottiene sui 400 m piani il minimo valido per la partecipazione ai Giochi olimpici di Londra, venendo convocato sia per la prova individuale che per la staffetta 4\u00d7400 m. Con la partecipazione olimpica, Pistorius diventa il primo atleta amputato capace di gareggiare ai Giochi olimpici nell'atletica leggera.\nIl 4 agosto supera la batteria dei 400 m piani, correndo in 45\"44, suo primato stagionale. Il giorno dopo gareggia in semifinale, giungendo 8\u00ba della propria serie con il tempo di 46\"44 e venendo eliminato. In quest'occasione il campione mondiale Kirani James chiede e ottiene di scambiare con lui il pettorale con i rispettivi cognomi.\nVita privata.\nOltre all'atletica leggera s'interessa di altri sport tra cui il calcio, in particolar modo della Serie A; ha infatti pi\u00f9 volte dichiarato di essere un tifoso della . Ha sempre espresso il suo amore per l'Italia, in particolare per la Maremma, in quanto ha trascorso molte delle proprie estati a Grosseto, allenandosi allo Stadio Carlo Zecchini sotto la guida di Andrea Giannini. Sempre con Giannini si \u00e8 anche allenato per alcuni anni a Vigevano, presso lo Stadio Dante Merlo; alla citt\u00e0 lomellina lo lega anche la collaborazione col giornalista vigevanese della Gazzetta dello Sport Gianni Merlo, insieme al quale nel 2008 scrisse la propria biografia.\nNel 2008 \u00e8 protagonista del video \"Via le mani dagli occhi\" della band italiana Negramaro. Il 22 febbraio 2009 rimane seriamente ferito in un incidente in barca. Nel 2010 riceve dal Laboratorio internazionale della comunicazione il \"Gamajun International Award\".\nVicende giudiziarie.\nPresunta aggressione.\nIl 13 settembre 2008 viene arrestato in seguito a una denuncia di aggressione e trascorre una notte in carcere: la vicenda riguardava una ragazza che, ubriaca, aveva preso a calci la porta della casa di Pistorius ferendosi a una gamba dopo che lui l'aveva accompagnata fuori e che lo aveva per questo accusato di averla attaccata. Lo sportivo \u00e8 stato rilasciato solo dopo che la verit\u00e0 \u00e8 emersa, con ammissione di colpa da parte della polizia che si \u00e8 scusata per l'errore.\nOmicidio di Reeva Steenkamp.\nIl 14 febbraio 2013 viene arrestato e interrogato dalla polizia di Pretoria con l'accusa di omicidio per aver sparato alla propria fidanzata, la modella ventinovenne Reeva Steenkamp, uccidendola. Reo confesso, sostiene di aver sparato alla ragazza, scambiandola per un intruso, quattro colpi di pistola attraverso la porta del bagno chiusa, nella casa dove i due convivevano. Il 22 febbraio, dopo otto giorni di carcere e alcune udienze processuali, gli viene concessa la libert\u00e0 su cauzione. Il 28 marzo l'Alta Corte del Tribunale di Pretoria concede all'atleta la libert\u00e0 di poter viaggiare all'estero.\nIl 3 marzo 2014, a Pretoria, inizia il processo a suo carico. La mattina del 12 settembre, Pistorius viene riconosciuto colpevole di omicidio colposo grave (\"culpable homicide\"). Il 21 ottobre viene condannato a 5 anni di carcere per omicidio colposo e a 3 anni (sospesi con la condizionale) per il possesso illegale di armi da fuoco. Pistorius passa un anno in prigione, poi viene spostato in detenzione domiciliare dal 20 ottobre 2015.\nNel novembre 2014 la procura sudafricana \u00e8 ricorsa in appello contro la sentenza, che aveva sorpreso in qualche misura l'ambiente giudiziario, chiedendo che venisse condannato per omicidio volontario senza aggravanti (\"second degree murder\"), che prevede come pena minima 15 anni di reclusione. Il ricorso alla Corte Suprema \u00e8 stato impugnato dai difensori di Pistorius, ma il giudice Thokozile Masipa, presidente nel processo originario, lo ha rigettato nel marzo 2015. Il 3 dicembre 2015 la Corte Suprema d'Appello Sudafricana, accogliendo il ricorso della Procura, lo riconosce colpevole di omicidio volontario, stabilendo che il caso verr\u00e0 rinviato a un giudice di prima istanza che avr\u00e0 il compito di infliggere una pena appropriata. I legali di Pistorius hanno fatto ricorso e in attesa della data di inizio del processo fissata per il 16 aprile 2016, a Pistorius sono stati prorogati gli arresti domiciliari su cauzione (circa 630 euro) che sconta nella casa dello zio Arnold con il braccialetto elettronico.\nIl 6 luglio 2016 Pistorius \u00e8 stato condannato a 6 anni di carcere. Successivamente, nel novembre 2017, la Corte Suprema d'Appello del Sudafrica ha aumentato la pena a 13 anni e sei mesi. Pistorius sta scontando la sua pena nel carcere di Atteridgeville e non potr\u00e0 accedere alla libert\u00e0 condizionale prima del 2023. Nel novembre 2021 le autorit\u00e0 carcerarie sudafricane hanno avviato i primi passi procedurali per prendere in considerazione la libert\u00e0 vigilata di Oscar Pistorius, incarcerato per l'omicidio di Reeva Steenkamp."}
{"id": "1205120", "revid": "194702", "url": "https://it.wikipedia.org/wiki?curid=1205120", "title": "Repubblica Pisana", "text": ""}
{"id": "1205122", "revid": "1892728", "url": "https://it.wikipedia.org/wiki?curid=1205122", "title": "Muriel Goldman", "text": ""}
{"id": "1205123", "revid": "37401", "url": "https://it.wikipedia.org/wiki?curid=1205123", "title": "Trakl", "text": ""}
{"id": "1205124", "revid": "1652635", "url": "https://it.wikipedia.org/wiki?curid=1205124", "title": "Campo di grano con volo di corvi", "text": "Campo di grano con volo di corvi \u00e8 un dipinto del pittore olandese Vincent van Gogh, realizzato nel 1890 e conservato al Van Gogh Museum di Amsterdam.\nDescrizione.\nPer molto tempo, ma erroneamente, si \u00e8 ritenuto che questo fosse stato l'ultimo quadro dipinto da Van Gogh prima di morire. Gli storici dell'arte sono infatti incerti su quale sia l'ultimo dipinto di Van Gogh, dal momento che non esistono fonti documentate al riguardo.\nGeneralmente critici e storici dell'arte vedono in questo quadro una rappresentazione dello stato d'animo tormentato e angosciato dell'artista: la tela \u00e8 uno straziante grido di dolore, accentuato dal ritmo vorticoso delle pennellate, mediante le quali il pittore proietta il proprio stato d'animo e la propria dimensione di sofferenza sulla realt\u00e0 circostante.\nUna tempesta, quasi come un presentimento di lutto, si sta per abbattere su un campo di grano dal quale si leva, cupo e tenebroso, uno stormo di corvi neri in un basso volo disordinato, quasi come se fossero avvoltoi su un cadavere. \u00c8 noto che l'artista nutriva un profondo rispetto nei confronti delle forze della natura, e questo spiega perch\u00e9 dipinse cieli agitati in molte delle sue opere: egli infatti riteneva che il soggetto fosse dotato di un incalcolabile potenziale artistico se riprodotto su tela. Il campo di grano, sconquassato senza piet\u00e0 dal vento, \u00e8 stato realizzato mediante vere e proprie frustate di giallo, mentre il cielo, inizialmente terso, \u00e8 ora foriero di burrasca, a tal punto da essere offuscato dall'intenso colore nero delle nubi che, inesorabilmente, si calano ostili e minacciose.\nIl campo di grano \u00e8 inoltre solcato da tre sentieri serpeggianti: il primo nell'angolo in basso a sinistra, il secondo al centro e il terzo nell'angolo in basso a destra. Si noti come i due sentieri laterali sembrano non avere n\u00e9 un punto d'origine n\u00e9 tanto meno sembrano condurre ad un punto preciso del quadro. Questa triplice diramazione, infatti, allude metaforicamente alle alternative annientatrici e terribili che hanno gravato incessantemente sulla vita di van Gogh, il quale - da vero e proprio \u00abdiscepolo dell'angoscia\u00bb, nel senso kierkegaardiano del termine - ha faticato a scegliere tra le inconciliabili alternative esistenziali e professionali che ha avuto davanti, le quali spesso conducevano a direzioni diametralmente opposte e inconcludenti, per poi riconoscersi e attuarsi nella possibilit\u00e0 artistica, con la quale ha smesso di reprimere e soffocare le sue tensioni interiori. Il viottolo al centro, che nel corso degli anni \u00e8 risultato essere il pi\u00f9 gravido di interpretazioni, rappresenta una strada senza via d'uscita, potenzialmente percorsa da chi non ha alcuna meta ove andare e non sa nemmeno cosa cercare e che, proprio per questo, rappresenta al meglio la forte angoscia esistenziale che inquietava il pittore. Cos\u00ec egli stesso descrisse la tela in una delle lettere al fratello Th\u00e9o: \u00abSono campi estesi di grano sotto cieli agitati e non avevo bisogno di uscire dalla mia condizione per esprimere tristezza e solitudine estrema\u00bb. \nRitorna qui il contrasto tra il giallo, colore della fertilit\u00e0 e della vita, e il blu cobalto. Quest'accoppiamento cromatico, tuttavia, ha ormai perso ogni nota giubilante e assume toni drammaticamente tenebrosi, carichi di presagio, per nulla alleggeriti dal funereo turbinare dei corvi. I colori, sovraccaricati, sono depositati sulla tela con pennellate impazienti, frante, appuntite, quasi rabbiose, che rendono quest'opera \u00abla pi\u00f9 grande sinfonia coloristica mai realizzata sul dolore di vivere\u00bb (Francesco Morante). La luminosit\u00e0 sta ormai per soccombere, vinta dall'oscurit\u00e0 del colore nero che, implacabile, la avvolger\u00e0 completamente. All'artista non rimane altro da fare che contemplare, impotente, la tempesta che da l\u00ec a poco si scatener\u00e0, proprio come l'uccellino in gabbia gi\u00e0 descritto in una lettera a Th\u00e9o nel 1880: \u00aba guardare fuori il cielo turgido, carico di tempesta, e sente in s\u00e9 la rivolta contro la propria fatalit\u00e0\u00bb. Infatti, nonostante la sua anima continuasse ad ardere di quel fuoco divoratore che da sempre lo aveva caratterizzato, l'artista non vedeva un futuro per la propria esistenza:"}
{"id": "1205126", "revid": "1543377", "url": "https://it.wikipedia.org/wiki?curid=1205126", "title": "Wannabe (slang)", "text": "In inglese, il termine wannabe (contrazione di \"want to be\", \"voler essere\") si riferisce a chi \"aspira\" a qualcosa (in particolare a essere qualcuno, a ricoprire un certo ruolo), o \"finge\" di essere qualcuno o ricoprire un certo ruolo.\nIn italiano, il termine inglese \u00e8 applicato soprattutto nella terminologia di Internet, e in particolar modo degli hacker, per indicare chi si atteggia ad hacker senza avere le conoscenze tecniche corrispondenti.\nIn senso pi\u00f9 ampio essere un \"wannabe\" implica anche interessarsi di tutto quello che ha a che fare con l'obiettivo a cui si aspira, in termini di tipologia di persone frequentate (di solito altri \"wannabe\" dello stesso settore o persone che possono insegnare o aiutare a perseguire lo scopo), ambienti e locali frequentati da una certa utenza, eventi, e, in base all'ambito specifico, un certo tipo di letteratura, di musica, di arte e di cultura in generale.\nSpettacolo.\nNel mondo dello spettacolo il significato traslato di questa espressione viene utilizzato per definire una persona che ha delle aspirazioni rispetto a qualcosa, di solito una carriera professionale e in particolare artistica.\nUn'ulteriore traduzione associa il sostantivo \"wannabe\" a dei personaggi che hanno ottenuto in un certo settore quel successo e quella realizzazione totale che rappresenta l'ideale obiettivo dei wannabe. Per esempio negli anni ottanta un'espressione ricorrente per definire un certo tipo di adolescenti era \"Madonna wannabe\", volendo sottolineare il loro modo di vestirsi ispirandosi alla pop star Madonna. Allo stesso modo si sono utilizzati altri tipi di associazioni del tipo "}
{"id": "1205138", "revid": "2128789", "url": "https://it.wikipedia.org/wiki?curid=1205138", "title": "Terre des hommes", "text": "La Federazione internazionale \"Terre des Hommes\", in inglese \"Terre des Hommes International Federation\" (TDHIF), \u00e8 una rete di 11 organizzazioni nazionali impegnate nella difesa dei diritti dei bambini e nella promozione di uno sviluppo equo, senza alcuna discriminazione etnica, religiosa, politica, culturale o di genere.\nLa prima Terre des hommes \u00e8 stata fondata a Losanna (il 22 luglio del 1960, anche se informalmente l'organizzazione esisteva dal 1959) ad opera del francese Edmond Kaiser (1914 - 2000), allora attivista dell'associazione Amici di Emmaus fondata dal carismatico Abb\u00e9 Pierre ed editore della rivista dedicata ai temi sociali \"la trompette\". Atto di costituzione del movimento Terre des hommes \u00e8 la carta di Edmond Kaiser il cui incipit recita:\nIl nome Terre des hommes viene ispirato a Kaiser dal libro autobiografico \"Terra degli uomini\" in cui Antoine de Saint-Exup\u00e9ry (l'autore de \"Il piccolo principe\") fa pi\u00f9 volte riferimento ad alcuni concetti chiave:\nCon il nome di Terre des hommes esistono diverse organizzazioni giuridicamente indipendenti che collaborano sotto l'egida della Federazione Internazionale Terre des Hommes (TDHIF). \u00c8 nel 1966 che le diverse organizzazioni nazionali si sono riunite per formare la Federazione Internazionale Terre des hommes con sede a Ginevra. Sono undici le organizzazioni \u2013 con sede principale in Canada, Danimarca, Francia, Germania, Italia, Lussemburgo, Paesi Bassi, Spagna e Svizzera. La TDHIF svolge soprattutto il ruolo di consulente presso il consiglio economico e sociale delle Nazioni Unite ECOSOC.\nPer l'anno 2018 il prestigioso Premio Balzan per l\u2019umanit\u00e0, la pace e la fratellanza \u00e8 stato assegnato all\u2019organizzazione Terre des hommes-Aide \u00e0 l'enfance.\nSvizzera: Fondazione Terre des hommes \u2013 aiuto all'infanzia e Terre des hommes Schweiz/Suisse.\n \nIn Svizzera sono attive la \"Fondazione Terre des hommes \u2013 aiuto all'infanzia\", abbreviata \"Tdh\", con sede a Losanna, e \"Terre des hommes Schweiz/Suisse\" con un segretariato a Basilea per la Svizzera tedesca e uno a Ginevra per la Svizzera romanda.\nCon il tempo, \"Terre des hommes Losanna - aiuto all'infanzia\" (che nel 2010 ha festeggiato i suoi primi 50 anni di vita, essendosi costituita ufficialmente il 22 luglio 1960 ad opera di Edmond Kaiser) si \u00e8 specializzata in due settori d'intervento: la salute e la protezione del bambino. Gestisce 85 progetti in 31 paesi tra i quali la Svizzera. Tra i compiti considerati prioritari c'\u00e8 la promozione della Convenzione internazionale dei diritti del bambino. Si occupa sia di progetti di sviluppo, come per esempio il miglioramento duraturo delle cure mediche nel Benin e il coinvolgimento della comunit\u00e0 nell'occuparsi degli orfani di genitori deceduti di aids nel Burundi, sia di fornire aiuti urgenti, per esempio nello Sri Lanka colpito dallo tsunami o in Mozambico dopo il passaggio dell'uragano Favio nel febbraio del 2007.\n\"Terre des hommes Schweiz/Suisse\" si occupa sia della protezione dei bambini che di adozione essendo intermediario autorizzato sia per l'adozione nazionale che per quella internazionale.\nTerre des hommes Germania.\n\"Terre des hommes Germania\" \u00e8 un'associazione fondata l'8 gennaio 1967 a Stoccarda, per iniziativa del tipografo Lutz Beisel. Scopo della prima azione promossa era salvare i bambini vietnamiti feriti e rifornire di medicine gli ospedali tedeschi. A gennaio 2007, con 17 milioni di euro, sosteneva oltre 500 progetti in 25 paesi con propri uffici regionali in Thailandia, India, Bolivia, Nicaragua, Burkina Faso e Mozambico. La sede dell'ufficio federale si trova a Osnabr\u00fcck. I collaboratori ed i volontari sono organizzati in gruppi di lavoro locali presenti in circa 150 citt\u00e0.\nTerre des hommes Spagna.\n\"Terre des hommes Spagna\" sostiene finanziariamente programmi diversificati di aiuto diretto all'infanzia in vari paesi in Africa, America latina e Europa dell'Est, rivolti in particolare all'inserimento sociale e all'educazione, ai diritti del bambino e alla salute materno-infantile. Inoltre in Spagna, \u00e8 impegnata nella campagna di sensibilizzazione \"top al tr\u00e1fico de ni\u00f1os\" che si batte contro le molteplici forme di sfruttamento infantile. Svolge pure un notevole lavoro di assistenza medica di bambini provenienti da alcuni paesi africani, con il programma \"Viaje hacia la Vida\".\nTerre des Hommes Paesi Bassi.\n\"Terre des hommes Olanda\" sostiene 297 progetti \u2013 ideati, valutati e realizzati da organizzazioni locali - in 22 paesi. Svolge campagne promozionali a favore dei diritti del bambino, sia a livello nazionale che internazionale. Offrono, per esempio, scuole serali per i bambini che lavorano durante il giorno e attivit\u00e0 sportive per i bambini con difficolt\u00e0 motorie o di altro genere. Gli assi principali di intervento sono: la lotta a qualsiasi tipo di sfruttamento dell'infanzia (in particolare quello lavorativo e sessuale) e la salute del bambino.\nTerre des Hommes Francia.\n\"Terre des Hommes Francia\" (TDHF) si definisce come un'organizzazione non governativa di solidariet\u00e0 internazionale che si adopera per creare le condizioni che permettano uno sviluppo duraturo, socialmente equo, ecologicamente ed economicamente valido, al nord ed al sud. A questo scopo, collabora con vari partner nelle loro azioni sul terreno per la promozione e la difesa dei Diritti Economici, Sociali e Culturali (DESC). L'obiettivo \u00e8 di permettere lo sviluppo della comunit\u00e0 locale, di ottenere l'inserimento di questi diritti nelle legislazioni nazionali ed il loro rispetto nella vita di tutti i giorni.\nFondazione Terre des Hommes Italia.\n\"Terre des Hommes Italia\" si pone come obiettivo il contrasto alla violenza, l'abuso e lo sfruttamento minorile e l'educazione informale, le cure mediche e il cibo per ogni bambino. Porta avanti circa 130 progetti in 22 paesi del mondo, avvalendosi sempre di proprio personale (i delegati) e collaborando sul campo con diversi partner locali. In Italia \u00e8 impegnata in campagne di sensibilizzazione per la prevenzione degli abusi sui bambini (\"IO Proteggo i bambini, Non scuoterlo sulla Shaken Baby Syndrome\"), per il diritto universale all'educazione (\"IO Sono presente\"), contro il traffico dei minori (\"Stop Child Trafficking\" e \"Tutti in campo per i bambini\") e con campagne contro il bullismo, cyberbullismo e la violenza di genere (\"indifesa\").\nTerres des Hommes Canada.\n\"Terres des Hommes Canada\" ha come obiettivo quello di aiutare i bambini in difficolt\u00e0 e le relative comunit\u00e0, se si tratta di un progetto internazionale. Si occupa anche di adozione internazionale con \"TDH Ontario\" e \"TDH Quebec\"."}
{"id": "1205139", "revid": "339392", "url": "https://it.wikipedia.org/wiki?curid=1205139", "title": "Cecil Terwilliger", "text": ""}
{"id": "1205140", "revid": "1444886", "url": "https://it.wikipedia.org/wiki?curid=1205140", "title": "Donne bretoni", "text": "Donne br\u00e8toni \u00e8 un dipinto ad acquerello (47,5x62 cm) realizzato nel 1888 dal pittore Vincent van Gogh. \u00c8 conservato nella Galleria d'arte moderna di Milano.\nIl dipinto \u00e8 una copia di un lavoro di \u00c9mile Bernard, guida del Sintetismo, che fu amico sia di Van Gogh che di Paul Gauguin. L'influsso di Bernard e delle sue teorie si nota nella linea di contorno accentuata, nelle campiture piatte e nei dettagli ridotti all'essenziale.\nL'artista lasci\u00f2 presto questo genere di pittura, perch\u00e9 contrario alle astrazioni: secondo il Sintetismo, infatti, il modo migliore per dipingere era basarsi sul ricordo e sulle idee, rifiutando la copia dal vero. Van Gogh, invece, preferiva ispirarsi direttamente alla natura e restare fedele al modello vivente. In una lettera a Bernard, esprime in modo brusco le sue opinioni: nonostante ci\u00f2, l'amico lo sosterr\u00e0 e si prodigher\u00e0 per far conoscere la sua opera."}
{"id": "1205142", "revid": "339392", "url": "https://it.wikipedia.org/wiki?curid=1205142", "title": "Andrey Sergeyevi\u010d Mikhalkov-Kon\u010dalovsky", "text": ""}
{"id": "1205144", "revid": "767487", "url": "https://it.wikipedia.org/wiki?curid=1205144", "title": "La Berceuse", "text": "La Berceuse \u00e8 un dipinto a olio su tela (92x73\u00a0cm) realizzato nel 1889 da Vincent van Gogh e conservato nel Museo Kr\u00f6ller-M\u00fcller di Otterlo.\nStoria e descrizione.\nIl dipinto raffigura Augustine Roulin, moglie del postino amico di Van Gogh (ritratto anch'egli nel quadro \"Il postino Joseph Roulin\").\nL'opera \u00e8 influenzata del cloisonnisme di Paul Gauguin, secondo cui ogni superficie deve essere campita uniformemente e contornata da un segno nero. Van Gogh, per\u00f2, non \u00e8 cos\u00ec ligio al suggerimento di Gauguin e tratta nel modo a lui consueto la gonna e soprattutto il volto e le mani della donna.\nNelle intenzioni del pittore, questo quadro era destinato a una serie, il quadro doveva costituire il pannello centrale di un trittico, di cui ai lati ci sarebbero dovute essere due nature morte con dipinti dei girasoli, da appendere nelle cabine di una nave, per ricordare ai marinai la dolcezza di una ninna nanna. Il ritratto di Augustine Roulin rappresenta una donna reale e insieme un ideale, un simbolo. Con lo sguardo umile, le mani che stringono il cordone con cui dondolava la culla, (berceuse significa appunto, in francese, \"colei che culla\"). Lei \u00e8 un mito femminile, quello della moglie e madre, capace di consolare e di placare l'animo. Van Gogh scrisse al fratello Theo: \"ed io sono soltanto l'artista\", si riferiva a questa idea mitica della donna, ispiratrice e portatrice dell'armonia necessaria alla creazione, senza la quale l'artista non sarebbe. Il dipinto dov'era cos\u00ec quasi un'immagine di culto, e non importa perci\u00f2 che sia naturalistico. Il ritratto \u00e8 fortemente stilizzato: la figura non si distacca dalla parete ma sembra quasi parte della decorzioni floreale della tappezzeria. Figura e sfondo sono sullo stesso piano, senza profondit\u00e0. Senza chiaroscuro, senza volume. La donna si rivela per quello che \u00e8: un'imitazione della realt\u00e0, ma un'immagine evocativa, un'icona da venerare. La berceuse ha sguardo fisso e malinconico tipico della madre che ha sacrificato tutto di s\u00e9."}
{"id": "1205145", "revid": "108358466", "url": "https://it.wikipedia.org/wiki?curid=1205145", "title": "La ronda dei carcerati", "text": "La ronda dei carcerati \u00e8 un dipinto del pittore olandese Vincent van Gogh, realizzato nel 1890 e conservato al Museo Pu\u0161kin di Mosca.\nDescrizione.\nQuesta opera \u00e8 stata realizzata mentre van Gogh era degente nel manicomio di Saint-R\u00e9my. Il soggetto non \u00e8 originale, ma \u00e8 tratto da un'incisione in bianco e nero di Gustave Dor\u00e9: in quel periodo, infatti, Van Gogh era rinchiuso in isolamento nel manicomio di Saint-R\u00e9my-de-Provence, e, non avendo possibilit\u00e0 di dipingere all'aperto, realizz\u00f2 numerose copie di stampe di vari artisti, fra i quali Honor\u00e9 Daumier, Jean-Fran\u00e7ois Millet, e appunto Dor\u00e9, che aveva pubblicato quest'incisione nel volume \"London, a Pilgrimage\" con il titolo \"Newgate: The Exercise Yard\". Il soggetto scelto da Dor\u00e9 certamente rifletteva la tensione allucinata che gravava sull'animo di Vincent, il quale era da lungo tempo tormentato da momenti di depressione e istinti autodistruttivi: era solo questione di mesi perch\u00e9 egli andasse incontro alla morte, suicidandosi in un campo di grano maturo.\nLa scena si ambienta in una \u00abfossa dei serpenti\u00bb dalla forma poligonale, dalle pareti che estendendosi minacciosamente verso l'alto precludono l'orizzonte allo sguardo, il quale vorrebbe andare oltre questo cortile claustrofobico e opprimente. Ogni velleit\u00e0 di speranza \u00e8 funestamente rovinata, anche per via delle grandi pietre della pavimentazione che, riflettendo ulteriormente l'irreale luce azzurra che inonda la scena, la cala in un'atmosfera asfissiante e allucinata. Il senso di chiusura che scaturisce da questa visione viene esasperato dai prigionieri che, fuoriusciti dalle celle per l'ora d'aria, sembrano ruotare senza fine, con il loro incedere apatico, affaticato e ripetitivo. Alcuni carcerieri, che per il loro aspetto farebbero pensare piuttosto a dei \"fl\u00e2neur\" borghesi, osservano con una raccapricciante indifferenza il dramma umano che si sta consumando davanti ai loro occhi.\nUno dei carcerati, quello in primo piano con i capelli fulvi, rivolge il suo sguardo disperato all'osservatore: le sue braccia cadono inerti lungo i fianchi e non indossa alcun berretto, a differenza dei suoi compagni, che tengono le mani in tasca o giunte dietro la schiena e hanno il capo coperto. Si distingue, dunque, dalla massa anonima e informe intorno a lui, si rende conto di come le sue condizioni umane siano state violentate, e ora intende abbandonare senza timori le \u00abmaschere\u00bb che la societ\u00e0 gli ha imposto: secondo alcuni critici si tratterebbe di un autoritratto dell'artista stesso, ormai smanioso di sottrarsi allo stato di abbandono cui lo ha costretto la degenza a Saint-R\u00e9my e di evadere, alla ricerca della libert\u00e0. Van Gogh, in questo modo, racconta la sua tragedia di artista esiliato dalla societ\u00e0, incompreso, disadattato, nonostante il suo struggente desiderio di amare il prossimo. Ma in tutta questa tristezza permane un anelito di speranza. Due piccole farfalle, in alto, aleggiano vicine sulla parete: con le loro ali fragili e bianche possono superare ostacoli insormontabili per gli esseri umani e ricercare felicit\u00e0 infinite."}
{"id": "1205146", "revid": "1451528", "url": "https://it.wikipedia.org/wiki?curid=1205146", "title": "Vaso con iris", "text": "Vaso con iris \u00e8 un dipinto a olio su tela (92x73,5\u00a0cm) realizzato nel 1889 dal pittore Vincent van Gogh. \u00c8 conservato nel Van Gogh Museum di Amsterdam.\n\u00c8 conosciuto anche come Vaso con Iris su sfondo giallo, per distinguerlo dal vaso con Iris del Metropolitan Museum of Art di New York"}
{"id": "1205147", "revid": "86599", "url": "https://it.wikipedia.org/wiki?curid=1205147", "title": "Lista di asteroidi (29001-30000)", "text": "Di seguito una lista di asteroidi dal numero 29001 al 30000 con data di scoperta e scopritore."}
{"id": "1205152", "revid": "1305772", "url": "https://it.wikipedia.org/wiki?curid=1205152", "title": "Stazione Carlini", "text": "La base Carlini (precedentemente nota come base Jubany) \u00e8 una base antartica permanente argentina stabilita nel 1953 sull'Isola di re Giorgio.\nLa base era inizialmente intitolata al tenente Jos\u00e9 Isidro Jubany, ma a partire da marzo 2012 ha cambiato denominazione in Carlini in memoria dello scienziato argentino Alejandro Ricardo Carlini.\nUbicazione.\nLocalizzata a ad una latitudine di 62\u00b014' sud e ad una longitudine di 58\u00b040' ovest la stazione si trova sull'Isola di re Giorgio, nelle Shetland meridionali nei pressi di una colonia con oltre 16 000 pinguini e 650 leoni marini.\nIl primo insediamento argentino nella zona risale al 1953, ma la stazione \u00e8 stata inaugurata solo nel 1982.\nAttivit\u00e0.\nLa base si compone di 15 edifici, di cui 2 adibiti a laboratorio e, dall'aprile 2005, un cinema. La stazione svolge ricerche scientifiche nei campi del monitoraggio ambientale (dal 1987), cartografia (dal 1996), limnologia (dal 1990), biologia marina (dal 1982), monitoraggio dell'ozonosfera (dal 1998), biologia terrestre (dal 1990) e misurazione delle maree (dal 1994). La base supporta logisticamente il vicino laboratorio Dallmann.\nDal 1994 \u00e8 in funzione un laboratorio di misura continua dell'anidride carbonica atmosferica operante nell'ambito del Global Atmospheric Watch dell'Organizzazione Meteorologica Mondiale. La ricerca \u00e8 condotta da personale argentino, con attrezzatura e supervisione di personale italiano del Programma Nazionale di Ricerche in Antartide.\nNella base \u00e8 infine presente una stazione meteorologica."}
{"id": "1205156", "revid": "1428919", "url": "https://it.wikipedia.org/wiki?curid=1205156", "title": "Gatundu", "text": "Gatundu \u00e8 una citt\u00e0 del Kenya situata nella contea di Kiambu. Insieme ai suoi sobborghi forma due collegi elettorali: \"Gatundu Nord\" e \"Gatundu Sud\"'.\nLa citt\u00e0 \u00e8 situata a 15\u00a0km ad ovest di Thika e a 15\u00a0km a nord-est di Kiambu e appartiene alle terre rurali a nord della capitale, Nairobi. Le popolazioni locali sono maggiormente della trib\u00f9 Kikuyu.\nIl primo presidente keniota Jomo Kenyatta proviene da Gatundu, cos\u00ec come suo figlio, Uhuru Kenyatta, attuale leader politico."}
{"id": "1205157", "revid": "1987129", "url": "https://it.wikipedia.org/wiki?curid=1205157", "title": "Jacques de Vaucanson", "text": "Biografia.\nJacques de Vaucanson nasce a Grenoble il 24 febbraio 1709, figlio di genitori provenienti dalla piccola nobilt\u00e0 del Delfinato. Nel 1735 si trasferisce a Parigi per approfondire le sue conoscenze scientifiche. Qui, a causa di ristrettezze economiche, costruisce i primi automi da esibire al pubblico.\nIn seguito alle malversazioni degli usurai a cui \u00e8 sottoposto, scrive una supplica al Re, che viene accolta, permettendogli cos\u00ec di dedicarsi a tempo pieno alle sue invenzioni. Questo gli permette di diventare presto il pi\u00f9 grande costruttore di automi e di venire conteso da vari sovrani, tra i quali Federico II di Prussia che lo avrebbe voluto tra i membri dell'Accademia delle Scienze da lui fondata . Rimase in Francia dove venne nominato ispettore dei setifici, con l'impegno di riorganizzare l'industria serica francese sul modello piemontese e di costruire un telaio automatico.\nNel 1746 fu ammesso all'Accademia delle Scienze.\nInvenzioni.\nVaucanson fu l'inventore del primo telaio automatico. \nCostru\u00ec il suo primo meccanismo automatico nel 1737. Nel 1751 invent\u00f2 una ruota automatica per la dipanatura che utilizzava la tessitura a spina di pesce.\nPi\u00f9 tardi cre\u00f2 il primo telaio interamente automatico, di cui fu costruito un modello nel 1745. Tra i suoi congegni mise a punto elementi meccanici che sono tuttora utilizzati per le macchine utensili.\nVaucanson \u00e8 soprattutto celebre per aver costruito alcuni automi, o \"anatomies mouvantes\" (\"anatomie mobili\"), come egli definiva le sue creazioni, tra i quali un piccolo flautista completamente automatizzato dotato di labbra mobili, una lingua meccanica che fungeva da valvola per il flusso dell'aria e dita mobili le cui punte in pelle aprivano e chiudevano i registri del flauto. L'ispirazione per la costruzione di questo flautista gli viene vedendo la statua del Fauno di Antoine Coysevox nel giardino delle Tuileries.\nLa sua pi\u00f9 grande opera fu l'anatra digeritrice, che avrebbe dovuto replicare il processo di digestione e defecazione. In seguito vari artisti riprodussero l'anatra di de Vaucanson, tra cui Fr\u00e9d\u00e9ric Vidoni, che nel 1998 per rendere omaggio a Vaucanson ha ricreato l'automa tale e quale l'originale, anche questo in grado di \"digerire\". L'opera \u00e8 esposta al Museo degli automi a Grenoble."}
{"id": "1205162", "revid": "36426", "url": "https://it.wikipedia.org/wiki?curid=1205162", "title": "Romanico Pisano", "text": ""}
{"id": "1205164", "revid": "121837", "url": "https://it.wikipedia.org/wiki?curid=1205164", "title": "Asteroidi", "text": ""}
{"id": "1205165", "revid": "767487", "url": "https://it.wikipedia.org/wiki?curid=1205165", "title": "Fate of Norns Release Shows", "text": "Fate of Norns Release Show \u00e8 uno split-album pubblicato nel 2004 e distribuito gratuitamente agli spettatori dei release party dell'album degli Amon Amarth \"Fate of Norns\", show che si sono svolti a Bochum e a Ludwigsburg.\nLe prime otto tracce sono del gruppo melodic death metal svedese, le ultime tre sono canzoni nell'ordine di Fragments of Unbecoming, Disillusion e Impious."}
{"id": "1205166", "revid": "107831", "url": "https://it.wikipedia.org/wiki?curid=1205166", "title": "Fate of Norns Release Show", "text": ""}
{"id": "1205174", "revid": "773636", "url": "https://it.wikipedia.org/wiki?curid=1205174", "title": "Chiesa di Sant'Arduino", "text": "La chiesa di Sant'Arduino \u00e8 un edificio sacro che si trova a Cicognaia, nel comune di Badia Tedalda, in provincia di Arezzo.\nSorta probabilmente fin dal VII secolo in epoca longobarda sui resti di un preesistente edificio pagano da parte dei monaci di San Colombano poi confluiti nell'ordine benedettino verso il IX secolo come per gli altri fondati in epoca longobarda.\nLa chiesa fece parte di un organismo castellare situato nel XIII secolo nei territori dell'abbazia di San Michele Arcangelo dei Tedaldi. L'edificio, ristrutturato nel XVI secolo, presenta un'abside ben conservata dalle linee preromaniche.\nL'interno \u00e8 a navata unica con arconi trasversi, tetto a capriate e presbiterio sopraelevato su cripta sostenuta da colonne con capitelli d'influenza ravennate. Sono conservati frammenti di pavimentazione romanica del primitivo organismo, affreschi del XIV secolo e un tabernacolo medievale in pietra.\nNella seconda met\u00e0 del XX secolo ne \u00e8 stato parroco don Amedeo Potito."}
{"id": "1205175", "revid": "125939687", "url": "https://it.wikipedia.org/wiki?curid=1205175", "title": "Hate Forest", "text": "Gli Hate Forest sono un gruppo musicale black metal ucraino fondato nel 1995 e scioltosi nel 2007. Si sono riformati nel 2019.\nLo stile.\nIl complesso suonava un black metal grezzo con il cantato in growl ed elementi ambient; come spesso accade in questo genere, i testi si rifacevano a tematiche come odio e anticristianesimo anche se non mancavano influenze dalla mitologia slava."}
{"id": "1205178", "revid": "203463", "url": "https://it.wikipedia.org/wiki?curid=1205178", "title": "John Wesley Powell", "text": "Descrizione.\nServ\u00ec l'esercito U.S.A. col grado di maggiore. Reduce dalla guerra di secessione, nel corso della quale perse il braccio destro alla battaglia di Shiloh, guid\u00f2, nel 1869, una spedizione composta da 9 uomini, distribuiti su 4 battelli, lungo il Colorado (Arizona), nel tratto che va da Green River City fino a Grand Wash, ai piedi del Grand Canyon, scoprendo cos\u00ec il punto dove il Colorado sbocca nel lago Mead.\nUna delle quattro barche (la \"No Name\") venne persa durante l'attraversamento di una rapida, ma i tre uomini d'equipaggio si salvarono.\nIl viaggio dur\u00f2 99 giorni (dal 24 maggio al 30 agosto 1869) durante i quali l'autorit\u00e0 di Powell fu messa a dura prova soprattutto a causa della mancanza di viveri e delle avversit\u00e0 incontrate, ma anche dal comportamento del fratello del maggiore che, dopo un periodo di prigionia durante la guerra di secessione, aveva disturbi mentali. Inoltre gli abbozzi di mappa e i calcoli di Powell non erano esatti, cosa che tra l'altro cre\u00f2 sconforto tra i membri della spedizione.\nDurante il tragitto, 3 uomini di Powell (O.G. Howland, suo fratello Senaca, e Bill Dunn) si ammutinarono e, lasciato il gruppo, proseguirono per conto proprio. Powell lasci\u00f2 una barca (la \"Emma Dean\", dal nome della moglie di Powell) nella speranza che i tre cambiassero idea, ma invece gli ammutinati finirono uccisi dagli indiani Shivwits: vennero scambiati per minatori che avevano ucciso una donna nativa. L'ironia della sorte volle che la separazione avvenne proprio prima dell'ultima rapida prima dell'arrivo all'uscita del Gran Canyon. Il luogo dove avvenne il saluto venne battezzato \"rapida della separazione\". Altre fonti invece parlano di uccisione dei tre uomini affamati da parti di coloni bianchi.\nDopo l'impresa il maggiore Powell si rec\u00f2 col fratello Walter a Salt Lake City per poi effettuare una nuova spedizione nel 1871 e per ottenere quello che la prima non aveva permesso: una mappa scientifica della zona. Divenne poi un esponente eminente di organizzazioni scientifiche e geografiche. \nDalla grande impresa fu tratto, nel 1960, un film, \"Dieci uomini coraggiosi\" (\"Ten Who Dared\"), per la regia di William Beaudine, in cui il maggiore Powell fu interpretato da John Beal."}
{"id": "1205180", "revid": "123619403", "url": "https://it.wikipedia.org/wiki?curid=1205180", "title": "Prem'er-Liga", "text": "La Prem'er-Liga (in lingua russa: \u0420\u043e\u0441\u0441\u0438\u0439\u0441\u043a\u0430\u044f \u0444\u0443\u0442\u0431\u043e\u043b\u044c\u043d\u0430\u044f \u043f\u0440\u0435\u043c\u044c\u0435\u0440-\u043b\u0438\u0433\u0430), \u00e8 la massima divisione del campionato russo di calcio ed \u00e8 la pi\u00f9 importante competizione calcistica locale.\nLa Prem'er-Liga fu creata nel 2001 in sostituzione della \"Vys\u0161aja Divizion\", esistita dal 1998 al 2001, a sua volta erede della \"Vys\u0161aja Liga\". La differenza tra le due leghe sta nel fatto che la seconda era organizzata dalla Lega Professionistica Russa (PFL), pertanto la creazione della \"Prem'er-Liga\" ha dato pi\u00f9 indipendenza alle squadre iscritte.\n\u00c8 composta da 16 club. Dal 2011 ha assunto un formato simile a quello dei campionati europei, con la stagione suddivisa su due anni: in precedenza la stagione si svolgeva su un unico anno solare, da marzo a novembre.\nLa Prem'er-Liga occupa l'8\u00ba posto nel ranking UEFA delle competizioni per club.\nStoria.\nDopo la dissoluzione dell'Unione Sovietica, nel 1992 ogni ex Repubblica sovietica ha cominciato ad organizzare un campionato di calcio. Ai 6 club russi che militarono nell'ultimo campionato di massima divisione dell'URSS (, , , , , Spartak Vladikavkaz) si aggiunsero 14 provenienti dalla seconda serie per la creazione della prima \"Vys\u0161aja Liga\", mantenendo il nome della vecchia prima serie sovietica. La massima divisione fu inoltre divisa in due gruppi da 10 squadre ciascuno, per ridurre il numero di partite. Nel 1993 le squadre presenti furono ridotte a 18 e nel 1994 a 16. Da allora la formula del campionato ha sempre previsto 16 squadre, se si esclude il biennio 1996-1997, in cui le squadre presenti erano nuovamente 18. Dal 1998 il nome fu cambiato in \"Vys\u0161aja Divizion\".\nLa squadra dominante nella \"Vys\u0161aja Divizion / Liga\" fu senza dubbio lo , con 9 titoli vinti sui primi 10 disputati. L'Alanija Vladikavkaz fu l'unico club capace di interrompere, nel 1995, l'egemonia della squadra moscovita in campionato.\nIn seguito le squadre che si sono disputate lo scudetto sono la e il . La prima ha vinto il campionato due volte, la seconda tre. Nel 2007 ha invece vinto per la prima volta una squadra di San Pietroburgo, lo , e l'anno dopo ha vinto per la prima volta il Rubin Kazan, successo bissato l'anno seguente. La prima dominatrice del campionato, lo Spartak, \u00e8 arrivato secondo per quattro volte, nel 2006 solo per differenza reti.\nNel campionato 2010 torna a vincere lo dell'italiano Luciano Spalletti con due giornate d'anticipo.\nNella stagione 2011-2012, il campionato russo si adatta alla maggior parte dei campionati UEFA disputandosi su due anni solari: la stagione \u00e8 iniziata il 12 marzo 2011 e si \u00e8 conclusa il 13 maggio 2012.\nFormato.\nIl formato attuale della Prem'er-Liga prevede il classico girone all'italiana con partite di andata e ritorno per un totale di 30 partite complessive. La squadra vincente e la seconda classificata si qualificano per la fase a gironi della Champions League, mentre la terza si qualifica per il terzo turno preliminare. La quarta e la quinta classificata si qualificano per l'Europa League assieme alla vincitrice della coppa nazionale. A retrocedere sono le ultime due classificate, mentre la terzultima e la quartultima disputano uno spareggio promozione/retrocessione con la terza e quarta classificata della seconda divisione.\nTre punti sono assegnati alla vittoria, uno al pareggio e zero alla sconfitta. Se le squadre hanno lo stesso numero di punti in classifica, i primi due criteri adottati per stabilire quale squadra si debba piazzare prima nella graduatoria sono il numero di vittorie e quindi la differenza reti. Se le squadre a pari punti si contendono il primo posto, i criteri usati sono il numero di vittorie e, di seguito, i punti ottenuti negli scontri diretti. Come estremo criterio c'\u00e8 lo spareggio.\nLe squadre.\nSono 44 le squadre che hanno partecipato alle 30' stagioni della Prem'er-Liga dal 1992 al 2021-22:"}
{"id": "1205181", "revid": "1573940", "url": "https://it.wikipedia.org/wiki?curid=1205181", "title": "Sebadoris fragilis", "text": "Sebadoris fragilis () \u00e8 un mollusco nudibranchio della famiglia Discodorididae."}
{"id": "1205182", "revid": "486946", "url": "https://it.wikipedia.org/wiki?curid=1205182", "title": "Xenodoris", "text": ""}
{"id": "1205184", "revid": "773636", "url": "https://it.wikipedia.org/wiki?curid=1205184", "title": "Chiesa di San Tommaso (Montebotolino)", "text": "La chiesa di San Tommaso \u00e8 un edificio sacro che si trova a Montebotolino, nel comune di Badia Tedalda in provincia di Arezzo.\nStoria e descrizione.\nFu chiesa di un castello posseduto in origine dalla nobile famiglia dei Cattaneo di Montebotolino, passato poi alla fine del XIII secolo tra i territori sottoposti all'abbazia di San Michele Arcangelo dei Tedaldi.\nLa chiesa occupa la parte pi\u00f9 antica dell'abitato di Montebotolino, originato dal castello, e conserva un campanile impostato su una preesistente torre difensiva.\nAll'interno \u00e8 conservata una bella pala d'altare in terracotta invetriata con l\"Incredulit\u00e0 di San Tommaso\", eseguita nella seconda met\u00e0 del XVI secolo e commissionata da un certo Gnognio di Salvatore di Montebotolino."}
{"id": "1205190", "revid": "307923", "url": "https://it.wikipedia.org/wiki?curid=1205190", "title": "Jean de Gisors", "text": "Biografia.\nJean de Gisors \u00e8 stato signore della fortezza di Gisors dove si tenevano delle assemblee tradizionali con i re di Francia e d'Inghilterra e dove si e prodotta, nel 1188, una querela curiosa concernente l'abbattimento di un olmo.\nCon l'avvento del 1193, \u00e8 stato vassallo del re Enrico II d'Inghilterra, poi di Riccardo I d'Inghilterra. Possedeva delle propriet\u00e0 in Inghilterra (nel Sussex ed il maniero di Tichfield nell'Hampshire).\n\u00c8 riconosciuto come il fondatore di quel paese che diventera la citt\u00e0 di Portsmouth. La costruzione di questa citt\u00e0 \u00e8 ricollegabile alla sua autorit\u00e0. La vecchia Portsmouth \u00e8 chiaramente una citt\u00e0 pianificata, un altro esempio di citt\u00e0 a griglia medievale, secondo la moda dell'epoca, lo si pu\u00f2 ritrovare in citt\u00e0 come Salisbury.\nLa cappella di San Tommaso, consacrata a San Tommaso Becket, \u00e8 una delle prime costruzioni ordinate da Jean de Gisors che ha donato dei terreni nella sua nuova citt\u00e0 ai canoni del priorato di Augustino di Southwick per cui pot\u00e9 costruire una cappella \u00abnell'onore glorioso del martire Tommaso di Canterbury\u00bb. Questa fondazione \u00e8 divenuta quella che oggi \u00e8 la cattedrale di Portsmouth.\nLa padronanza di Jean de Gisors \u00e8 stato interrotto quando ha pagato il prezzo di una rivolta mancata in Normandia, mediante la cessione di tutte le sue terre e compresa Portsmouth a Riccardo Primo d'Inghilterra.\nPriorato di Sion.\nSecondo la falsa lista compilata da Pierre Plantard, sarebbe stato il primo Gran Maestro (dal 1188 al 1220) del leggendario Priorato di Sion."}
{"id": "1205192", "revid": "767487", "url": "https://it.wikipedia.org/wiki?curid=1205192", "title": "Marc Costanzo", "text": "La sorella Sharon, meglio conosciuta come \"Shar\", canta con lui. Nonostante faccia parte ancora della band, nella realizzazione del nuovo album, Marc Costanzo \u00e8 produttore per la EMI Music Canada. Ha speso gran parte del 2007 a Londra con la sorella lavorando in vari progetti con il precedente manager Graeme Lowe.\nPer un breve periodo, \u00e8 stato chitarrista per la band pop punk-melodic hardcore punk Sum 41 finch\u00e9 non ritrovarono il chitarrista, Dave Baksh, nel 1998. La sua affiliazione con i Sum 41 \u00e8 finita subito prima della pubblicazione di un album dei Len, \"You Can't Stop the Bum Rush\", per la prima volta sotto contratto con una major discografica. Marc \u00e8 per met\u00e0 britannico ed un quarto italiano."}
{"id": "1205202", "revid": "439868", "url": "https://it.wikipedia.org/wiki?curid=1205202", "title": "Chiesa di San Tommaso", "text": ""}
{"id": "1205208", "revid": "1573940", "url": "https://it.wikipedia.org/wiki?curid=1205208", "title": "Phyllidioidea", "text": "Phyllidioidea \u00e8 una superfamiglia di molluschi nudibranchi del sottordine Doridina.\nDescrizione.\nLe specie di questa superfamiglia sono caratterizzate dall'assenza di radula.\nTassonomia.\nLa superfamiglia comprende le seguenti famiglie:"}
{"id": "1205209", "revid": "74801", "url": "https://it.wikipedia.org/wiki?curid=1205209", "title": "Edward Steichen", "text": "Biografia.\nDue anni dopo la sua nascita, la famiglia emigr\u00f2 negli Stati Uniti d'America e nel 1900, raggiunta la maggiore et\u00e0, Steichen divenne cittadino statunitense.\nFormatosi come pittore di belle arti, all'inizio del XX secolo si avvicin\u00f2 alla fotografia abbracciando il movimento pittorialista che si proponeva di elevare questa tecnica al livello delle altre arti visuali e di cui sarebbe diventato uno dei pi\u00f9 significativi esponenti. Nel 1905, assieme ad Alfred Stieglitz, fond\u00f2 e condusse la \"Little Galleries of the Photo-Secession\" (Piccole gallerie della secessione fotografica), una galleria d'arte moderna situata a New York che favoriva la diffusione del nuovo stile fotografico.\nDopo la prima guerra mondiale, durante la quale fu al comando della divisione fotografica dell'American Expeditionary Forces (le forze armate statunitensi impegnate nel conflitto in Europa), Steichen ritorn\u00f2 alla fotografia diretta (\"straight photography\") per passare successivamente alla fotografia di moda. Nel 1932 usc\u00ec la sua prima copertina fotografica a colori per \"Vogue\". Nel 1928 immortal\u00f2 l'attrice Greta Garbo in uno scatto divenuto famoso: pubblicata sulla copertina del 10 gennaio 1955 della rivista \"Life\", la foto di Steichen \u00e8 considerata una delle immagini simbolo dell'attrice.\nNel corso della seconda guerra mondiale, ricopr\u00ec il ruolo di direttore dell'istituto fotografico navale. Il suo documentario di guerra \"La grande combattente\" (\"The Fighting Lady\") vinse nel 1945 il premio Oscar al miglior documentario.\nDal dopoguerra fino al 1962, fu direttore di fotografia presso il Museum of Modern Art di New York. In questa veste, nel 1955, cura la realizzazione di \"The Family of Man\", un'esposizione fotografica che raffigura il ventaglio di sentimenti ed esperienze umane dalla nascita alla morte. L'opera si compone di una selezione di 503 tra quasi 2 milioni di foto scattate in 68 paesi da 273 fotografi diversi.\nIl cognato di Steichen, Carl Sandburg, scrisse l'introduzione del catalogo dell'esposizione che, come desiderava il suo autore, fu in seguito donata al Gran Duca di Lussemburgo. L'opera, attualmente, \u00e8 conservata in esposizione permanente al castello di Clervaux in Lussemburgo e nel 2003 l'UNESCO l'ha inserita nell'Elenco delle Memorie del mondo.\nUna mostra delle prime opere di Steichen si \u00e8 tenuta, dal 14 luglio al 3 settembre 2007, al Mudam (\"Mus\u00e9e d'art moderne Grand-Duc Jean\") di citt\u00e0 del Lussemburgo.\nThe Pond-Moonlight.\nNel febbraio del 2006, \u00e8 stata battuta all'asta una copia della prima fotografia pittorialista di Steichen, \"The Pond-Moonlight\" (1904). L'asta ha raggiunto un prezzo record - tra i pi\u00f9 alti mai pagati per una foto - di circa 2.9 milioni di dollari, cifra superata solo nel 2011 dalla fotografia Rhein II di Andreas Gursky.\nLa fotografia fu scattata a Mamaroneck (contea di Westchester, New York) nei pressi dell'abitazione di un amico, il critico d'arte Charles Caffin. Il soggetto della foto \u00e8 una radura boscosa con un laghetto; il chiaro di luna che appare tra gli alberi illumina la scena riflessa sulla superficie del lago.\n\"The Pond-Moonlight\" \u00e8 un raro esempio di fotografia a colori realizzata tramite l'applicazione manuale su carta di alcuni strati di gomma fotosensibile. La tecnica, sperimentale, precede di qualche anno l'autocromia, il primo procedimento per la realizzazione di foto a colori, che fu reso disponibile nel 1907. Ad oggi rimangono solo tre copie di questa fotografia - incluso l'esemplare battuto all'asta - ciascuna delle quali costituisce un esemplare unico a causa della stesura manuale delle gomme; una caratteristica che ne ha giustificato, in parte, l'elevato prezzo di vendita."}
{"id": "1205210", "revid": "5680", "url": "https://it.wikipedia.org/wiki?curid=1205210", "title": "Metrica uniforme", "text": ""}
{"id": "1205212", "revid": "486946", "url": "https://it.wikipedia.org/wiki?curid=1205212", "title": "Inferobranchia", "text": ""}
{"id": "1205213", "revid": "486946", "url": "https://it.wikipedia.org/wiki?curid=1205213", "title": "Hypobranchiata", "text": ""}
{"id": "1205214", "revid": "486946", "url": "https://it.wikipedia.org/wiki?curid=1205214", "title": "Phyllidiodea", "text": ""}
{"id": "1205218", "revid": "287204", "url": "https://it.wikipedia.org/wiki?curid=1205218", "title": "Txiki Beguiristain", "text": ""}
{"id": "1205219", "revid": "486946", "url": "https://it.wikipedia.org/wiki?curid=1205219", "title": "Polybranchiata", "text": ""}
{"id": "1205220", "revid": "486946", "url": "https://it.wikipedia.org/wiki?curid=1205220", "title": "Porodoridacea", "text": ""}
{"id": "1205222", "revid": "339392", "url": "https://it.wikipedia.org/wiki?curid=1205222", "title": "Txiki Beguirist\u00e1in", "text": ""}
{"id": "1205224", "revid": "1821847", "url": "https://it.wikipedia.org/wiki?curid=1205224", "title": "Alistair Darling", "text": "Istruzione e l'inizio in politica.\nDarling, nato a Londra da famiglia scozzese, fu istruito a Kirkcaldy, all'esclusivo College Loretto, a Musselburgh, nel Lothian dell'est, prima di frequentare l'Universit\u00e0 di Aberdeen, dove si \u00e8 laureato in giurisprudenza. Nel 1982 \u00e8 stato eletto come consigliere al consiglio regionale di Falkirk ed ha svolto questo incarico finch\u00e9 non \u00e8 stato eletto al Parlamento del Regno Unito. \u00c8 stato rettore dell'Universit\u00e0 di Napier dal 1985 al 1987.\nCarriera parlamentare.\nL'opposizione.\nDarling \u00e8 stato eletto per la prima volta alla Camera dei Comuni alle elezioni generali del 1987, nel collegio di Edinburgh Central (che divenne poi Edinburgh South West nel 2005), sconfiggendo il rappresentante uscente conservatore Alexander Fletcher per 2.262 voti. Da deputato di opposizione promosse la legge sugli avvocati in Scozia nel 1988 e divenne presto un portavoce dell'Opposizione del Ministero degli Interni di Neil Kinnock. Dopo le elezioni generali del 1992, divenne portavoce per gli affari del Tesoro, finch\u00e9 non venne promosso nel governo ombra di Tony Blair nel 1996.\nI primi incarichi di governo.\nDopo le elezioni generali del 1997 entr\u00f2 nel governo del Regno Unito come Chief Secretary to the Treasury (Capo Segretario del Tesoro), la terza posizione pi\u00f9 rilevante (dopo il Primo Ministro e il Cancelliere dello Scacchiere) all'interno del dipartimento del Tesoro britannico (\"HM Treasury\"). A seguito di questa nomina, \u00e8 divenuto membro del Consiglio privato di sua maest\u00e0.\nNel 1998 fu nominato Segretario di Stato per la Sicurezza Sociale, sostituendo Harriet Harman che aveva perso tale incarico a seguito di un rimpasto di governo. Dopo le elezioni generali del 2001, il dipartimento per la Sicurezza Sociale fu abolito e sostituito con il nuovo Dipartimento per il Lavoro e le Pensioni, diretto da Darling fino al 2002, quando fu trasferito al Dipartimento dei Trasporti. Nel 2003 ha assunto anche l'incarico di Segretario di Stato per la Scozia.\nDopo la sconfitta del Partito Laburista alle elezioni amministrative del 2006, il Primo Ministro Tony Blair avvi\u00f2 un grande rimpasto della compagine di governo, per rilanciarne l'immagine. Darling fu cos\u00ec nominato all'importante incarico di Segretario di Stato per il Commercio e l'Industria.\nCancelliere dello Scacchiere.\nQuando nel giugno del 2007 Gordon Brown fu nominato nuovo Primo Ministro, scelse Darling quale suo sostituto nell'incarico di Cancelliere dello Scacchiere, preferendolo al suo consigliere Ed Balls, che non aveva ancora maturato significative esperienze di governo. Darling e il nuovo Primo Ministro avevano stretto negli anni precedenti a questa nomina uno stretto rapporto politico, motivo per cui il nuovo Cancelliere era comunemente considerato un uomo vicino a Gordon Brown (\"brownite\"); tuttavia durante la loro collaborazione tra il 2007 e il 2010 non fu facile e non mancarono scontri e frizioni.\nLa crisi della Northern Rock.\nIl primo importante test per il nuovo Cancelliere fu la crisi, nel settembre del 2007, di una delle maggiori banche britanniche: la Northern Rock. La crisi dei mutui subprime aveva generato un consistente problema di liquidit\u00e0 alle principali banche britanniche: la prima ad incontrare serie difficolt\u00e0 fu la Northern Rock, che divenne impossibilitata a reperire sul mercato i fondi necessari alla propria sopravvivenza. La situazione gener\u00f2 grande panico sui mercati e tra i risparmiatori; il 14 settembre Darling autorizz\u00f2 quindi la Banca di Inghilterra a concedere un prestito per \"\"aiutare Northern Rock a finanziare le sue operazioni nell'attuale periodo di turbolenze\".\nTale annuncio non fu sufficiente per\u00f2 a placere l'ansie dei risparmiatori, che ormai iniziarono a presentarsi agli sportelli bancari per ritirare i loro depositi; fu cos\u00ec che il 17 settembre Darling dovette annunciare che il governo britannico avrebbe garantito la totalit\u00e0 dei risparmi della clientela di Northern Rock. Grazie a quest'iniziativa, il governo britannico riusc\u00ec a ristabilire la calma e a guadagnare tempo per trovare nuovi investitori privati per la Northern Rock.\nTuttavia nessuna delle offerte pervenute per l'acquisto della banca fu reputata soddisfacente dal governo; fu cos\u00ec che Brown e Darling concordarono la totale nazionalizzazione della Northern Rock, un provvedimento molto criticato dall'opposizione conservatrice ma portato a termine nel febbraio del 2008.\nLa crisi economica e finanziaria.\nL'esplosione della crisi economica nel 2008 travolse anche l'economia e il sistema bancario britannico. Il governo di Brown fu cos\u00ec impegnato nel duplice tentativo di dare una risposta credibile alla crisi sul piano interno e di costruire un ampio consenso internazionale attorno a un piano di salvataggio globale. Darling lavor\u00f2 assieme alla Banca d'Inghilterra a un piano di salvataggio delle banche britanniche per un totale di 500 miliardi di sterline; le misure del piano puntavano a garantire liquidit\u00e0 a breve e medio termine per gli istituti in difficolt\u00e0 e, in caso di necessit\u00e0, autorizzavano l'ingresso nel capitale sociale delle banche dello Stato fino a 50 miliardi di sterline in totale.\nPer affrontare la pi\u00f9 pesante recessione che il Regno Unito avesse mai affrontato dopo gli anni '80, Darling fu costretto a varare per il 2009 un grande piano di stimolo fiscale, dall'importo complessivo di 20 miliardi di sterline. Nonostante l'impegno ingente di risorse pubbliche per sostenere la ripresa, il Regno Unito riusc\u00ec a uscire dalla recessione solo nell'ultimo trimestre del 2009, dopo quasi diciotto mesi di contrazione del PIL.\nLa politica di spesa pubblica sostenuta da Darling tra il 2007 e il 2010 ha portato il Regno Unito a conseguire un livello di deficit pubblico e di indebitamento assai pi\u00f9 elevato degli standard precedenti. La volont\u00e0 di agevolare la ripresa con l'utilizzo della spesa pubblica \u00e8 stata oggetto di discussione da parte di numerosi economisti: da un lato importanti esponenti del mondo accademico britannico come Howard Davies, rettore della London School of Economics, evidenziarono la pericolosit\u00e0 del ricorso al deficit e al debito per l'equilibrio della nazione; dall'altro invece economisti come Joseph Stiglitz e Robert Solow sottolinearono come la politica di Darling fosse stata \"sensata e ragionevole\", sostenendo che \"un governo responsabile dovrebbe evitare gesti avventati e shock pericolosi\".\nDopo le elezioni del 2010.\nA seguito della sconfitta elettorale dei laburisti nelle elezioni generali del 2010, Darling ha annunciato che si sarebbe ritirato dalla \"prima linea\"\" della politica britannica e che non avrebbe avanzato la sua candidatura per il nuovo Governo ombra. Alle elezioni per il nuovo leader laburista dopo le dimissioni di Brown, Darling ha sostenuto l'ex Ministro degli Esteri David Miliband, che \u00e8 stato sconfitto dal fratello Ed Miliband.\nDopo essere stato alla guida della campagna unionista Better Together per il No al Referendum sull'indipendenza della Scozia del 2014 che ha visto la vittoria del fronte del No, ha lasciato il suo incarico parlamentare il 30 marzo 2015, dopo quasi 28 anni nei quali ha rappresentato ininterrottamente il collegio elettorale di Edinburgh South West."}
{"id": "1205230", "revid": "1442080", "url": "https://it.wikipedia.org/wiki?curid=1205230", "title": "Iva Zanicchi (1965)", "text": "Iva Zanicchi, pubblicato nel novembre del 1965, \u00e8 il primo album della cantante italiana Iva Zanicchi. \nIl disco.\nDopo il grande successo di \"Come ti vorrei\" del 1964 e la prima partecipazione al Festival di Sanremo, l'anno successivo, con il brano \"I tuoi anni pi\u00f9 belli\", la Ri-Fi, sua casa discografica, che aveva voluto aspettare e fare di Iva Zanicchi una cantante con un timbro vocale riconoscibile e personale, ma soprattutto una cantante preparata per affrontare un pubblico vasto come quello sanremese, immette nel mercato il suo album di debutto, intitolato con il suo nome.\nAll'interno del vinile, nel commento del giornalista Gigi Speroni, Iva Zanicchi viene cos\u00ec presentata:\nIl disco, per una consuetudine di quel periodo, \u00e8 una raccolta contenente tutti brani gi\u00e0 editi su 45 giri, tra cui i suoi successi, i due inediti \"Se\" e \"Non era vero\" e la rivisitazione in chiave moderna del brano storico \"Ma l'amore no\", arrangiato da Augusto Martelli, che la cantante propone al programma \"La prova del nove\" presentato da Corrado.\nL'album ottiene il \"Premio della critica discografica\".\n\u00c8 stato ristampato su CD nel 2000 da Azzurra Music.\nL'album \u00e8 presente sulle piattaforme digitali e sui servizi di streaming."}
{"id": "1205232", "revid": "1632387", "url": "https://it.wikipedia.org/wiki?curid=1205232", "title": "Live at Hammersmith Odeon", "text": "Live at Hammersmith Odeon \u00e8 un album dal vivo del gruppo musicale hard rock/heavy metal britannico Black Sabbath.\nIl disco.\nContiene la registrazione di un concerto tenutosi alla fine del 1981. Si tratta di una rarit\u00e0, la Rhino lo pubblic\u00f2 in sole 5000 copie; \u00e8 stato successivamente accluso come bonus CD all'edizione deluxe dell'album \"Mob Rules\". \"Slipping Away\" contiene un assolo di batteria che termina nell'introduzione di \"Iron Man.\""}
{"id": "1205237", "revid": "202267", "url": "https://it.wikipedia.org/wiki?curid=1205237", "title": "Gruppo Abele", "text": "Il Gruppo Abele \u00e8 una Onlus (Organizzazione non lucrativa di utilit\u00e0 sociale) fondata a Torino nel 1965 da don Luigi Ciotti. Il Gruppo lavora per \u201cdar voce a chi non ha voce\u201d, nel tentativo di saldare l'accoglienza con la politica e la cultura.\nIl Gruppo \u00e8 oggi articolato in circa 40 attivit\u00e0, fra le quali si trovano alcune comunit\u00e0 per problemi di tossicodipendenza, spazi di ascolto e orientamento, servizi a bassa soglia, progetti di aiuto alle vittime di tratta e ai migranti. Ci sono inoltre una casa editrice (Edizioni Gruppo Abele), un centro studi e ricerche, una biblioteca, un archivio, due riviste (\"Narcomafie\" e \"Animazione Sociale\"), percorsi educativi rivolti a giovani, operatori e famiglie.\nIl Gruppo Abele anima anche progetti di cooperazione in Africa e un consorzio di cooperative sociali che d\u00e0 lavoro a persone con storie difficili alle spalle.\nL'impegno trasversale delle diverse realt\u00e0 del Gruppo ha dato vita alla nascita di numerose associazioni e coordinamenti: nel 1982 ha accompagnato la fondazione del \"Cnca\", Coordinamento nazionale Comunit\u00e0 di Accoglienza, mentre nel 1986 ha partecipato alla fondazione della \"Lila\", Lega italiana lotta all'Aids. Sempre dal Gruppo \u00e8 nata nel 1995 l'esperienza di Libera, un coordinamento formato da circa 1.500 associazioni in tutta Italia che collaborano nella lotta alle mafie e per la promozione di una cultura della legalit\u00e0. Orizzonte di un impegno cos\u00ec complesso e sfaccettato \u00e8 la volont\u00e0 di costruire una societ\u00e0 capace di promuovere, attraverso la corresponsabilit\u00e0, la libert\u00e0 e la dignit\u00e0 di ogni persona.\nOrganizzazione e attivit\u00e0.\nAccoglienza.\nDall'inizio degli anni settanta il Gruppo incontra e accoglie le persone. Si tratta di donne e uomini con i bisogni pi\u00f9 diversi, ma soprattutto legati a situazioni di tossicodipendenza, alcolismo, disagio mentale, povert\u00e0, AIDS; cos\u00ec come a fragilit\u00e0 connesse a storie di immigrazione, traffico di esseri umani, sfruttamento della prostituzione, discriminazioni legate all'omosessualit\u00e0, riduzione in schiavit\u00f9.\nIl Gruppo Abele in 45 anni ha aperto case alloggio e comunit\u00e0, avviato progetti a sostegno di giovani e famiglie, predisposto realt\u00e0 per aiutare le donne vittime di tratta e di violenza a ricostruirsi un'esistenza, allestito servizi di prevenzione, di informazione e cura.\nL'Accoglienza del Gruppo Abele crede fortemente nel \u00ablavoro di rete\u00bb, processo che costruisce insieme alle persone accolte un progetto in grado di valorizzare le loro capacit\u00e0. L'Accoglienza del Gruppo Abele comprende anche i servizi di prossimit\u00e0, come il dormitorio, che rendono pi\u00f9 semplice l'incontro con la fascia pi\u00f9 estrema dell'esclusione sociale e offrono a chi vive in strada un punto di riferimento e un'occasione per provare a intraprendere un percorso d'inclusione.\nCultura.\nIl Gruppo Abele affianca al servizio e all'accoglienza progetti culturali. Nel 1978 \u00e8 nata l'\"Universit\u00e0 della Strada\", prima realt\u00e0 in Italia ad occuparsi della formazione degli operatori sociali. Poi, negli anni, sono stati creati strumenti per promuovere la riflessione e l'attenzione sui temi sociali (il Centro studi, documentazione e ricerche, con l\"Archivio Storico\" e la biblioteca specializzata sui temi del sociale, le Edizioni Gruppo Abele, le riviste \"Animazione Sociale\" e Narcomafie (ora sostituito da \"lavialibera\"), la libreria la \"Torre di Abele\", il portale on line *Associazione Gruppo Abele Onlus).\nCooperazione internazionale.\nLa prima esperienza di cooperazione in Africa del Gruppo risale all'inizio degli anni ottanta, con un progetto rivolto a donne e minori a Grand Bassam, in Costa d'Avorio, un'attivit\u00e0 che l'associazione porta avanti tuttora. In collaborazione con istituzioni e associazioni locali, in Costa d'Avorio l'associazione accoglie, come alternativa al carcere, minori che hanno problemi con la legge. A fronte di una situazione politica instabile, la presenza del Gruppo sul territorio ivoriano malgrado le difficolt\u00e0 si sta intensificando, con l'obiettivo di attenuare il profondo disagio vissuto dalla popolazione, in particolare da minori e donne. Il coinvolgimento in percorsi di promozione dei diritti, cos\u00ec come l'affermazione della dignit\u00e0 della persona umana e del valore delle diverse culture \u00e8 la filosofia che guida ogni attivit\u00e0.\nLavoro.\nLe cooperative sociali riunite nel Consorzio Abele Lavoro (Csal) sono nate per offrire nuove opportunit\u00e0 e lavoro alle persone in difficolt\u00e0. Si tratta di uomini e donne che hanno vissuto difficolt\u00e0 esistenziali importanti ma che attraverso il lavoro possono tornare a mettersi in gioco, trovare un'opportunit\u00e0 concreta di reinserimento e anche uno spazio educativo e formativo. Il Consorzio lavora anche per la salvaguardia dell'ambiente attraverso l'avvio al riciclo e la razionalizzazione dell'utilizzo della carta o la cura degli spazi verdi pubblici: con i suoi oltre 300 lavoratori, Arcobaleno \u00e8 la cooperativa pi\u00f9 grande e si occupa della raccolta differenziata di carta e cartone a Torino (progetto Cartesio) ed in alcuni comuni dell'area del Chivassese, del servizio rifiuti ingombranti e rifiuti elettronici.\nCollaborazioni con altre associazioni.\nIl Gruppo Abele collabora inoltre con numerose associazioni:"}
{"id": "1205240", "revid": "59975", "url": "https://it.wikipedia.org/wiki?curid=1205240", "title": "Master of the moon", "text": ""}
{"id": "1205243", "revid": "339392", "url": "https://it.wikipedia.org/wiki?curid=1205243", "title": "Music from the film More", "text": ""}
{"id": "1205245", "revid": "729019", "url": "https://it.wikipedia.org/wiki?curid=1205245", "title": "Sukhoi Su-1", "text": "Il Sukhoi Su-1 (in caratteri cirillici: \u0421\u0443\u0445\u043e\u0439 \u0421\u0443-1), indicato anche come I-330 (\u0418-330), fu un aereo da caccia d'alta quota monomotore monoplano ad ala bassa progettato dall'OKB 51 diretto da Pavel Osipovi\u010d Suchoj, sviluppato in Unione Sovietica nei primi anni quaranta e rimasto allo stadio di prototipo.\nIl Su-3 (I-360) era una versione migliorata del progetto originale del Su-1.\nStoria del progetto.\nNel 1939, fu affidata all'ufficio tecnico di Suchoj la progettazione di un caccia da utilizzare ad altitudini elevate. Il risultato, il Su-1, era un monoplano convenzionale con la fusoliera in legno e le ali in duralluminio. L'abitacolo non era pressurizzato. La caratteristica chiave di questo nuovo aereo era una coppia di turbocompressori TK-2 messi in funzione dai gas di scarico del motore Klimov M-105P. Il prototipo fu completato nel maggio 1940. Il suo primo volo fu effettuato il 15 giugno 1940 con il pilota \"A.P. Chernyavsky\" ai comandi. In aprile 1941, l'aereo raggiunse la velocit\u00e0 massima di 641\u00a0km/h a 10\u00a0000 m (32\u00a0810 ft) di quota. In ogni caso, i turbocompressori si dimostrarono inaffidabili e senza questi ultimi, l'aereo risultava inferiore al concorrente Yakovlev Yak-1.\nSu-3.\nIl secondo prototipo del Su-1, fu designato Su-3. La differenza dal primo prototipo risiedeva nella superficie alare ridotta a 17\u00a0m\u00b2. L'aereo costruito nel 1941 non vol\u00f2 mai. Il progetto fu abbandonato definitivamente per via dei continui problemi dei turbocompressori TK-2."}
{"id": "1205251", "revid": "599013", "url": "https://it.wikipedia.org/wiki?curid=1205251", "title": "Ruben Boumtje-Boumtje", "text": "Carriera.\nDopo aver giocato a livello liceale per la Archbishop Carroll High School di Washington, D.C. \u00e8 passato alla Georgetown University dove ha trascorso quattro stagioni agonistiche totalizzando una media di 9,6 punti e 7 rimbalzi a partita. Finita la carriera NCAA \u00e8 stato scelto dalla NBA nel draft 2001, al secondo giro con il numero 21 dai Portland Trail Blazers.\nHa speso tre stagioni con la squadra dell'Oregon, giocando in verit\u00e0 pochissimo, 33 partite il primo anno, appena 2 il secondo e 9 il terzo per un totale di 43 punti segnati (media di 1 a partita). Chiusa l'avventura americana \u00e8 iniziata quella europea che lo ha visto per ora protagonista nel campionato greco ed in quello tedesco.\nNel 2011 si ritira a causa di un problema cardiaco che gli impedisce di svolgere regolarmente l'attivit\u00e0 professionistica."}
{"id": "1205254", "revid": "59975", "url": "https://it.wikipedia.org/wiki?curid=1205254", "title": "Faster Pussycat Kill! Kill!", "text": ""}
{"id": "1205260", "revid": "2127271", "url": "https://it.wikipedia.org/wiki?curid=1205260", "title": "Barra obliqua", "text": "La barra obliqua (/), detta anche pi\u00f9 semplicemente barra o sbarra (e talvolta slash , che \u00e8 il suo nome inglese), \u00e8 un carattere tipografico.\nGraficamente consiste in un piccolo segmento, inclinato dal basso a sinistra verso l'alto a destra. Si differenzia dalla barra inversa proprio per il suo orientamento, che \u00e8 speculare rispetto a quest'ultima.\nEtimologia.\nNel Tommaseo barra viene riportato come:\nmentre delle definizioni pi\u00f9 moderne sono:\nUtilizzo.\nLa barra obliqua ha diversi utilizzi in diversi campi.\nIn fonologia.\nIn fonologia una doppia sbarra obliqua (/\u2026/) \u00e8 usata, secondo una convenzione internazionale, per delimitare le trascrizioni fonematiche (sia che esse usino l'AFI o altri sistemi) o i singoli fonemi:\nTra parentesi quadre ([\u2026]) si racchiudono invece le trascrizioni fonetiche (quelle cio\u00e8 che contengono anche particolari non distintivi della pronuncia, e non sono perci\u00f2 fonematiche):\nIn matematica.\nIn matematica, due barre verticali || o due barre oblique // indicano due rette parallele (si veda Parallelo (simbolo)). Nella scrittura di espressioni matematiche mediante l'utilizzo di semplici caratteri ASCII non estesi, la barra indica l'operazione di divisione: 3 + (14/7) = 5. Inoltre, una barra obliqua (/) pu\u00f2 significare, in linguaggio matematico \"tale che\" (es. x/x &lt; 3, si legge \"x tale che x sia minore di 3).\nAltri usi.\nLa barra separa in una poesia un verso dall'altro, quando non si va a capo alla fine di ciascun verso. Si utilizza anche come separazione fra diverse alternative (ad esempio, quando le due congiunzioni \"e\" e \"o\" vengono associate: \"e/o\") o nelle date. \u00c8 usato per scrivere unit\u00e0 di misura espresse da frazioni. Nei tabelloni del gioco del bowling, la barra indica uno \"spare\", ossia l'abbattimento dei dieci birilli in due colpi. In elettrotecnica, due barre oblique indicano una connessione in parallelo di due bipoli.\nSeguono vari esempi dell'uso della barra:"}
{"id": "1205265", "revid": "124563289", "url": "https://it.wikipedia.org/wiki?curid=1205265", "title": "Fra noi", "text": "Fra noi \u00e8 il secondo album della cantante italiana Iva Zanicchi, pubblicato nel maggio del 1967.\nIl disco.\nIl 1967 \u00e8 l\u2019anno della prima delle tre vittorie di Iva Zanicchi al Festival di Sanremo. Il brano vincitore (presentato in coppia con Claudio Villa e contenuto in questo album) \u00e8 \"Non pensare a me\", in realt\u00e0 cucito su misura per il \"reuccio della canzone\", ma che Iva Zanicchi canta con pi\u00f9 classe e moderazione, senza pigiare il piede sugli acuti nei quali Villa abbonda.\nPer questo motivo, a due anni di distanza dalla pubblicazione del suo album di debutto, la sua casa discografica pubblica finalmente il suo nuovo long-playing. Anche questo contiene canzoni edite precedentemente su singoli tra il 1966 e 1967. L'unico inedito dell'album \u00e8 il brano \"Oltre la notte\", mai apparso precedentemente su 45 giri.\nL'album \u00e8 presente sulle piattaforme digitali e sui servizi di streaming.\nI brani.\nTra i brani, insieme a \"Vita\", scritta da Umberto Balsamo e a \"Vivere, non vivere\", scritta da un giovane Franco Califano, spiccano:"}
{"id": "1205266", "revid": "287204", "url": "https://it.wikipedia.org/wiki?curid=1205266", "title": "29464 Leonmis", "text": ""}
{"id": "1205271", "revid": "599013", "url": "https://it.wikipedia.org/wiki?curid=1205271", "title": "Julen Guerrero", "text": "Ha giocato tra il 1992 e il 2006 nell'Athletic Club e nella Nazionale spagnola. \u00c8 il giocatore con pi\u00f9 presenze e pi\u00f9 reti dell'Euskal Selekzioa, la rappresentativa formata da soli giocatori baschi.\nCarriera.\nClub.\nEsordi.\nJulen entr\u00f2 a far parte dell'Athletic Club all'et\u00e0 di 8 anni. Dopo aver svolto tutta la trafila delle giovanili del club, nella stagione 1991/92 esordisce con il Bilbao Athletic, allora in Segunda Divisi\u00f3n, dove gioca 12 partite segnando 6 gol. Insieme con Aitor Karanka era uno dei titolari dell'Athletic U-19 che vinse la coppa nazionale e il campionato nel 1992. La stagione successiva esordisce in prima squadra a soli 18 anni, sotto la guida di Jupp Heynckes. Viene promosso subito titolare e, alla prima stagione, realizza 10 reti.\nLa consacrazione in campionato.\nDopo l'esordio in nazionale e con l'Euskal Selekzioa, arriva la consacrazione in campionato. Nella stagione 1993/94 realizza 18 reti (suo miglior \"bottino\" di sempre), tra cui una tripletta contro l'Albacete e un poker contro lo Sporting Gij\u00f3n, e viene proclamato Calciatore dell'Anno sia secondo Don Bal\u00f3n che secondo El Pa\u00eds.\nLa stagione 1994/95 lo vede sempre ad altissimi livelli (27 presenze e 13 gol) e comincia a destare attenzioni di club di importanza europea quali Atl\u00e9tico Madrid, Barcelona, Juventus, Lazio, e . In risposta a ci\u00f2, Guerrero ribadisce il suo legame inscindibile con l'Athletic Club e firma, nel 1995, un contratto dodecennale che lo legher\u00e0 al club fino al 2007. Un contratto di questa durata diventa un record per la societ\u00e0 bilbaina e Julen il giocatore pi\u00f9 pagato in squadra.\nLa stagione di maggior successo \u00e8 quella del 1997/98, quando i biancorossi giungono secondi nella Primera Divisi\u00f3n ed ottengono una storica qualificazione alla Champions League. In quegli anni l'Inter prova ad acquistarlo, ma la societ\u00e0 nerazzurra present\u00f2 un'offerta all'Athletic che includeva - oltre ad un conguaglio economico - anche una contropartita tecnica, ossia il centrocampista olandese Aaron Winter, che per\u00f2 non venne accettato dalla societ\u00e0 basca la quale, notoriamente, formava la propria rosa solo con calciatori della stessa provenienza geografica.\nL'inizio del declino.\nA partire dal 2000 comincia a giocare sempre meno partite. La stagione 2000/01 lo vede scendere in campo 27 volte (di cui 25 da titolare) e la stagione 2001/02 lo vede giocare 20 volte (di cui 17 da titolare). Il fondo della sua carriera, tuttavia, lo tocca a partire dalla stagione 2002/03. Guidato da Jupp Heynckes nella stagione 2002/03 e da Ernesto Valverde (suo compagno di squadra dal 1992 al 1996) nelle stagioni 2003/04 e 2004/05, gioca in tutto 40 partite, di cui solamente 4 come titolare.\nUltima stagione e addio al calcio giocato.\nLa stagione 2005/06 \u00e8 la sua ultima da giocatore. Guidato da Jos\u00e9 Luis Mendilibar per le prime 9 giornate e da Javier Clemente per il resto della stagione, colleziona 17 presenze, di cui 4 da titolare. L'Athletic Club entra in un periodo di crisi di risultati e, l'11 luglio 2006, a fine stagione, Guerrero decide di lasciare il calcio giocato, anche se manca ancora un anno alla scadenza del suo contratto. Non lascia, per\u00f2, l'Athletic Club, poich\u00e9 entra a far parte dello staff di allenatori del settore giovanile.\nNazionale.\nSpagna.\nA partire dal 1993, quando aveva solo 19 anni, Javier Clemente comincia a convocarlo nella nazionale spagnola, esordendo contro il . In tutto conter\u00e0 41 presenze condite da 13 reti, di cui una al Mondiale \"USA '94\". Sempre con il numero 8 sulle spalle, gioc\u00f2 per la Spagna anche il Mondiale di Francia del 1998 e l'Europeo inglese del 1996. Le sue partite pi\u00f9 memorabili con le \"Furias Rojas\" sono state il 18 dicembre 1996 contro e l'8 settembre 1999 contro , nelle quali realizz\u00f2 una tripletta.\nLa sua ultima apparizione con la maglia della Spagna \u00e8 stata l'11 ottobre 2000 nel match di qualificazione al Mondiale del 2002 contro l', terminata 1-1, concludendo la propria esperienza con la selezione iberica con 41 presenze e 13 gol.\nUomo-simbolo dell'Euskal Selekzioa.\nIl 22 giugno 1993 fa il suo debutto nell'Euskal Selekzioa contro la Real Sociedad, in una partita amichevole non riconosciuta dall'EFF. Il suo esordio in una gara riconosciuta dall'EFF avviene il 22 dicembre 1993 contro la Bolivia. La partita termina 3-1 e Julen segna una rete. In tutto conter\u00e0 11 presenze e 6 reti tra il 1993 e il 2006, anno in cui disputa la sua ultima partita contro il Galles, persa per 1-0. Anche con la rappresentativa basca riesce a mettere a segno una tripletta, il 26 dicembre 1997 contro la .\n\u00c8 il recordman di presenze (11) e reti (6) dell'Euskal Selekzioa.\nDopo il ritiro.\nL'annuncio dell'addio al calcio arriva assieme alla decisione di entrare a far parte dello staff tecnico delle giovanili dell'Athletic Club, di cui tuttora fa parte. Inoltre \u00e8 proprietario di un ristorante a conduzione familiare e, dalla stagione 2006, \u00e8 commentatore delle partite della nazionale spagnola per la \"Televisi\u00f3n Espa\u00f1ola\"."}
{"id": "1205272", "revid": "287204", "url": "https://it.wikipedia.org/wiki?curid=1205272", "title": "29472 Hurvinek", "text": ""}
{"id": "1205274", "revid": "228587", "url": "https://it.wikipedia.org/wiki?curid=1205274", "title": "Luogo delle radici", "text": "In analisi complessa il luogo delle radici \u00e8 il luogo geometrico delle radici di una funzione complessa descritto al variare di un suo parametro reale, rappresentato sul piano di Gauss.\nNel 1948 Evans lo impieg\u00f2 per la prima volta per determinare la stabilit\u00e0 interna di un sistema dinamico lineare stazionario in retroazione al variare del guadagno d'anello per la \"funzione di trasferimento d'anello\" formula_1: in questo caso applicativo risulta costituito da rami, indicanti le \"traiettorie\" che compiono le radici dipendenti dalle posizioni degli zeri e dei poli della funzione d'anello. \nCi\u00f2 \u00e8 particolarmente utile in quanto le variabili di stato non controllabili (dovute a rumore a bassa frequenza, derive termiche, incertezza sui parametri e cos\u00ec via), di norma, agiscono prevalentemente su questo, e non sulla posizione delle singolarit\u00e0, che tipicamente sono note. Il suo uso principale \u00e8 dedicato a questa funzione, anche al fine della sintesi per stabilire le modifiche necessarie ad un controllore per il raggiungimento di alcune caratteristiche minime come la velocit\u00e0 di risposta.\nLa prima osservazione da fare riguarda la posizione \"iniziale\" (con \"k \u2192 0\") delle radici. Se ritagliamo dal dominio intorni arbitrariamente piccoli dei poli ad anello aperto, che chiameremo \"sorgenti\", per \"k\" prossimo a zero, avremo\nDunque, le radici si trovano inizialmente a ridosso delle \"p\" sorgenti (per convenzione, la radice di un polinomio va conteggiata un numero di volte pari alla sua molteplicit\u00e0). \"N(s)\" e \"D(s)\" definiscono rispettivamente il numeratore e il denominatore di \"G(s)\". Va osservato che il numero di radici, a meno di cancellazioni tra \"kN(s)\" e \"Pk(s)=D(s)+kN(s)\", \u00e8 esattamente pari al grado di \"Pk(s)\"; in un sistema strettamente proprio (questa ipotesi verr\u00e0 mantenuta nel resto dell'articolo), tale quantit\u00e0 pareggia l'ordine di \"D(s)\", che \u00e8 proprio \"p\", per qualunque \"k\". Del resto, una cancellazione comporta l'esistenza di una pulsazione complessa \"s0\" tale per cui valga\nevidentemente, non esistono radici del genere per \"k\" non nullo. In definitiva, possiamo concludere che \"in un sistema strettamente proprio, il numero di radici si conserva\": esso coincide sempre con il numero di sorgenti, \"p\". Si osservi che per \"k\" diverso da zero, i poli ad anello aperto non sono sicuramente radici di \"Pk(s)\"; dunque una radice non stazioner\u00e0 mai su una sorgente ma, al variare di \"k\", si sposter\u00e0 descrivendo, come gi\u00e0 evidenziato, una curva continua.\nIn ogni punto del luogo infine, il valore assoluto di \"k\" coincide con il rapporto tra la produttoria dei valori assoluti dei poli e la produttoria dei valori assoluti degli zeri:\nPropriet\u00e0.\nLa posizione delle radici di L(s) all'istante \"k\" \u00e8 individuata dagli zeri del polinomio \"Pk(s)\", ossia dalla condizione \"G(s)=-k-1\". Quest'ultima si traduce in una condizione sul modulo, del tutto priva di interesse dato che qualunque pulsazione complessa \"s\" verifica il vincolo per qualche \"k\" (in altri termini, data una certa \"s\", dalla condizione sul modulo non \u00e8 possibile affermare se il luogo delle radici la attraversa o meno), e in una condizione sulla fase, dalla quale \u00e8 possibile estrarre tutte le informazioni necessarie. Se si assume per semplicit\u00e0 che i polinomi \"N(s)\" e \"D(s)\" siano in forma canonica, essa diventa\ndove \"\u0398(k)\" \u00e8 il gradino di Heaviside e \"zk\", \"pk\" rappresentano gli zeri e i poli ad anello aperto, che chiameremo \"singolarit\u00e0 isolate\"; si osservi che \"(s-s0)\" rappresenta il vettore fissato in \"s0\" e che punta a \"s\". Il diagramma per valori di \"k\" positivi \u00e8 detto \"luogo diretto\", per \"k\" negativi \"luogo inverso\". Il fatto di trovarsi in uno dei due luoghi cambia radicalmente l'aspetto del diagramma. Valgono le seguenti considerazioni:\nLa prima \u00e8 ovvia, la seconda si ottiene facilmente utilizzando la condizione sulla fase.\nInizialmente (ovvero con \"k \u2192 0\"), i poli ad anello chiuso \"coincidono\" a tutti gli effetti con quelli ad anello aperto, perch\u00e9 la funzione di trasferimento del sistema reazionato uguaglia \"kG(s)\". Dunque, da una sorgente \"sgorgheranno\" o \"convergeranno\" traiettorie, ognuna associata ad una radice, in numero uguale alla molteplicit\u00e0 \"h\" di quella singolarit\u00e0; precisamente, in essa si congiungono \"h\" rami del luogo diretto e \"h\" rami del luogo inverso. Possiamo pensare ad un polo ad anello aperto come ad un centro di scattering se si interpreta \"k\" come un tempo. Un'ulteriore propriet\u00e0 del luogo delle radici \u00e8 la simmetria rispetto all'asse reale: infatti, essendo il polinomio \"Pk(s)\" a coefficienti reali, ad ogni suo zero corrisponde uno zero coniugato. Come conseguenza di questo fatto, si pu\u00f2 affermare che una radice situata, in corrispondenza di un determinato \"k\", sull'asse reale, continuer\u00e0 a mantenersi reale fino a che non \"urta\" o contro un'altra radice proveniente dalla direzione opposta, o contro pi\u00f9 radici.\nLuoghi multipli.\nUn luogo multiplo non \u00e8 altro che una radice multipla di \"Pk(s)\", per qualche \"k\". Assumiamo, tanto per fissare le idee, di trovarsi nel luogo diretto (ma considerazioni analoghe valgono in quello inverso), e che la radice abbia molteplicit\u00e0 \"h\". Essa sar\u00e0 allora punto di incontro, o di \"scattering\", di \"h\" radici: \"h\" traiettorie entreranno nel luogo, altrettante ne usciranno (a meno che quel punto non sia un punto terminale di qualche traiettoria, ossia uno zero ad anello aperto; si veda pi\u00f9 avanti). In un suo intorno, questi rami formano una stella: facendo uso della condizione di fase, si deduce facilmente che essa divide il piano in \"2h\" porzioni equiangole, e che i suoi bracci sono alternativamente entranti e uscenti. L'analogia con il fenomeno fisico dell'urto \u00e8 evidente.\nAnche i poli ad anello aperto (di molteplicit\u00e0 almeno uguale a due) possono essere considerati luoghi multipli: semplicemente, descriveranno eventi di scattering che occorrono per \"k\" prossimo a zero. Le considerazioni sono identiche a quelle svolte sopra.\nInvarianza del baricentro.\nIl baricentro \"B(k)\" del luogo \u00e8 la media delle posizioni dei punti a formula_6 assegnato, divisa per il loro numero, e per la simmetria del luogo appartiene all'asse reale: \u00e8 una quantit\u00e0 analoga al centro di massa di un sistema di corpi puntiformi identici. Se il grado relativo del denominatore formula_7, il baricentro \u00e8 un punto formula_8 indipendente da formula_9 che pu\u00f2 essere calcolato come:\nproprio come avviene in un sistema meccanico isolato (non soggetto a forze). Per dimostrare questo fatto, \u00e8 sufficiente osservare che \"B(k)\" \u00e8 univocamente determinato dai due termini di grado massimo di \"Pk(s)\", dato che la somma delle sue radici \u00e8 uguale al rapporto, cambiato di segno, di questi.\nPunti terminali.\nPer \"k\" prossimo all'infinito positivo o negativo, i \"p\" poli ad anello chiuso vanno ad annullare \"G(s)\", cio\u00e8 tendono o verso gli \"z\" zeri ad anello aperto, o verso gli zeri all'infinito, anche detti \"asintoti\", di \"G(s)\". Essi non sono altro che le direzioni lungo le quali questa funzione tende ad annullarsi, e sono determinati solamente dai termini di grado massimo di \"N(s)\" e \"D(s)\", dato che i rimanenti sono irrilevanti all'infinito. Da ci\u00f2 si deducono due situazioni possibili:\nI poli ad anello chiuso tenderanno verso gli zeri, finiti o infiniti, sia nel luogo diretto che in quello inverso. Anche questi possono essere interpretati come centri di scattering: si tratta di urti che occorrono all'infinito. Ad esempio, se in uno zero finito convergono, nel luogo diretto, \"h\" rami (\"h\" \u00e8 la molteplicit\u00e0 dello zero), altrettanti ne \"usciranno\" nel luogo inverso se immaginiamo idealmente una transizione istantanea dall'infinito positivo a quello negativo; al solito, i \"2h\" rami formeranno una stella regolare costituita da bracci alternativamente entranti e uscenti. Un discorso analogo vale per gli zeri all'infinito: in corrispondenza della transizione dal luogo diretto a quello inverso, la radice semplicemente si \"rimaterializzer\u00e0\" al capo opposto della direzione corrispondente (come se avesse percorso istantaneamente una semicirconferenza di raggio infinito), per poi proseguire asintoticamente lungo di esso.\nProcedura di tracciamento.\nSiano formula_11 rispettivamente il grado di formula_12 e formula_13 e la loro differenza formula_14. Vengono di seguito presentate le regole per il tracciamento dei luoghi, in ordine di applicazione pratica.\nPartenza.\nI rami partono dai poli cio\u00e8 tendono ai poli per formula_15.\nAsse reale.\nQuindi partendo da destra l'intervallo dalla radice massima all'infinito non appartiene al luogo diretto, ma appartiene a quello inverso, e ogni intervallo precedente (a sinistra) ha rispetto al successivo appartenenza invertita solo se la radice che li separa ha molteplicit\u00e0 dispari.\nRami convergenti.\nIn ciascuno zero arriva un numero di rami corrispondente alla propria molteplicit\u00e0 per formula_16.\nIntersezioni reali.\nI punti di intersezione con l'asse reale (detti di diramazione) si ottengono sempre dal sistema:\nSi trovano cos\u00ec le coppie di formula_18 e formula_19 che corrispondono sul luogo ai punti formula_20 con formula_21\nSimmetria reale.\nCiascun luogo \u00e8 simmetrico rispetto all'asse reale.\nTangenti iniziali.\nIn una radice (se reale ovviamente con molteplicit\u00e0 formula_22, altrimenti questo passaggio \u00e8 gi\u00e0 stato realizzato considerando l'asse reale) i rami hanno tangenti che dividono l'angolo giro in parti uguali, partendo nel luogo diretto da:\nNel luogo inverso da:\nAsintoti.\nCiascun rimanente ramo diverge con un asintoto che passa per un punto A che appartiene all'asse reale ed \u00e8 comune a tutti gli asintoti:\nGli asintoti dividono l'angolo giro in formula_28 angoli uguali, nel luogo diretto partendo da formula_29, e in quello inverso da formula_30\nIntersezioni immaginarie.\nSono le radici dell'equazione caratteristica:\nche si trovano annullando la penultima riga della matrice di Routh e inserendo il valore di formula_6 ottenuto nell'equazione ausiliaria, ovvero quella contenente solo i monomi di grado pari in formula_33 per trovare i valori di formula_34 corrispondenti.\nVerifica complessiva.\nIn ciascun luogo sono presenti formula_35 rami, di cui formula_36 arrivano negli zeri e formula_28 agli asintoti. Non sono possibili intersezioni tra rami dello stesso luogo che non siano sull'asse reale, e gli zeri sono le sole intersezioni fra i rami del luogo diretto e quelli del luogo inverso.\nLuoghi locali.\nIn molti casi \u00e8 utile essere in grado di tracciare dei luoghi locali, ignorando cio\u00e8 il contributo delle singolarit\u00e0 ad anello aperto situate a grande distanza dalla regione di interesse. Se questa si trova in un intorno di zero, le uniche singolarit\u00e0 lontane che interferiscono in qualche maniera sono quelle puramente reali situate a destra, ossia le radici \"positive\": esse danno ciascuna un contributo fisso pari a \"\u03c0\". Dunque, il loro effetto \u00e8 rilevante solo quando sono in quantit\u00e0 dispari, ed \u00e8 quello di invertire il luogo diretto con quello inverso (ma senza conservare la punteggiatura: quello cio\u00e8 che succederebbe normalmente in corrispondenza di un certo \"k\" non occorre in generale, come conseguenza di questo fatto, in \"-k\"). A parte questo, le singolarit\u00e0 lontane possono essere ignorate."}
{"id": "1205276", "revid": "36565", "url": "https://it.wikipedia.org/wiki?curid=1205276", "title": "Portico di San Luca", "text": ""}
{"id": "1205277", "revid": "287204", "url": "https://it.wikipedia.org/wiki?curid=1205277", "title": "29473 Krejci", "text": ""}
{"id": "1205280", "revid": "1543377", "url": "https://it.wikipedia.org/wiki?curid=1205280", "title": "FlightStick Analog Controller", "text": "Il FlightStick Analog Controller (SCPH-1110) \u00e8 il primo joystick analogico Sony PlayStation, precursore del Dual Analog Controller.\nStoria.\nUscito in agosto (1995), in Giappone \u00e8 arrivato in aprile (1996).\nCaratteristiche.\nIl FlightStick Analog Controller utilizza un microcommutatore (precedentemente introdotto su vecchie console come il Vectrex); anzich\u00e9 tradurre i dati nelle 8 cifre binarie calcola le minime variazioni istantaneamente. \nInclude tutti i tasti standard pi\u00f9 un tasto direzionale digitale sull'impugnatura destra in corrispondenza del pollice; \u00e8 comprensivo anche di un interruttore analogico/digitale.\nIl Dual Analog Controller \u00e8 compatibile anche con i giochi che supportano questa periferica.\nIl suo utilizzo \u00e8 principalmente legato (come dice il nome stesso) alle simulazioni aeree.\nConnettivit\u00e0.\nIl FlightStick Analog Controller pu\u00f2 esser connesso al PC tramite un adattatore USB o tramite una porta parallela che utilizzi l'interfaccia DirectPad Pro."}
{"id": "1205282", "revid": "29244", "url": "https://it.wikipedia.org/wiki?curid=1205282", "title": "Phyllidiopsis fissuratus", "text": ""}
{"id": "1205283", "revid": "122832512", "url": "https://it.wikipedia.org/wiki?curid=1205283", "title": "Wallace Spearmon", "text": "Con il tempo di 19\"65, ottenuto il 28 settembre 2006 a Taegu, \u00e8 il decimo atleta pi\u00f9 veloce di sempre nei 200 metri piani.\nBiografia.\nFiglio dell'ex velocista Wallace Spearmon Sr., si \u00e8 diplomato alla \"Fayetteville High School\", in Arkansas, e ha successivamente frequentato l'Universit\u00e0 dell'Arkansas, per la quale ha gareggiato a livello universitario prima di diventare professionista. Vince due titoli nazionali universitari ai campionati outdoor NCAA del 2004 e del 2005, cos\u00ec come a quello indoor del 2005, sempre nella sua specialit\u00e0, i 200 metri piani.\nL'11 agosto del 2005 vince la sua prima medaglia tra i professionisti, conquistando l'argento sui 200 m ai Mondiali di Helsinki. Nel 2006 vince il titolo nazionale assoluto sui 200 m e l'anno dopo ai Mondiali di Osaka ottiene nuovamente il bronzo sui 200 m e l'oro con la staffetta 4\u00d7100 metri, composta dallo stesso Spearmon, da Darvis Patton, Tyson Gay e Leroy Dixon.\nAi Giochi olimpici di Pechino viene squalificato per invasione di corsia nella finale dei 200 metri dopo essersi classificato terzo dietro a Usain Bolt e Churandy Martina (successivamente anch'esso squalificato per lo stesso motivo). Nel 2009 ai Mondiali di Berlino vince la medaglia di bronzo sui 200 m giungendo terzo con il tempo di 19\"85 alle spalle del panamense Alonso Edward (19\"81) e del giamaicano Usain Bolt, che in tale occasione migliora il record mondiale portandolo a 19\"19."}
{"id": "1205287", "revid": "287204", "url": "https://it.wikipedia.org/wiki?curid=1205287", "title": "29476 Kvicala", "text": ""}
{"id": "1205291", "revid": "182193", "url": "https://it.wikipedia.org/wiki?curid=1205291", "title": "Palinuro (A 5311)", "text": "La Nave goletta (o meglio bergantina) Palinuro \u00e8 una nave scuola della Marina Militare Italiana. In linea di massima viene impiegata a favore degli allievi sottufficiali, di qualsiasi categoria e specialit\u00e0, frequentanti il corso normale marescialli presso la Scuola sottufficiali di Taranto, e degli allievi della Scuola navale militare \"Francesco Morosini\" di Venezia.\nStoria.\nCostruita nei cantieri di Nantes in Francia e varata nella primavera del 1934, con il nome \"Commandant Louis Richard\", per una societ\u00e0 privata, venne adibita alla pesca e al trasporto del merluzzo nei banchi di Terranova, partendo dal porto di Saint-Malo. Nel 1951 venne acquistata dall'Italia per affiancarla all'\"Amerigo Vespucci\" nel ruolo di nave scuola, in sostituzione del \"Cristoforo Colombo\", ceduto all'Unione Sovietica in conto riparazioni danni di guerra, e della \"Ebe\", in procinto d'essere posta in disarmo. La nave, dopo l'acquisto, venne avviata ai lavori di trasformazione per essere adibita a nave scuola per gli allievi sottufficiali nocchieri, motoristi e nocchieri di porto (2019) della Scuola Sottufficiali di La Maddalena. Al termine di questi lavori, avvenuti presso il cantiere navale di Castellammare di Stabia e l'Arsenale di La Spezia, la nave entr\u00f2 in servizio nella MMI il 16 luglio 1955, ribattezzata \"Palinuro\" in onore del mitico nocchiero di Enea nell'\"Eneide\" di Virgilio. Il motto della nave \u00e8 \"Faventibus ventis\" (\"Col favore dei venti\"). La ave ha inoltre effettuato una sosta manutentiva presso l'Arsenale di Messina nel 1984 - 1985.\nDurante la sua attivit\u00e0, dal 1955 in poi, la Palinuro ha toccato la maggior parte dei porti del Mediterraneo, del Mar Nero e del Nord Europa (per un totale di 160 porti differenti, molti visitati pi\u00f9 volte) e si stima che abbia percorso pi\u00f9 di 300\u00a0000 miglia nautiche (al 2016), pari a circa quindici volte il giro del mondo. Ha inoltre preso parte ai pi\u00f9 prestigiosi raduni di imbarcazioni e navi d'epoca e alle regate delle cosiddette \u201cTall Ships\u201d, tra le quali la \"Cutty Sark\", \"l'Amsterdam Sail\" ed il raduno delle vele d'epoca di Imperia.\nLa sua base di assegnazione \u00e8 La Maddalena (SS).\nLe Campagne Addestrative.\nNave Palinuro ha compiuto in totale 57 Campagne Addestrative, di cui 10 in Oceano Atlantico. \nFatti e Dati.\nNave Palinuro, durante le campagne addestrative, ha toccato 160 porti diversi (tanti pi\u00f9 di una volta), nel corso della sua storia ha percorso oltre 300.000 miglia nautiche, quasi 15 volte il giro del mondo.\nNave Palinuro \u00e8 uscita per 10 volte dalle Colonne d\u2019Ercole (Gibilterra), per cinque volte ha passato lo Stretto dei Dardanelli (1991, 1993, 2007, 2016, 2018), mentre per due volte nella sua storia \u00e8 entrata in Mar Nero, attraversando lo Stretto del Bosforo (2016, 2018). Una sola volta nella sua storia ha attraversato il Canale di Corinto, esattamente il 22 agosto 2014.\nIl record per la campagna pi\u00f9 lunga temporalmente spetta a quella del 1987, con una durata di 200 giorni, dal 24 aprile al 10 novembre, per un totale di 20 porti visitati e 6925 miglia percorse, ma Il maggior numero di miglia percorse in una sola Campagna lo si \u00e8 raggiunto invece nel 2002, con 12748 miglia in 192 giorni di campagna.\nLa navigazione pi\u00f9 lunga temporalmente, di 290 ore (un po\u2019 pi\u00f9 di 12 giorni) con circa 1350 miglia percorse da Batumi (Georgia) ad Argostoli (Cefalonia \u2013 Grecia), risale al 2018; mentre quella pi\u00f9 lunga in termini di distanza \u00e8 del 2001 con 1473 miglia percorse in 10 giorni da Valencia a La Rochelle.\nLa pi\u00f9 lunga navigazione continuativa a vela \u00e8 stata di 150 ore e 12 minuti, durante la 54\u00b0 Campagna Addestrativa del 2018 sulla tratta Taranto \u2013 Kos, che ha rappresentato anche il record di ore di moto a vela su singola tratta.\nLa campagna con il maggior numero di ore a vela \u00e8 stata la campagna 2018 con oltre 600 ore.\nAltre navi omonime.\nIn passato altre navi hanno portato il nome \"Palinuro\":"}
{"id": "1205292", "revid": "70349", "url": "https://it.wikipedia.org/wiki?curid=1205292", "title": "Su-1", "text": ""}
{"id": "1205295", "revid": "287204", "url": "https://it.wikipedia.org/wiki?curid=1205295", "title": "29477 Zdiksima", "text": ""}
{"id": "1205296", "revid": "70349", "url": "https://it.wikipedia.org/wiki?curid=1205296", "title": "Su-3", "text": ""}
{"id": "1205297", "revid": "70349", "url": "https://it.wikipedia.org/wiki?curid=1205297", "title": "Sukhoi Su-3", "text": ""}
{"id": "1205298", "revid": "287204", "url": "https://it.wikipedia.org/wiki?curid=1205298", "title": "29484 Honzavesely", "text": ""}
{"id": "1205299", "revid": "287204", "url": "https://it.wikipedia.org/wiki?curid=1205299", "title": "29643 Plucker", "text": ""}
{"id": "1205302", "revid": "287204", "url": "https://it.wikipedia.org/wiki?curid=1205302", "title": "Greig Nori", "text": "\u00c8 conosciuto soprattutto per essere stato il frontman, cantante e chitarrista dei Treble Charger, fino al febbraio 2006, anno dell'uscita dal gruppo.\nBiografia.\nAlla fine degli anni novanta ha iniziato a lavorare come produttore con i Sum 41. Fino al 2004 \u00e8 stato il produttore per il Canada e manager della band. \u00c8 stato a lungo il mentore musicale per Deryck Whibley, che lo ha coinvolto nella composizione di molte canzoni, specialmente per l'album \"All Killer No Filler\". In questo disco ha suonato la chitarra nelle tracce \"Handle This\" e \"Pain For Pleasure\" ed ha provveduto alla voce di sottofondo in \"Motivation\" e \"In Too Deep\". All'inizio del 2005 le strade di Greig e dei Sum 41 si sono divise, e da allora egli non \u00e8 pi\u00f9 n\u00e9 manager n\u00e9 produttore del gruppo.\nNori \u00e8 uno dei capi della Bunk Rock Music, una compagnia di management per artisti canadese. \u00c8 manager per band come i Broken Social Scene, i Gob, i Surplus Sons (precedentemente conosciuti come No Warning). Greig ha inoltre prodotto album per Iggy Pop e Autopilot Off. \u00c8 attualmente sotto contratto come produttore per la Nettwerk.\nDalla creazione della Bunk Rock Music, Greig \u00e8 stato in rapporti stretti con la Sony BMG Music Entertainment e la EMI in Canada, molte delle band di cui \u00e8 manager sono infatti sotto contratto con una di queste major.\nDiscografia.\nTreble Charger.\n\"Arrangiamenti, testi, voce e chitarra in tutti gli album\""}
{"id": "1205303", "revid": "70349", "url": "https://it.wikipedia.org/wiki?curid=1205303", "title": "Eric the red", "text": ""}
{"id": "1205305", "revid": "767487", "url": "https://it.wikipedia.org/wiki?curid=1205305", "title": "W Django!", "text": "W Django! \u00e8 film western del 1971 diretto dal regista Edoardo Mulargia. Ricco di sparatorie e con qualche venatura ironica il film pu\u00f2 appieno essere considerato uno spaghetti western. La pellicola comunque non \u00e8 esente da ingenuit\u00e0 storico-geografiche (appare addirittura un'automobile, e a Tucson, in Arizona, ci sono i soldati messicani del generale Diaz).\nTrama.\nDjango vuole vendicare la morte della moglie, uccisa da quattro banditi durante una rapina. Giunge cos\u00ec a \"La Puerta\", alla ricerca del messicano Carranza, membro della banda che ha ucciso sua moglie. Il bandito per\u00f2, sta per essere impiccato. Sostituendosi al prete per l'estrema unzione, Django riesce a far scappare il bandito, ma soltanto per raggiungerlo nuovamente fuori citt\u00e0. Qui gli rivela che lo ha liberato soltanto per farsi dire i nomi degli altri tre membri della banda, visto che Carranza stesso era evaso dal carcere soltanto due giorni dopo l'omicidio della donna, come testimoniava un articolo su un giornale. \nCarranza gli rivela cos\u00ec che uno dei tre uomini \u00e8 un trafficante d'armi, Thompson. Django cos\u00ec simula la morte di Carranza per intascarne la taglia e con il denaro appena ricevuto, insieme a Carranza, si reca da Thompson. Qui Thompson teme una vendetta da parte di Carranza perci\u00f2 gli tende un'imboscata all'esterno, ma Django intuisce il tutto e riesce ad uccidere tutti gli uomini di Thompson. Dopo aver svelato a Thompson la sua vera identit\u00e0 per\u00f2, Carranza uccide Thompson mentre stava parlando, dicendo che in realt\u00e0 avrebbe presto impugnato l'arma. Nella fazenda di Thompson per\u00f2 giunge anche Jeff, un capobanda locale che aveva bisogno di comprare delle armi. \nQui Jeff scopre il massacro e ruba il carro di armi che servivano a Django e Carranza. Il secondo uomo da uccidere infatti \u00e8 il capitano messicano Gomez, e l'unico modo per avvicinarlo \u00e8, appunto, vendergli delle armi. Cos\u00ec Django torna in citt\u00e0 e ruba a sua volta le armi a Jeff. Carranza per\u00f2 si fa catturare, cos\u00ec Django \u00e8 costretto ad andare da solo all'appuntamento con Gomez. Gomez \u00e8 sospettoso, ma Django lo coglie alla sprovvista, lo butta gi\u00f9 da un dirupo e approfitta della posizione sopraelevata in cui si trovava per massacrare i soldati della sua scorta. \nNel tempo che perde per\u00f2, Jeff arriva sul posto guidato da Carranza e circonda Django. Recuperati i fucili Jeff decide di uccidere Django e Carranza, ma Django gli rivela una cosa: i fucili sono senza percussori, quindi inutili. Jeff \u00e8 infuriato ma Django si offre di guidarlo nel luogo in cui li ha nascosti. In realt\u00e0 Django li porta verso Tucson City, su una delle piste pi\u00f9 frequentate dall'esercito messicano, che infatti tende un'imboscata al gruppo. Nella confusione Django e Carranza scappano, ma una volta liberi Carranza rivela a Django che l'ultimo uomo ad aver partecipato alla rapina \u00e8 proprio Jeff. Tornato in citt\u00e0, Django uccide tutti gli uomini di Jeff e si prende la sua vendetta. Carranza per\u00f2 lo prende alle spalle, lo disarma, e gli rivela che sul giornale c'era un errore di stampa: in realt\u00e0 anche lui aveva partecipato all'omicidio della moglie. Un ultimo uomo di Jeff spara un colpo decisivo a far distrarre Carranza e a permettere a Django di sopraffare l'avversario e concludere definitivamente la sua vendetta.\nCollegamenti ad altre pellicole.\nIl film \u00e8 uno dei non pochi spaghetti-western su \"Django\", il pistolero reso famoso dalla performance di Franco Nero nel film di Sergio Corbucci, dal quale viene ripreso il tema della vendetta. Il protagonista per\u00f2, oltre al nome, non presenta altre caratteristiche peculiari dell'originale.\nNon mancano inoltre esplicite citazioni dei film di Sergio Leone:\nInoltre anche il fatto che l'eroe \u00e8 aiutato nella vendetta da uno degli assassini ricorda \"Da uomo a uomo\" di Giulio Petroni.\nTitoli per l'estero.\nAll'estero il film \u00e8 uscito come:"}
{"id": "1205306", "revid": "287204", "url": "https://it.wikipedia.org/wiki?curid=1205306", "title": "29674 Rausal", "text": ""}
{"id": "1205307", "revid": "1318658", "url": "https://it.wikipedia.org/wiki?curid=1205307", "title": "LGV Atlantique", "text": "La LGV Atlantique, o \"ligne nouvelle 2 (LN2)\", \u00e8 una linea ferroviaria francese ad alta velocit\u00e0 che collega Parigi all'ovest della Francia.\nEntrata in servizio nel settembre 1989, questa linea a forma di Y \u00e8 composta da due rami: il ramo superiore collega la Bretagna e il Pays-de-la-Loire; il ramo inferiore collega il sud-ovest del paese.\nDopo Le Mans e Tours, la LGV Atlantique prosegue verso Rennes, Nantes e Bordeaux, a seconda delle diramazioni seguite."}
{"id": "1205308", "revid": "287204", "url": "https://it.wikipedia.org/wiki?curid=1205308", "title": "29824 Kalmancok", "text": ""}
{"id": "1205309", "revid": "181392", "url": "https://it.wikipedia.org/wiki?curid=1205309", "title": "TGV Atlantique", "text": ""}
{"id": "1205310", "revid": "922477", "url": "https://it.wikipedia.org/wiki?curid=1205310", "title": "Io sar\u00f2 la tua idea", "text": "Io sar\u00f2 la tua idea \u00e8 il quattordicesimo album di Iva Zanicchi pubblicato nel luglio del 1975.\nL'album \u00e8 presente sulle piattaforme digitali e sui servizi di streaming.\nA quattro anni di distanza dalla pubblicazione di \"Shalom\", l\u2019ultimo suo album a tema, Iva decide ancora una volta di proseguire nel percorso iniziato con l\u2019album \"Caro Theodorakis... Iva\" e che le permette di addentrarsi in suoni e temi musicali mai sperimentati prima.\nE anche questa volta la scelta \u00e8 piuttosto ardita: l\u2019album \u00e8 una raccolta di brani inediti ricavati da alcune liriche del famoso poeta e drammaturgo spagnolo Federico Garc\u00eda Lorca. \nPer la sua realizzazione si avvale della collaborazione della ormai collaudata coppia di fratelli Camillo e Corrado Castellari, compositori alla Ri-Fi. Il primo, prendendo in considerazione alcune delle principali raccolte poetiche di Garc\u00eda Lorca, come \"Cantares populares\", \"Llanto por Ignacio S\u00e1nchez Mej\u00edas\", e \"Romancero gitano\", \u00e8 l\u2019autore di tutti i testi dell\u2019album, il secondo realizza le musiche, con la produzione di Ezio Leoni. \nIl singolo di lancio \u00e8 \"Io sar\u00f2 la tua idea\", il brano che d\u00e0 il nome all\u2019album. Questo \u00e8 ricavato dalla poesia \"Canci\u00f2n otonal\", contenuta in un'altra celebre raccolta del poeta spagnolo chiamata \"Libro de poemas\", in cui Lorca documenta il suo grande amore per il canto e la vita. \nAll\u2019interno del disco, Camillo Castellari descrive cos\u00ec questo lavoro:\nTracce.\nCrediti.\nArrangiamenti:"}
{"id": "1205311", "revid": "248219", "url": "https://it.wikipedia.org/wiki?curid=1205311", "title": "Fryeria", "text": ""}
{"id": "1205312", "revid": "248219", "url": "https://it.wikipedia.org/wiki?curid=1205312", "title": "Reyfria", "text": ""}
{"id": "1205315", "revid": "89866", "url": "https://it.wikipedia.org/wiki?curid=1205315", "title": "Medaglia Einstein", "text": ""}
{"id": "1205321", "revid": "287204", "url": "https://it.wikipedia.org/wiki?curid=1205321", "title": "Dal big bang ai buchi neri. Breve storia del tempo", "text": "Dal big bang ai buchi neri. Breve storia del tempo \u00e8 un popolare saggio di divulgazione scientifica scritto da Stephen Hawking e pubblicato nel 1988.\nContenuti.\nL'intento del libro \u00e8 di rendere nota e comprensibile la moderna teoria cosmologica, fornendo dapprima al lettore le basilari nozioni della fisica, corredate da un esauriente profilo storico. Nonostante il genere di nicchia, il saggio divenne un \"best seller\", vendendo in tutto il mondo oltre nove milioni di copie e rendendo estremamente popolare il suo autore. Dal libro \u00e8 stato tratto il film \"Dal big bang ai buchi neri\", che nell'edizione anglosassone ha il titolo identico al libro, ossia \"A Brief History of Time\"."}
{"id": "1205323", "revid": "300067", "url": "https://it.wikipedia.org/wiki?curid=1205323", "title": "Sleepy Floyd", "text": "Carriera.\nDopo aver giocato a livello liceale per la Hunter Huss High School di Gastonia, North Carolina \u00e8 passato alla Georgetown University dove ha speso quattro stagioni viaggiando a 17,7 punti di media a partita.\nFinita la carriera NCAA \u00e8 scelto dalla NBA nel draft NBA del 1982 al primo giro con il numero 13 dai New Jersey Nets.\nSleepy ha speso nella NBA 11 stagioni, totalizzando una media di 12,8 punti e 5,4 assist a stagione. La sua annata migliore \u00e8 stata la stagione 1986-87 quando nella file dei Golden State Warriors viaggiava a 18,8 punti e 10,3 assist di media (2\u00ba nell'intera lega), e fu invitato a partecipare all'All-Star Game. Proprio nei playoff di quell'annata Floyd fece una delle prestazioni individuali pi\u00f9 sorprendenti nella storia della NBA, detiene ancora oggi il record nei play-off per punti segnati in un quarto (29) e in un tempo (39), in gara-4 delle Western Conference Semifinals contro i Los Angeles Lakers. Floyd segn\u00f2 12 canestri dal campo consecutivi nel quarto periodo, chiudendo la partita con 51 punti pi\u00f9 10 assist, 4 recuperi e 3 rimbalzi."}
{"id": "1205324", "revid": "287204", "url": "https://it.wikipedia.org/wiki?curid=1205324", "title": "Guggenmusik", "text": "Per Guggenmusik si intende uno stile di musica sviluppatosi per accompagnare il periodo di carnevale. Nato dopo la met\u00e0 del XX secolo in Svizzera, ora si sta diffondendo anche in Germania, Austria, Liechtenstein, ecc.\nIl repertorio inizialmente era composto da brani di musica popolare e brani tratti dal repertorio bandistico (marce e valzer) arrangiati in maniera volutamente grezza e dissonante, secondo un principio particolare (di solito, con una melodia riconoscibile ma trasposta in una scala musicale sbagliata). All'inizio la formazione era composta solamente da una banda musicale molto semplice.\nNegli ultimi anni, per\u00f2, si \u00e8 andato differenziando via via il modo di suonare e di arrangiare i brani. Il repertorio \u00e8 tratto in prevalenza dai brani di musica Rock Pop dagli anni settanta ai giorni nostri. La formazione \"classica\", ma non ancora generalizzata, comprende una sezione di susafoni (4-6), tromboni a coulisse (2 o 3 voci, 10-14 elementi), trombe (come per i tromboni), eufoni o baritoni (4-6 o anche pi\u00f9), inoltre una base ritmica formata da 4-6 grancasse e 4-6 batterie \"mobili\"."}
{"id": "1205325", "revid": "73843", "url": "https://it.wikipedia.org/wiki?curid=1205325", "title": "Spider Webb", "text": "Spider Webb \u00e8 un soprannome adottato da:"}
{"id": "1205328", "revid": "29244", "url": "https://it.wikipedia.org/wiki?curid=1205328", "title": "Doridopsidae", "text": ""}
{"id": "1205334", "revid": "158913", "url": "https://it.wikipedia.org/wiki?curid=1205334", "title": "Monitor (computer)", "text": "Il monitor per computer \u00e8 un dispositivo elettronico per la visualizzazione di immagini, testo e video trasmessi in forma elettronica. In Italia a volte viene chiamato \"schermo\", mentre in alcuni ambiti lavorativi, come uffici e servizi, viene anche chiamato \"videoterminale\".\nCaratteristiche.\nIn informatica il monitor collegato ad un computer viene considerato una periferica di uscita (\"output\"), ma se dispone della funzione touch screen diventa anche una periferica di ingresso (\"input\"), in quanto pu\u00f2 svolgere la funzione di tastiera e mouse. Pu\u00f2 essere collegato al computer tramite vari tipi di porta, le pi\u00f9 diffuse sono la VGA, DVI, HDMI e DisplayPort. Pu\u00f2 eventualmente essere dotato di altoparlanti per la riproduzione dell'audio o altri tipi di connettori e periferiche, per esempio la porta USB o una webcam con microfono.\nDisplay.\nIl componente principale di un monitor (a volte l'unico) \u00e8 il display, cio\u00e8 il dispositivo elettronico per la visualizzazione su cui vengono generate le immagini. In base alla tecnologia usata esistono diversi tipi di display, tra cui il tubo catodico, molto diffuso in passato. La tecnologia universalmente adottata al 2019 \u00e8 quella con display LCD, a volte impropriamente chiamata anche a \"LED\" per l'utilizzo dei diodi LED nella retroilluminazione.\nTipologia e uso.\nEsistono diversi tipi di monitor, usati anche in contesti non strettamente informatici, con funzioni e caratteristiche diverse. Per esempio esistono monitor utilizzati nei banchi di regia dei centri di produzione e diffusione TV che sono dotati di particolari caratteristiche di robustezza, interfacciabilit\u00e0 e trasportabilit\u00e0, o monitor per apparecchiature medicali, con display sia a colori che monocromatico e curva standard DICOM.\nEsistono inoltre monitor dedicati a corredo di una vasta tipologia di apparecchiature, dai piccoli schermi di visualizzazione e controllo delle apparecchiature scientifiche come sistemi analitici fisici e chimici, sistemi robotizzati, di controllo in tempo reale di apparati industriali (vedi monitoraggio), fino ai monitor dedicati (in genere dei semplici display) ai sistemi multimediali e inseriti in prodotti di largo consumo quali: console per videogiochi portatili, navigatori satellitari e in genere in tutte quelle apparecchiature che necessitano di un \"output\" a video.\nAlcuni monitor possono disporre anche di un touch screen, e cio\u00e8 un display interattivo e sensibile alla pressione delle dita, in cui \u00e8 possibile differenziare l'azione svolta a seconda del grado di pressione esercitata o di particolari movimenti delle dita.\nTelevisori.\nLa maggior parte dei televisori \u00e8 dotata di ingressi video e pu\u00f2 in alcuni ambiti svolgere la funzione di monitor. Per esempio la connessione HDMI, compatibile per il solo segnale video anche con la connessione DVI, rappresenta un ponte tra il mondo televisivo e quello telematico; quindi un televisore dotato di ingresso HDMI pu\u00f2 essere in grado di svolgere sia la funzione di televisore che di monitor per computer."}
{"id": "1205349", "revid": "287204", "url": "https://it.wikipedia.org/wiki?curid=1205349", "title": "Othella Harrington", "text": "Carriera.\nDopo aver giocato a livello liceale per la Murrah High School di Jackson (Mississippi) \u00e8 passato alla Georgetown University dove a speso quattro stagioni viaggiando a 13,9 punti e 7,4 rimbalzi di media a partita.\nFinita la carriera NCAA, viene scelto dalla NBA nel draft NBA 1996 al secondo giro con il numero 1 dagli Houston Rockets.\nOthella continua la tradizione dei lunghi NBA usciti da Georgetownn University, fra gli altri ricordiamo Patrick Ewing, Dikembe Mutombo e Alonzo Mourning. Anche se \u00e8 un giocatore sicuramente inferiore ai tre appena citati, Harrington in 11 stagioni nella NBA ha totalizzato una media di 7,5 punti e 4,5 rimbalzi a partita, con un massimo di 13,1 + 6,9 nella stagione 1999-2000 con i derelitti Vancouver Grizzlies. Nella stessa stagione \u00e8 stato il decimo miglior giocatore della lega come percentuale dal campo, tirando poco oltre il 50%."}
{"id": "1205350", "revid": "773636", "url": "https://it.wikipedia.org/wiki?curid=1205350", "title": "Chiesa di Sant'Andrea a Cerreto Maggio", "text": "La chiesa di sant'Andrea a Cerreto Maggio si trova nel comune di Vaglia, sulla via Bolognese, ai piedi del monte Morello alla destra del torrente Carza. Il nome trae origine dalla vegetazione circostante composta per buona parte, almeno un tempo, da una particolare variet\u00e0 di quercia chiamata cerro (\"Quercus cerris\").\nStoria e descrizione.\nL'attuale chiesa sorge sui ruderi di un antico castello precedentemente edificato e del quale non si hanno datazioni precise anche se, durante lavori di piantumazione effettuati da don Mario Martinuzzi, parroco della chiesa dal 1943 al 1952, vennero rinvenute alcune monete di et\u00e0 tardoromana (Costantino II, nipote di Costantino) a testimonianza dell'importanza strategica che detto luogo ebbe nei secoli passati. Da questo luogo discende la famiglia dei Cerretani alla quale apparteneva l'antico castello. Rimane a prova di questo una torre in pianta quadrata che in tempi successivi fu adattata a campanile. Il termine \"Maggio\" deriva da \"Maior\" (\"maggiore\") e fu usato per distinguere questa zona da altri Cerreto (letteralmente \"bosco di cerri\").\nNel 1715 e nel 1748 la chiesa sub\u00ec dei restauri. Anche nel 1918 fu restaurato il presbiterio e fu allungata la chiesa con l'annessione della loggia, ma un affresco della fine del Quattrocento, la \"Crocifissione\", fu sciupato.\nAll'interno della chiesa, sotto l'altare della Madonna del Carmine, si trova una lapide in marmo, affiancata dagli stemmi della famiglia Cerretani, che riporta la seguente iscrizione:\nNella chiesa si trova una lapide che ricorda, insieme ad altre tre persone, anche la fucilazione di un civile, avvenuta nel corso della Seconda guerra mondiale per opera di tedeschi (1944); nei pressi dell'edificio religioso c'\u00e8 un monumento bronzeo anch'esso commemorativo dell'eccidio di sette civili (10 aprile 1944), avvenuto nelle stesse circostanze del precedente.\nLa chiesa, insieme alla canonica, fu ceduta dalla Curia, nel 1977, in comodato alla parrocchia dell\u2019Immacolata e San Martino a Montughi, che provvide al restauro, install\u00f2 l'impianto di riscaldamento e quello elettrico, e scav\u00f2 un pozzo."}
{"id": "1205354", "revid": "767487", "url": "https://it.wikipedia.org/wiki?curid=1205354", "title": "Dal big bang ai buchi neri", "text": "Dal big bang ai buchi neri (\"A Brief History of Time\") \u00e8 un film documentario del 1991 diretto da Errol Morris.\nDocumentario.\nIl documentario \u00e8 co-prodotto da aziende di tre diversi Paesi (Stati Uniti, Regno Unito e Giappone). Non ci sono attori e personaggi immaginari, e nemmeno una sceneggiatura, ma ci sono degli scienziati nel ruolo di se stessi, tra cui Stephen Hawking e Roger Penrose."}
{"id": "1205357", "revid": "124906713", "url": "https://it.wikipedia.org/wiki?curid=1205357", "title": "Keri Kelli", "text": "\u00c8 noto per aver militato in una moltitudine di band tra cui Big Bang Babies, Pretty Boy Floyd, Shameless, Ratt, Stephen Pearcy, Warrant, Alice Cooper, Love/Hate ed altri, oltre ad aver suonato con Skid Row e L.A. Guns. Milita attualmente nei Night Ranger, prendendo il posto di Joel Hoekstra, entrato nei Whitesnake."}
{"id": "1205358", "revid": "726373", "url": "https://it.wikipedia.org/wiki?curid=1205358", "title": "Ursel Scheffler", "text": "Ha studiato lingue e antropologia.\nNegli anni settanta ha iniziato a scrivere libri per ragazzi. Ad oggi ne ha pubblicati oltre 60.\nFra i personaggi dei suoi libri il pi\u00f9 conosciuto \u00e8 \"Inkiostrik\", protagonista di dieci racconti, un mostro a tre gambe e quattro gobbe che ama vivere nello sporco e si nutre di inchiostro."}
{"id": "1205361", "revid": "1649409", "url": "https://it.wikipedia.org/wiki?curid=1205361", "title": "Evasio Colli", "text": "Biografia.\nFu ordinato sacerdote nella cattedrale di Casale Monferrato il 5 novembre 1905.\nFu parroco di Occimiano dal 1915 al 1927, anno della sua assunzione all'episcopato.\nIl 30 ottobre 1927 \u00e8 eletto vescovo di Acireale. Riceve la consacrazione episcopale nella cattedrale di Casale Monferrato il 20 novembre dello stesso anno.\nIl 7 maggio 1932 \u00e8 eletto 66\u00ba vescovo di Parma: prende possesso canonico della diocesi l'11 settembre dello stesso anno.\nOltre al ministero nella citt\u00e0 emiliana, mons. Colli per volont\u00e0 di papa Pio XII ricopr\u00ec, negli anni delicati della guerra, l'incarico di Direttore Generale dell'Azione Cattolica dal 1939 al 1943.\nIl 18 ottobre 1955, in occasione del 50\u00ba di sacerdozio, papa Pio XII lo nomina arcivescovo a titolo personale.\nIl 14 gennaio 1966 ordina vescovo, nella cattedrale di Parma, Amilcare Pasini, dal 31 dicembre 1965 amministratore apostolico \"sede plena\" della stessa diocesi di Parma.\n\u00c8 morto a Parma la sera di sabato 13 marzo 1971 all'et\u00e0 di 87 anni. \u00c8 sepolto nel cimitero della Villetta di Parma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1205364", "revid": "6923", "url": "https://it.wikipedia.org/wiki?curid=1205364", "title": "Namco Arcade Stick", "text": "Il Namco Arcade Joystick \u00e8 una periferica Sony PlayStation realizzato dalla Namco, nota casa produttrice di picchiaduro.\n\u00c8 probabilmente il sistema joystick che ha avuto pi\u00f9 successo tra le periferiche ufficiali.\nCaratteristiche.\n\u00c8 composto da un joystick giallo ad alta precisione inserito in un solido astuccio di metallo (studiato per resistere ai colpi pi\u00f9 violenti), 6 grandi tasti gialli (che rappresentano quadrato, cerchio, triangolo, x, R1, R2), e quattro tasti rotondi per \"select\", \"start\", L1 e L2.\nUsabilit\u00e0.\nMolto adatto per giochi picchiaduro come la serie Tekken, riproduce in casa vostra l'effetto sala giochi."}
{"id": "1205380", "revid": "729019", "url": "https://it.wikipedia.org/wiki?curid=1205380", "title": "Double Up (R. Kelly)", "text": "Double Up \u00e8 l'ottavo album in studio di R. Kelly, uscito il 29 maggio 2007.\nIl disco.\nInclude le produzioni dello stesso R. Kelly (che ha prodotto tredici delle diciotto tracce), Polow Da Don e The Runners. I featuring sono quelli di Nelly, Snoop Dogg, Swizz Beatz, Chamillionaire, T.I., T-Pain, Keyshia Cole, Usher e Ludacris. Il primo singolo \u00e8 \"I'm a Flirt (Remix)\", che si piazza alla posizione numero 2 delle classifiche; il secondo \"Same Girl\".\nL'album era gi\u00e0 disponibile su Internet il 21 maggio, otto giorni prima della sua uscita ufficiale. Il 25 maggio, quattro giorni dopo, era invece possibile scaricarlo su iTunes. Il 3 giugno 2007 il disco \u00e8 entrato alla posizione numero 10 della Chart degli album pi\u00f9 venduti nel Regno Unito. Ha poi debuttato alla posizione numero uno della \"Billboard 200\" statunitense, diventando in questo modo il quinto album di R. Kelly entrato direttamente alla prima posizione di questa classifica. Negli Stati Uniti l'album ha venduto in totale 935.000 copie.\nNell'album \u00e8 presente la canzone \"Rise Up\", che R. Kelly ha scritto in memoria del massacro avvenuto al college di Virginia Tech un mese prima dell uscita del disco, il 16 aprile."}
{"id": "1205383", "revid": "156881", "url": "https://it.wikipedia.org/wiki?curid=1205383", "title": "Secondo te...Che gusto c'\u00e9?", "text": ""}
{"id": "1205385", "revid": "300067", "url": "https://it.wikipedia.org/wiki?curid=1205385", "title": "Michael Jackson (cestista)", "text": "Carriera.\nJackson dopo aver giocato a livello liceale per la South Lake High School di Reston, Virginia \u00e8 passato alla Georgetown University dove ha speso quattro stagioni viaggiando a 9,8 punti e 5,1 assist di media a partita, vincendo anche il titolo NCAA nella stagione 1983-84, quando era compagno di squadra di Patrick Ewing.\nFinita la carriera NCAA viene scelto dalla NBA nel draft NBA 1986 al secondo giro con il numero 23 dai New York Knicks.\nGioca nella NBA solo tre stagioni, per un totale di 89 partite e 888 minuti spesi sul campo di gioco. La media punti \u00e8 2,1."}
{"id": "1205390", "revid": "101478", "url": "https://it.wikipedia.org/wiki?curid=1205390", "title": "Carlo Cardinale Perosi", "text": ""}
{"id": "1205392", "revid": "101478", "url": "https://it.wikipedia.org/wiki?curid=1205392", "title": "Carlo Cardinal Perosi", "text": ""}
{"id": "1205393", "revid": "33277", "url": "https://it.wikipedia.org/wiki?curid=1205393", "title": "Sigle degli Istituti di Vita consacrata", "text": ""}
{"id": "1205395", "revid": "101478", "url": "https://it.wikipedia.org/wiki?curid=1205395", "title": "Cardinal Carlo Perosi", "text": ""}
{"id": "1205396", "revid": "101478", "url": "https://it.wikipedia.org/wiki?curid=1205396", "title": "Cardinale Carlo Perosi", "text": ""}
{"id": "1205398", "revid": "1543377", "url": "https://it.wikipedia.org/wiki?curid=1205398", "title": "Germano Serafin", "text": "Nel 1975 entr\u00f2 a far parte del gruppo Le Orme. Prese il posto di Tolo Marton, trevigiano, come lui, che aveva lasciato il gruppo una settimana prima del tour. Nel gruppo avrebbe suonato principalmente la chitarra e successivamente il violino fino al 1981. \nCon il complesso incise il singolo \"Canzone d'amore\", seguito da quattro album: \"Verit\u00e0 nascoste\", \"Storia o leggenda\", \"Florian\" e \"Piccola rapsodia dell'ape\". \u00c8 quest'ultimo il disco in cui Serafin diede il maggior contributo, sia per l'uso di numerosi strumenti a corda, sia per la stesura dei pezzi musicali.\nContribu\u00ec alla realizzazione del primo album da solista di Aldo Tagliapietra, \"...nella notte\", del 1984, in cui suonava la chitarra in un brano.\nIn seguito lasci\u00f2 la musica pop per concentrarsi sul violino, entrando a far parte dell'orchestra sinfonica comunale di Treviso, ma scomparve prematuramente nel 1992 per un tumore al polmone."}
{"id": "1205400", "revid": "1543377", "url": "https://it.wikipedia.org/wiki?curid=1205400", "title": "Kaokoland", "text": "Il Kaokoland o Kaokoveld \u00e8 un'area della Namibia settentrionale, nella regione del Kunene. \u00c8 una delle zone pi\u00f9 incontaminate dell'Africa meridionale. Conta circa 16.000 abitanti (5.000 dei quali di etnia Himba) e ha una densit\u00e0 di popolazione che \u00e8 un quarto della media nazionale della Namibia, che \u00e8 gi\u00e0 di suo tra le pi\u00f9 basse al mondo.\nIl principale centro abitato del Kaokoland \u00e8 Opuwo, un luogo insolito dove grandi centri commerciali in cemento sono stati edificati a ridosso dei villaggi di capanne di fango degli Himba.\nGeografia.\nIl Kaokoland \u00e8 delimitato a sud dal fiume Hoanib, e a nord dal Kunene (che costituisce anche il confine fra la Namibia e l'Angola). Il territorio \u00e8 in gran parte montagnoso, con le massime altezze raggiunte nella catena dei Monti Baynes (2039 m), nell'estremo nord. Altri complessi montagnosi della regione sono i monti Otjihipa (a nord), e i monti Hartmann (a est).\nIl terreno \u00e8 in generale roccioso e il clima arido; ci\u00f2 nonostante, il Kaokoland \u00e8 attraversato da numerosi corsi d'acqua, e vi si trovano le cascate pi\u00f9 alte della Namibia, le Ruacana Falls (alte 120 m e larghe 700), formate dal Kunene, che 135\u00a0km pi\u00f9 a sud forma anche le Epupa Falls.\nFauna.\nIl Kaokoland \u00e8 noto soprattutto per la popolazione di elefanti del deserto. Questi elefanti esibiscono una serie di comportamenti unici, volti a trarre il massimo sostentamento dalle scarse risorse disponibili nella regione (elefanti adattati alla vita nel deserto si trovano anche nel Mali, al confine col deserto del Sahara); sono anche caratterizzati da zampe particolarmente corte, per cui alcuni zoologi (ma non tutti) li classificano come una sottospecie a s\u00e9 stante. Altre specie animali della zona comprendono i rinoceronti neri (un tempo estinti in quest'area ma successivamente reintrodotti), gli orici, i kudu, gli springbok, gli struzzi, le giraffe e le zebre di montagna.\nStoria.\nNegli anni settanta, il Kaokoland fu uno dei bantustan creati nel territorio dell'attuale Namibia. Il bantustan comprendeva solo una parte di quello che oggi viene comunemente chiamato Kaokoland o Kaokoveld; come gli altri bantustan namibiani, venne formalmente abolito nel 1989, durante il periodo di transizione verso l'indipendenza del paese.\nTurismo.\nViabilit\u00e0 e servizi.\nIl Kaokoland \u00e8 una delle zone pi\u00f9 selvagge dell'Africa meridionale, e l'unica strada percorribile in automobile \u00e8 quella che collega Sesfontein e Opuwo. Le altre vie di collegamento richiedono necessariamente l'uso di un fuoristrada, e anche in questo caso spesso sono in condizioni tali da costringere a velocit\u00e0 inferiori ai 10\u00a0km/h. Con l'eccezione dei pochi centri principali, la regione \u00e8 priva di negozi, strutture ricettive, ospedali, autofficine e praticamente di ogni altro servizio.\nPrincipali luoghi di interesse.\nIl Kaokoland \u00e8 meta di diversi itinerari turistici, sebbene un viaggio in questa zona, date le condizioni stradali e l'assenza di servizi, richieda una preparazione particolarmente attenta. Fra i luoghi di maggior interesse si possono citare la citt\u00e0 di Opuwo, le cascate di Epupa, le valli di Marienfl\u00fcss-Otjinjange e Hartmann, i villaggi locali (particolarmente accessibile ai turisti quello di Onganga) e il passo di Van Zyl."}
{"id": "1205412", "revid": "287204", "url": "https://it.wikipedia.org/wiki?curid=1205412", "title": "Marziano Perosi", "text": "Fratello di Lorenzo Perosi e del cardinale Carlo Perosi, fu organista e maestro di cappella al Santuario della Beata Vergine del Rosario di Pompei, maestro-assistente al fratello Lorenzo alla Cappella Sistina, e maestro di cappella ed organista del Duomo di Milano. La sua composizione pi\u00f9 significativa fu l'opera \"Gli ultimi giorni di Pompei\", (1912).\nAltre composizioni:"}
{"id": "1205421", "revid": "599013", "url": "https://it.wikipedia.org/wiki?curid=1205421", "title": "Governo del Regno Unito", "text": "Il governo del Regno Unito (formalmente in inglese: \"Her Majesty's Government\" se il sovrano \u00e8 una donna, o \"His Majesty's Government\", se \u00e8 un uomo; abbreviato HMG o \"HM Government\", in italiano Governo di Sua Maest\u00e0) \u00e8 il titolo formale utilizzato per definire il governo del Regno Unito.\nStoria.\nNell'Impero britannico, il termine \"Governo di Sua Maest\u00e0\" era in origine utilizzato solamente dal Governo Imperiale di Londra. Con lo sviluppo del Commonwealth delle Nazioni, i domini autogovernati erano gestiti come regni della Monarchia britannica, eguali in status al Regno Unito, e dagli anni venti e trenta entr\u00f2 in uso il titolo \"Governo di Sua Maest\u00e0\" nel Regno Unito e nei governi del Commonwealth. I governi coloniali, statali e provinciali continuarono ad utilizzare il titolo \"Governo di ...\".\nOggi comunque, molti governi del Commonwealth sono tornati alla forma \"Governo di ...\", mentre vengono utilizzate principalmente nel Regno Unito le forme \"Governo di Sua Maest\u00e0\", \"Governo di Sua Maest\u00e0 nel Regno Unito\" o \"Governo di Sua Maest\u00e0 Britannica\", quest'ultimo usato nei rapporti con stati esteri e nei passaporti britannici. Anche se non \u00e8 comune negli altri Regni del Commonwealth, questo utilizzo non \u00e8 scorretto; in una decisione del 1989 della Corte Suprema del Canada, uno dei giudici fece riferimento al \"Governo di Sua Maest\u00e0 per la Provincia della Nuova Scozia\".\nCaratteristiche.\nViene cos\u00ec definito in quanto il potere esecutivo nel Regno Unito \u00e8 gestito dal sovrano, ed esercitato attraverso i ministri. In effetti, il governo \u00e8 un'autorit\u00e0 esecutiva che consiste nei ministri del Sovrano. Il Governo \u00e8 presieduto e diretto dal Primo ministro.\nI singoli governi britannici (anche conosciuti storicamente come ministeri) possono essere identificati con il nome del Primo Ministro che li dirige (esempio: governo Attlee o secondo governo Gladstone)."}
{"id": "1205422", "revid": "125611414", "url": "https://it.wikipedia.org/wiki?curid=1205422", "title": "WWE SmackDown vs. Raw 2008", "text": "WWE SmackDown vs. Raw 2008, spesso abbreviato in SvR 2008, \u00e8 un videogioco di wrestling del 2007, sviluppato da Yuke's Future Media Creators e pubblicato da THQ per Playstation 2, Playstation 3, Xbox 360, Microsoft Windows, Nintendo Wii e Nintendo DS.\n\u00c8 il quarto capitolo della serie \"WWE SmackDown vs. Raw\", basata sulla federazione statunitense della World Wrestling Entertainment (WWE), il primo ad essere pubblicato su tutte le console di settima generazione.\nModalit\u00e0 di gioco.\nIl gioco presenta diversi cambiamenti e modifiche rispetto ai capitoli precedenti della serie. In \"WWE SmackDown vs. Raw 2008\", infatti, per la prima volta, ogni wrestler presenta due diverse categorie di stile di lotta, una primaria e una secondaria. Ognuno di questi stili comporta diversi vantaggi e difetti, a seconda di ogni particolare tipo di match. In tutto, ci sono otto stili di combattimento: volante, hardcore, sottomissione, potente, showman, rissoso, sleale e tecnico.\nCome affermato dal project manager Cory Ledesma, il motore grafico del nuovo capitolo \u00e8 stato programmato da zero. Le animazioni, infatti, sono state completamente riscritte, ottenendo cos\u00ec un tono completamente pi\u00f9 realistico alle azioni di gioco, partendo dal problematico sistema di collisioni fino ad arrivare alle pi\u00f9 recondite personalizzazioni di ciascun wrestler: non ci saranno ad esempio due lottatori che eseguiranno la stessa mossa nello stesso modo. Le texture, soprattutto quelle che ricoprono corpi e ambienti, sono state curate nel minimo dettaglio, fino ad arrivare a gocce e schizzi di sudore e di sangue. Inoltre, \u00e8 stata riservata una cura dettagliata pure per gli ingressi sullo stage dei lottatori, ricreati con gli stessi effetti di luce, le stesse esplosioni e la stessa spettacolarit\u00e0 delle controparti reali. Come il comparto grafico, anche il comparto sonoro, seppur non con le stesse sorprese, \u00e8 stato notevolmente curato, a partire dalle colonne sonore di ogni wrestler fino al chiasso del pubblico.\nUn'altra importante novit\u00e0 nel gioco \u00e8 rappresentata dal sistema dei controlli: sono state abbandonate tutte le soluzioni che prevedevano la pressione ripetuta e frenetica di un unico tasto, in favore di un massiccio utilizzo degli stick analogici. Infatti, \u00e8 stato implementato un nuovo sistema di gioco, che permette il controllo del lottatore in ogni situazione, eliminando il ricorso a sequenze in cui il wrestler si trova in balia dell'avversario, come ad esempio durante una mossa di sottomissione. In questi casi, si avr\u00e0 la possibilit\u00e0, sia in attacco che in difesa, di portare pi\u00f9 forza o tentare la fuga semplicemente spostando lo stick destro verso una delle quattro direzioni (coerentemente con la posizione dei lottatori sul ring). Inoltre, \u00e8 stato svolto un duro lavoro nell'implementazione di un sistema che riproduca quanto pi\u00f9 fedelmente possibile la fisicit\u00e0 dei lottatori, in modo da ottenere dei risultati realistici sia nelle situazioni di resistenza, sia nelle pi\u00f9 semplici movenze all'interno del ring.\nCome gi\u00e0 detto, nel gioco \u00e8 presente per la prima volta il roster dell'ECW, accanto ovviamente a quelli di SmackDown e Raw. Proprio grazie all'inserimento della cosiddetta \"federazione estrema\", \u00e8 stato ampliato il numero di armi presenti sotto al ring durante il gioco, tra cui troviamo chitarre, shinai, tavoli e mazze da baseball con il filo spinato all'estremit\u00e0. Questi ultimi due oggetti contundenti possono anche venire infiammati, ma solo da wrestler che hanno hardcore come stile di lotta. Per l'occasione, \u00e8 stata ampliata l'area di combattimento tra il pubblico, introdotta nel precedente capitolo della serie, dove ora vi possiamo trovare un numero maggiore di oggetti contundenti (come bidoni della spazzatura ed estintori), oltre al fatto di poter avere maggiore interazione con la folla. Per la prima volta nella serie, infatti, \u00e8 possibile discutere con la folla: una volta avvicinatosi al pubblico, se il wrestler \u00e8 face esulter\u00e0 con i fans, aumentando cos\u00ec la propria popolarit\u00e0 nei confronti della gente, mentre se \u00e8 hell non far\u00e0 altro che prendere e strappare i cartelli che la gente gli mostra contro, accattivandosi ancora di pi\u00f9 l'odio di tutti. Data la presenza del nuovo roster, inizialmente il gioco si sarebbe dovuto intitolare \"ECW Invasion\", ma alla fine si prefer\u00ec mantenere il franchise \"WWE SmackDown vs. Raw\".\nModalit\u00e0.\nIn \"WWE SmackDown vs. Raw 2008\" \u00e8 possibile affrontare diverse modalit\u00e0 di gioco, ognuna con diversi obbiettivi e opzioni.\nLe vecchie modalit\u00e0 \"Storia\" e \"General Manager\" sono state fuse nella nuova opzione di gioco \"WWE 24/7\", che prende il nome dall'omonimo servizio video on demand della WWE. I giocatori possono scegliere d'impersonare i wrestler presenti nel gioco (sono esclusi quelli appartenenti all'ECW) e quelli creati, oppure intraprendere la carriera di General Manager di uno dei tre roster. Giocando come lottatore, l'obiettivo \u00e8 quello di ottenere lo status di \"leggenda\", completando un'apposita barra al 100%. Per fare ci\u00f2, il giocatore deve vincere match e faide con altri wrestler, aumentando cos\u00ec la popolarit\u00e0 del proprio lottatore. Allo stesso tempo, quando si hanno giorni di riposo sul calendario, si pu\u00f2 scegliere se fare esercizio fisico o rilassarsi, oppure partecipare ad altre attivit\u00e0 per aumentare la propria fama, seppur prendendosi il rischio di affaticarsi troppo. Giocando come General Manager, invece, il giocatore deve scegliere uno dei tre roster della WWE e guidarlo come direttore generale (ci sono Jonathan Coachman per Raw, Theodore Long per SmackDown! e Tommy Dreamer per l'ECW), con lo scopo di rendere il tuo show il migliore e il pi\u00f9 seguito della federazione. L'obbiettivo principale sar\u00e0 quello di vincere a fine anno l'ambitissimo trofeo \"GM of the Year\", che verr\u00e0 consegnato a fine stagione dal chairman della WWE in persona, il signor Vincent Kennedy McMahon. Durante il corso della stagione, il General Manager dovr\u00e0 prendere decisioni di personale, controllare il morale dei suoi atleti e, soprattutto, organizzare le puntate settimanali del suo show&lt;ref name=\"24/7\"&gt;&lt;/ref&gt;.\nUn'assoluta novit\u00e0 nella serie \u00e8 rappresentata dalla modalit\u00e0 \"Hall of Fame\", dove il giocatore ha una lunga lista di match e obiettivi da portare a termine, legati ovviamente a fatti accaduti realmente in WWE (come Shawn Michaels che vince la Royal Rumble nel 1995 entrando per primo nella rissa, oppure come Bret Hart che fa cedere \"Stone Cold\" Steve Austin con la sharpshhoter nel Submission Match di WrestleMania 13). Una volta raggiunti tutti gli obbiettivi, si sar\u00e0 inseriti, appunto, nella cosiddetta \"arca della gloria\".\nNel gioco vi \u00e8 anche una nuovissima \"Modalit\u00e0 torneo\", che permette al giocatore di controllare un wrestler a suo piacimento attraverso le varie fasi dei tornei della WWE, come il Beat the Clock Sprint, il King of the Ring e il Money in the Bank Tournament. Inoltre, si possono creare anche i propri tornei (modalit\u00e0 non presente nella versione per Nintendo DS). Come per i precedenti capitoli della serie, il gioco permette ai giocatori di poter mettere in palio nei loro match le cinture ufficiali della WWE, per conquistarle o per difenderle. Quest'anno, per la prima volta, sar\u00e0 disponibile anche l'ECW Championship. Infine si pu\u00f2 creare una superstar o una diva, nei minimi dettagli, e scegliergli anche il roster. All'inizio avr\u00e0 una potenza minima. Acquisir\u00e0 maggior abilit\u00e0 nel combattimento facendogli delle mosse appropriate, prendendo dei potenziatori (che si trovano nel negozio, e sono di 2 tipi: argentati e dorati) e facendolo allenare nella modalit\u00e0 24/7.\nRoster.\nCampioni.\nRaw\nSmackDown\nECW\nAccoglienza.\nNei primi tre mesi di commercializzazione il gioco vendette oltre cinque milioni di copie in tutto il mondo.\nModifiche.\nOriginariamente il personaggio di Chris Benoit doveva essere incluso nel gioco, ma in seguito \u00e8 stato rimosso a causa del tragico omicidio-suicidio di cui il wrestler si \u00e8 reso protagonista quattro mesi prima della pubblicazione. A parte Benoit, come wrestler inizialmente previsto, ci furono Jillian Hall, The Boogeyman e Rob Van Dam ma furono rimossi (Van Dam perch\u00e9 lasci\u00f2 la federazione prima dell'uscita del gioco)."}
{"id": "1205423", "revid": "287204", "url": "https://it.wikipedia.org/wiki?curid=1205423", "title": "Chiesa di San Pietro a Vaglia", "text": "La chiesa di San Pietro a Vaglia si trova nel comune di Vaglia, alla sinistra del torrente Carza.\nStoria.\nLa sua origine \u00e8 precedente al Mille, con una menzione della \"Plebem Sancti Petri in Valea\" all'epoca del vescovo di Firenze Sichelmo (966-986). Alcune fonti la fanno risalire all'VIII secolo e la segnalano, con la pieve di San Piero a Sieve, fra le pi\u00f9 antiche del Mugello.\nLa chiesa, rovinata nel 1789, sub\u00ec un restauro nel 1949.\nDescrizione.\nIn questa chiesa si conservano un turibolo a navicella di argento, due festoni e una testa d'angelo dell'antico fonte battesimale ricomposto nel Settecento, attribuiti alla bottega di Andrea della Robbia, e un crocifisso di legno riferito al Giambologna. Dal 1999 vi \u00e8 ricoverata inoltre la \"Pala di Santo Stefano a Pescina\", di Giovanni della Robbia, databile al 1512 circa. \nVicino al fonte battesimale, una \"Madonna del Rosario\" del 1609, opera di Pietro Confortini.\nIn sagrestia e nei locali attigui si conservano altre opere interessanti: una \"Madonna col Bambino\" forse trecentesca, dell'ambito di Lippo di Benivieni, un reliquiario architettonico in ebano donato da Angelo Nardi nel 1647 recante la firma di Santa Teresa d'Avila, e una serie di \"Evangelisti\" a mezza figura, completati da una figura del \"Redentore\", commissionati a Domenico Pugliani ma in gran parte eseguiti da Lorenzo Lippi (in particolare il \"Cristo\" e i santi \"Giovanni, Matteo\" e \"Giacomo\". Lo stesso Pugliani, originario di Vaglia, \u00e8 autore della croce penitenziale in sagrestia, e dell\"Orazione nell'orto\" dietro l'altare."}
{"id": "1205425", "revid": "92723", "url": "https://it.wikipedia.org/wiki?curid=1205425", "title": "Norbert Wiener", "text": "Famoso per ricerche sul calcolo delle probabilit\u00e0, ma soprattutto per gli sviluppi dati, insieme a Claude Shannon, alla teoria dell'informazione essendo riconosciuto come il padre della cibernetica moderna.\nDagli studi di Wiener nacque la cibernetica, scienza di orientamento interdisciplinare che si occupa non solo del controllo automatico dei macchinari mediante il computer e altri strumenti elettronici, ma anche dello studio del cervello umano, del sistema nervoso e del rapporto tra i due sistemi, artificiale e biologico, di comunicazione e di controllo.\nPortano il suo nome il processo di Wiener, il filtro di Wiener, il teorema di Wiener-Chin\u010din, l'indice di Shannon-Wiener, lo spazio di Wiener, il teorema di Paley-Wiener, l'equazione di Wiener-Hopf.\nInfanzia.\nNacque in una famiglia ebraica, primo figlio di Leo Wiener e di Bertha Kahn. La madre era americana, mentre il padre, nato in Polonia ma di lingua tedesca, era immigrato negli USA a 18 anni. La famiglia comprendeva anche le due sorelle Constance e Bertha, oltre al fratello Friederick. Leo Wiener era un poliglotta, brillante ed anticonvenzionale, che condusse una vita abbastanza avventurosa; emigrato per fondare una comunit\u00e0 in Centro America, giunse negli USA dopo il fallimento di questo progetto, esercitando vari lavori. Al momento della nascita di Norbert insegnava lingue all'Universit\u00e0 del Missouri, e termin\u00f2 la sua carriera come professore di lingue slave alla Harvard University.\nSulla vita di Wiener e della sua famiglia abbiamo testimonianze di prima mano dai suoi due libri autobiografici \"Ex prodigy\" e \"I am a mathematician\".\nLeo Wiener esercit\u00f2 una forte influenza sullo sviluppo intellettuale dei figli, impegnandosi personalmente nella loro formazione. Norbert fu un bambino prodigio: a diciotto mesi impar\u00f2 l'alfabeto, a tre anni a leggere e a cinque declamava in greco e latino. A sette anni entr\u00f2 alla Peabody School di Cambridge (Massachusetts), ma a causa di alcuni contrasti sulla classe pi\u00f9 adatta ad accoglierlo, il padre decise di occuparsi personalmente dell'istruzione di Norbert. A otto anni gli fu diagnosticata una grave miopia per via dello studio e il medico gli consigli\u00f2 di non leggere per sei mesi per non aggravare la malattia. Non potendo leggere, la madre gli leggeva le lezioni preparate dal padre, e studenti dell'universit\u00e0 venivano a fargli lezioni di chimica, algebra, trigonometria. In breve Wiener svilupp\u00f2 una prodigiosa memoria fotografica oltre a una eccellente capacit\u00e0 di ragionamento. All'et\u00e0 di dieci anni fu ammesso al liceo pubblico di Aver dove alla fine del primo anno fu spostato in quinta. Nel 1906 si diplom\u00f2 con i voti pi\u00f9 alti della classe.\nStudi universitari.\nA settembre dello stesso anno, iscrivendosi ad undici anni alla Tufts University, divenne il pi\u00f9 giovane studente universitario della storia americana. Dopo tre anni, nel 1909, ottenne la laurea di primo livello in matematica, con una preparazione di base anche in chimica, fisica, biologia e filosofia. Nel 1909 si iscrisse alla specializzazione in zoologia alla prestigiosa Harvard University. Wiener era molto interessato dalla biologia, e sperava di divenire un ricercatore in quel campo; tuttavia si accorse dopo la laurea, frequentando il laboratorio, di non avere le capacit\u00e0 manuali e la pazienza necessarie per condurre ricerche sperimentali. Perci\u00f2, sempre su consiglio del padre, intraprese studi di filosofia, prima per un anno, nel 1910, alla Cornell University, e successivamente ad Harvard.\nQui si avvicin\u00f2 alla logica matematica, e nella primavera del 1913 divenne il pi\u00f9 giovane studente di quella universit\u00e0 a ricevere il dottorato in filosofia con una tesi relativa alla logica di Russell e Whitehead. Nello stesso anno vinse una borsa post-specializzazione per un anno di viaggi e studi all'estero, e nel settembre del 1913 si rec\u00f2 al Trinity College di Cambridge, in Gran Bretagna, per studiare sotto la guida di Russell. Questi gli consigli\u00f2 di approfondire le sue conoscenze matematiche; Wiener segu\u00ec quindi corsi con G. H. Hardy e J. E. Littlewood. Nell'anno successivo, sempre su suggerimento di Russell, fu per un trimestre a Gottinga, ove frequent\u00f2 le lezioni di matematica di Hilbert, Landau e quelle di filosofia di Husserl.. Il periodo di Cambridge e Gottinga diede in definitiva a Wiener le conoscenze che gli permisero in seguito di divenire un matematico di rilievo.\nCon lo scoppio della grande guerra, ai primi del 1915, Wiener torn\u00f2 negli Stati Uniti; Harvard gli rinnov\u00f2 la borsa di studio post-dottorato che egli impieg\u00f2, dopo un breve soggiorno in Gran Bretagna, alla Columbia University con John Dewey. Rientr\u00f2 poi ad Harvard come istruttore di filosofia e logica matematica, pensando quindi di tornare alla sua prima vocazione filosofica. Non riusc\u00ec per\u00f2 ad ottenere una posizione stabile; pi\u00f9 tardi Wiener attribu\u00ec le cause di questo insuccesso al presunto antisemitismo ed all'antipatia nei suoi confronti del matematico di Harvard G. D. Birkhoff; tuttavia, all'epoca era ancora immaturo come docente, n\u00e9 aveva prodotto pubblicazioni di rilievo.\nInizi\u00f2 allora un periodo di incertezza nella sua vita professionale, ancora priva di una direzione precisa. Altern\u00f2 delle attivit\u00e0 come matematico (un periodo come istruttore all'Universit\u00e0 del Maine; una collaborazione, alla fine nel 1918, con il centro militare di Aberdeen, nel Maryland, che sotto la direzione di Oswald Veblen eseguiva i calcoli per il tiro dell'artiglieria) ad alcuni impieghi e, nel 1916, ad un tentativo di arruolamento come ufficiale nell'esercito, reso impossibile dalla forte miopia. Finalmente, grazie all'interessamento di W. Osgood, che era amico del padre, trov\u00f2 un posto nell'allora sconosciuto Massachusetts Institute of Technology, con l'incarico di condurre le esercitazioni di matematica degli studenti di ingegneria.\nMaturit\u00e0.\nIl MIT, ove sarebbe rimasto per tutta la vita, rappresent\u00f2 per Wiener un ambiente di lavoro proficuo sia professionalmente che dal punto di vista personale. Nel 1924 ebbe un incarico da assistente, fu promosso ad associato nel 1929, e nel 1932 divenne finalmente professore. Nel 1925 aveva sposato Margaret Engemann, emigrata negli USA da ragazza con la famiglia dalla Germania. Dal matrimonio nacquero due figlie, Barbara e Margaret, detta Peggy. La moglie ebbe un ruolo fondamentale nella vita di Wiener, occupandosi della vita pratica sua e della famiglia, e promuovendo attorno a lui un ambiente protetto e tranquillo che lo aiutasse a lavorare. Essa ebbe anche una forte influenza sulle sue scelte, spingendosi, secondo alcuni resoconti, ai limiti della manipolazione.\nAll'inizio della carriera al MIT, un incontro fortuito con il lavoro del matematico francese Fr\u00e9chet lo port\u00f2 allo studio dell'integrazione negli spazi funzionali. Sviluppando tale nozione, Wiener identific\u00f2 una particolare tipologia di spazio funzionale; questa tuttavia era oggetto di studio contemporaneamente da parte di S. Banach, che lo anticip\u00f2 di poco nella pubblicazione del risultato. Dopo aver pubblicato una nota sull'argomento non lavor\u00f2 pi\u00f9 su questo problema.\nWiener ebbe invece maggior fortuna nello studio del moto browniano, che conosceva dagli anni a Cambridge con Russell, e che studi\u00f2 in modo innovativo dal punto di vista degli spazi funzionali. Tra il 1921 ed il 1923 pubblic\u00f2 sull'argomento una serie di articoli ancora oggi fondamentali. Qui Wiener anticipa l'uso dei concetti di processo ed integrale stocastico, che saranno oggetto di vari sviluppi nei decenni successivi\nL'interesse ai problemi della rappresentazione dei processi aleatori continu\u00f2 con \"The homogeneous chaos\" (1938), estese i suoi interessi alla teoria ergodica, e, dopo la guerra, con \"Nonlinear problems in random theory\" (1958), che studia l'uso dei processi stocastici, come il processo di Wiener, per l'identificazione di sistemi non lineari.\nLe richieste del MIT di trovare un fondamento matematico solido per il calcolo simbolico di Heaviside, che rappresentava un importante strumento di lavoro per l'analisi dei circuiti elettrici, lo spinsero ad approfondire l'analisi armonica. Nel 1930 pubblico un lavoro sulla \"Analisi armonica generalizzata\", che espandeva l'analisi di Fourier all'analisi dei fenomeni stocastici, come il moto browniano. Nel 1932 enunci\u00f2 una nuova versione del cosiddetto teorema Tauberiano, che generalizzava risultati gi\u00e0 ottenuti dai suoi maestri di Cambridge Hardy e Littlewood. Nel 1931-1932 fu per un periodo di nuovo a Cambridge, ove inizi\u00f2 una collaborazione con il giovane matematico britannico R. E. A. C. Paley, che port\u00f2 alla pubblicazione nel 1934 del libro \"Fourier transforms in the complex domain\". Nel 1933 Wiener aveva gi\u00e0 pubblicato un altro libro sull'analisi armonica, \"The Fourier integral and certain of its applications\".\nNel 1941, nell'ambito dell'attivit\u00e0 militare per la II guerra mondiale, affront\u00f2 il problema del filtraggio segnale rumore e della previsione, scrivendo un rapporto classificato, poi ripubblicato nel 1949. Qui Wiener si pone il problema di separare un segnale ricevuto da un apparato di telecomunicazioni da un rumore ad esso sovrapposto (filtraggio), utilizzando a tal fine una stima dell'andamento futuro di tale segnale (previsione). In questo lavoro si serv\u00ec di un risultato gi\u00e0 raggiunto con E. Hopf sulla soluzione di equazioni integrali.\nDurante tutta la sua carriera Wiener viaggi\u00f2 sempre molto. Nel 1926-1927 aveva visitato l'Europa come \"Guggenheim Fellow\", e per la stessa organizzazione fu anche a Parigi nel 1951. Nel 1935\u20141936 fu \"visiting professor\" in Cina, su iniziativa del suo allievo Yuk-Wing Lee, poi professore al MIT e studioso di reti elettriche e di teoria delle comunicazioni. Nel 1947, 1949, e 1951 pass\u00f2 dei periodi di ricerca in Messico all'\"Instituto Nacional de Cardiolog\u00eca\", lavorando con il suo collaboratore di lunga data, il fisiologo A. Rosenblueth. Nel 1955-1956 fu \"visiting professor\" a Calcutta, in India. Tra il 1960 e il 1962 pass\u00f2 due semestri all'Universit\u00e0 di Napoli, e nell'ultimo anno di vita, il 1964, era \"visiting professor\" in Olanda.\nWiener mor\u00ec per attacco cardiaco mentre si trovava a Stoccolma per una conferenza.\nContributi.\nWiener \u00e8 stato uno studioso ante-litteram dei processi stocastici e dei processi di disturbo del segnale, contribuendo in maniera rilevante all'ingegneria elettronica, alla comunicazione elettronica, e ai sistema di controllo.\nTeoria delle telecomunicazioni.\nMolti dei risultati di Wiener, pur se in genere motivati da ricerche di matematica pura, hanno avuto importanza nello sviluppo della moderna teoria matematica delle comunicazioni elettriche, in particolare nell'identificarla come un problema statistico, da trattare con i concetti e gli strumenti matematici di questa disciplina.\nUna prima serie di risultati deriva dalla teoria del moto browniano, che fornisce gli strumenti matematici per la descrizione di segnali aleatori, siano essi messaggi o rumore.\nAltri risultati derivano dallo studio della trasformata di Fourier, come il cosiddetto teorema di Paley - Wiener. Il teorema di Wiener - Khintchin rende possibile il calcolo dello spettro di densit\u00e0 di un segnale, certo o aleatorio, a partire dalla sua funzione di autocorrelazione.\nNell'elaborazione del segnale, il filtro di Wiener, proposto da Wiener nel 1940 e reso pubblico nel 1949, ha lo scopo di ridurre la quantit\u00e0 di rumore presente nel segnale tramite una stima del segnale in assenza del rumore.\nQuella che oggi viene indicata come teoria dell'informazione \u00e8 dovuta a Claude Shannon. Wiener ha tuttavia sempre rivendicato il suo ruolo nello sviluppo di un concetto di misura dell'informazione; un abbozzo in tal senso, che non venne ulteriormente sviluppato, \u00e8 contenuto in La cibernetica.\nMatematica.\nWiener ebbe un grande interesse per la teoria matematica del moto browniano (che prende il nome da Robert Brown) dimostrando molti risultati oggi ampiamente noti, come la non differenziabilit\u00e0 dei percorsi. Di conseguenza, la versione unidimensionale del moto browniano \u00e8 stata denominata come il processo di Wiener. \u00c8 il pi\u00f9 noto dei processi di L\u00e9vy; \u00e8 un processo stocastico c\u00e0dl\u00e0g con incremento stazionario statisticamente indipendente, e si verifica spesso in matematica pura e applicata, fisica ed economia applicata (ad esempio nel mercato azionario).\nIl Teorema di Wiener-Tauberian, un lavoro del 1932 di Wiener, fu sviluppato dal teorema Tauberiano all'interno di serie divergenti (una delle tante facce dell'analisi reale). Wiener dimostr\u00f2 che la maggior parte dei risultati noti poteva essere raccolta in un criterio dettato dall'analisi armonica. Nella sua attuale formulazione, il teorema di Wiener non ha alcuna associazione evidente con i teoremi Tauberiani, che si occupano di serie infinita; la traslazione dei risultati formulati tramite integrali o usando il linguaggio di analisi funzionale e algebra di Banach \u00e8 comunque un processo relativamente banale.\nCibernetica.\nLa peculiare formazione culturale di Wiener, un matematico che veniva dalla biologia e dalla filosofia, ed il cui lavoro era vicino alle applicazioni tecnologiche, si riflette nell'impianto del concetto per il quale Wiener \u00e8 divenuto famoso anche al di fuori del circolo dei matematici di professione, quello della cibernetica. Quest'idea, sulla quale Wiener scrisse tre libri, rappresenta un tentativo di sintesi fra la biologia, la neurofisiologia, la tecnica di gestione dell'informazione, unificati dall'adozione di strumenti matematici comuni, con lo scopo di dimostrare come le macchine fossero assimilabili agli esseri umani per quelle facolt\u00e0 - fino ad allora considerate tipicamente umane - come il linguaggio, il comando, il controllo e, soprattutto, l'apprendimento.\nIl tema della cibernetica, aveva rilevanza per i sistemi di controllo automatici. In tali ricerche, Wiener cap\u00ec che sia un animale, un contesto comunicativo, una centralina antiaerea in grado di autocorreggere il tiro, erano tutte \u201cmacchine cibernetiche\u201d: che elaborano informazione. In particolare, si trattava di nuovi sistemi automatici retroazionati, in cui il comportamento intenzionale (o teleologico) era spiegato attraverso il meccanismo della retroazione (o \"feedback\") negativa. Nel sistema di Wiener e Bigelow si ha un radar che osserva la rotta dell\u2019aereo da abbattere. Il radar invia un segnale elettrico ad un calcolatore. Questo prevede la posizione futura dell\u2019aereo sulla base della teoria della predizione e comanda il motore del cannone antiaereo. \u00a0\nDopo il colpo, il radar verifica la nuova posizione dell\u2019aereo.\nLa differenza tra posizione prevista e posizione effettiva viene reintrodotta nel calcolatore per correggere il tiro. Quest\u2019ultimo processo di reinserire il dato di uscita in ingresso \u00e8 detto \u201cretroazione\u201d (o \u201c\"feedback\u201d\") e in particolare \u201cretroazione negativa\u201d, in quanto il dato di uscita \u00e8 reintrodotto \u201ca sottrarre\u201d il dato di ingresso. \nIl lavoro di Wiener sulla cibernetica ha influenzato Gregory Bateson e Margaret Mead e, tramite loro, campi come l'antropologia, la sociologia, e l'educazione.\nPer un uso umano degli esseri umani.\nSebbene Wiener abbia contribuito alle innovazioni tecnologiche della sua epoca tanto da essere considerato il padre della cibernetica, si mostr\u00f2 tuttavia ben consapevole dei pericoli che queste stesse innovazioni avrebbero potuto comportare. Quello in cui visse Wiener fu un periodo di grandi sconvolgimenti e cambiamenti: la Grande guerra, la Depressione del \u201829, l\u2019ascesa dei totalitarismi in Europa, la Seconda guerra mondiale con la comparsa della bomba atomica, la Guerra fredda. Tutti eventi che contribuirono, ognuno in modo diverso, a far crescere la consapevolezza di Wiener riguardo alle sue responsabilit\u00e0 di scienziato. Per Wiener, in particolare, l\u2019aspetto saliente della bomba non era stata la circostanza di aver posto una fine rapida alla guerra, bens\u00ec di aver segnato il principio di un nuovo mondo, \u201cun mondo (\u2026) con cui dovremo convivere d\u2019ora in avanti\u201d, in cui \u201cper la prima volta nella storia \u00e8 divenuto possibile, per un gruppo ristretto di poche migliaia di persone, minacciare la distruzione assoluta di altri milioni (\u2026) senza alcun (\u2026) rischio immediato per i suoi membri\". La prospettiva di una \u201cguerra combattuta pigiando un bottone\" promossa dai pi\u00f9 potenti uomini della nazione, ossia guerre combattute con armi atomiche lanciate automaticamente grazie a tecnologie computerizzate di comando e controllo (termini fondamentali nell\u2019ottica della cibernetica), apparve agli occhi di Wiener come un vero e proprio abominio nei confronti dell\u2019umanit\u00e0:\nWiener affronta tali problematiche nello specifico nell\u2019opera \"The Human Use of Human Beings\"; in un passo fondamentale dell\u2019opera lo scienziato afferma:\nAd emergere nell\u2019opera \u00e8 il timore da parte di Wiener dell\u2019eventualit\u00e0 che gli uomini finiscano con il cedere alle macchine i loro umani poteri di scelta e di controllo; il rischio di tale eventualit\u00e0 consiste per lo scienziato nella constatazione che se gi\u00e0 la prima rivoluzione industriale aveva svalutato \u201cil braccio umano attraverso la competizione dei macchinari\u201d, la seconda rivoluzione industriale \u2013 intesa da Wiener proprio come cibernetica \u2013 sarebbe stata \u201canalogamente destinata a svalutare il cervello umano, almeno nelle sue decisioni pi\u00f9 semplici e di routine, finch\u00e9 l\u2019essere umano medio, dalle cognizioni mediocri o inferiori, non avr\u00e0 nulla da vendere che valga la pena comprare\".\nCi\u00f2 nel senso in cui secondo Wiener, se da un lato pi\u00f9 passa il tempo pi\u00f9 le macchine si rivelano veloci ed efficienti di qualsiasi essere umano nella risoluzione di problemi, nell\u2019atto del calcolo, e in ogni aspetto fondamentale che riguardi la sua vita, dall\u2019altro lato ci\u00f2 rende inutile qualsiasi interferenza umana nel lavoro delle macchine stesse, rendendo l\u2019uomo sempre pi\u00f9 obsoleto e mortificando le sue risorse intellettuali e fisiche, senza d\u2019altro lato interessarsi ad accrescerle.\nDavanti a tale stato di cose, criticando l\u2019atteggiamento di coloro che ritengono che l\u2019unico modo di sopravvivere vada ricercato nel passato \u2013 cosa che risulta ormai impossibile per lo stesso Wiener, nella convinzione che \u201cnon siamo liberi di tornare al nostro stato primitivo\u201d, in quanto \u201cil progresso\nindustriale ha ipotecato il nostro futuro\" \u2013, e dunque l\u2019atteggiamento degli intellettuali, che si mostrano decisamente contrari alle nuove macchine e alla nuova tecnologia sulla base di un\u2019ostilit\u00e0 \u201cche si fonda pi\u00f9 su una certa nostalgia del passato e su una sterile insoddisfazione del presente, anzich\u00e9 su un atteggiamento meditato\", Wiener ritiene fondamentale una vera e propria riflessione sull\u2019etica della scienza e della tecnica nella nuova et\u00e0 cibernetica, al fine di recuperare il senso pi\u00f9 autentico dell\u2019umanit\u00e0:\nA parere di Wiener sono proprio questa flessibilit\u00e0 e questa integrit\u00e0 comunicativa umane ad essere violate e paralizzate dall\u2019attuale tendenza della tecnica a subordinare l\u2019uomo ai suoi bisogni e al suo incessabile progresso; ed \u00e8 ancora questa stessa flessibilit\u00e0 che andrebbe recuperata, assieme alle fondamentali facolt\u00e0 umane di adattabilit\u00e0 e modificabilit\u00e0 che essa comporta, affinch\u00e9 sia possibile che ogni individuo, anche e soprattutto all\u2019interno di un sistema fondato sulla tecnica e sulla continua creazione di nuove macchine, possa al tempo stesso recuperare nel rapporto con gli strumenti tecnici la propria umanit\u00e0, sviluppando le potenzialit\u00e0 che gli sono proprie.\nPer Wiener infine recuperare questa dimensione vuol dire anche essere in grado di attuare una scelta costante tra bene e male, una responsabilit\u00e0 etica di discernimento che solo l\u2019uomo possiede e che mai dovr\u00e0 delegare alle macchine. Nell\u2019ottica di Wiener le macchine sono infatti neutrali: non esistono macchine assolutamente buone o assolutamente cattive, il tutto dipende unicamente dall\u2019uso che ne fa l\u2019uomo, e dalle scelte che man mano prende al riguardo:\nGuardando cos\u00ec al panorama delle promesse della sua nuova scienza ed ai pericoli insiti nella nuova era tecnologica, nonch\u00e9 all\u2019incoscienza umana e al suo rifiuto di ogni responsabilit\u00e0, Wiener esorta i suoi lettori a prestare attenzione ai suoi ammonimenti sul mondo moderno, e soprattutto ad assumersi il fardello morale che solo una scelta difficile e ponderata comporta:"}
{"id": "1205427", "revid": "287204", "url": "https://it.wikipedia.org/wiki?curid=1205427", "title": "Augusto Curi", "text": "Biografia.\nEbbe la prima formazione religiosa a Montegranaro, dal sacerdote Domenico Svampa che poi sarebbe diventato arcivescovo di Bologna e cardinale.\nEntrato nel seminario di Fermo a 11 anni, fu ordinato sacerdote il 24 marzo 1894 dall'arcivescovo cardinale Amilcare Malagola. Dopo aver retto l'incarico di sostituto cancelliere fu priore parroco dell'insigne collegiata di San Michele Arcangelo a Fermo dal 1897 al 1912 e professore di teologia morale, teologia pastorale e diritto canonico nel seminario interdiocesano di quella citt\u00e0. Promosse il periodico cattolico La voce delle Marche del quale fu direttore.\nNel campo sociale ed economico la sua costante azione fu vasta. Fond\u00f2 la fiorente cassa rurale e ricopr\u00ec il ruolo di direttore dell\"Opera Cucine Economiche\" e dell\"Unione Cooperativa di Consumo\".\nNel 1912 era stato nominato dall'arcivescovo Castelli arcidiacono della cattedrale di Fermo.\nCon una bolla di Benedetto XV fu nominato vescovo di Cagli e Pergola il 23 dicembre 1918 e ricevette la consacrazione episcopale il 25 marzo 1919 nella cattedrale di Fermo. Prima di prendere possesso delle due diocesi (in coincidenza del suo 25\u00ba anno di sacerdozio) fu nominato amministratore apostolico delle diocesi di Macerata e Tolentino, ufficio che resse per alcuni mesi.\nEntr\u00f2 in Cagli il 1\u00ba febbraio 1920 accolto da alcuni canti sovversivi coperti dal canto dei fedeli. Quando, per\u00f2, il 16 agosto 1925 part\u00ec per ricoprire il nuovo incarico in molti vollero accompagnarlo tanto che la sua automobile marci\u00f2 per lunga distanza a passo d'uomo.\nIl 5 maggio 1925 fu nominato arcivescovo di Bari e Canosa, succedendo ad un altro vescovo di origine marchigiana, Pietro Pomares y de Morant, precocemente scomparso. Fece il suo ingresso in diocesi il 18 ottobre 1925 e qui rimase per quasi otto anni, finch\u00e9 un tumore lo condusse alla morte dopo lunghe sofferenze.\nDurante il ministero pastorale a Bari promosse i restauri della cattedrale e port\u00f2 a compimento la chiesa di San Giuseppe al quartiere Madonnella, la cui costruzione era stata avviata dal suo predecessore, Giulio Vaccaro. In tale chiesa volle essere sepolto.\nGenealogia episcopale.\nLa genealogia episcopale \u00e8:"}
{"id": "1205430", "revid": "767487", "url": "https://it.wikipedia.org/wiki?curid=1205430", "title": "Chad Gray", "text": "Nel 1996, assieme al chitarrista Greg Tribbett, il batterista Matthew McDonough e il bassista Sean Barclay, Chad fonda il gruppo Mudvayne.\nBiografia.\nFiglio di Dan Gray e Mitzi Davis, intraprende, spronato dalla nonna, i suoi primi canti nel coro della chiesa di paese. In futuro lascer\u00e0 il lavoro per trasferirsi a Peoria e formare i Mudvayne. Pi\u00f9 tardi fonder\u00e0 l'etichetta discografica Bullygoat Records.\nCarriera.\nInizia la sua carriera di cantante con la band Mudvayne. Nel 2006, insieme al chitarrista dei Mudvayne Greg Tribbett, si unisce a Vinnie Paul, ex batterista di Pantera, Damageplan e Rebel Meets Rebel, nel nuovo progetto Hellyeah. Il gruppo \u00e8 composto anche da ex membri di Nothingface e Damageplan, e realizza l'album omonimo nell'aprile del 2007. L'ultimo lavoro di Chad \u00e8 l'album omonimo dei Mudvayne, pubblicato il 21 dicembre 2009 per la Epic Records.\nVita privata.\nNel 2005 si \u00e8 sposato con Kelli Olson."}
{"id": "1205431", "revid": "68426193", "url": "https://it.wikipedia.org/wiki?curid=1205431", "title": "Tecnologo in tecnologie fisiche innovative", "text": "Il tecnologo in tecnologie fisiche innovative, da non confondere con un tecnico di laboratorio, \u00e8 una figura professionale che unisce aspetti dello scienziato con quelli dell'ingegnere. Nei paesi anglosassoni la figura del tecnologo (\"technologist\") pu\u00f2 essere sinonimo di scienziato applicato oppure ingegnere.\nOccupazioni.\nIl tecnologo \u00e8 in grado di svolgere lavori simili a quelli di un ingegnere o uno scienziato/ricercatore. Il tecnologo riceve una formazione pi\u00f9 orientata alle applicazioni e, lavorando in un team, pu\u00f2 migliorare processi industriali, pu\u00f2 gestire il controllo della qualit\u00e0, effettuare analisi statistiche o risolvere problemi di produttivit\u00e0."}
{"id": "1205438", "revid": "116119078", "url": "https://it.wikipedia.org/wiki?curid=1205438", "title": "Tour de France 2007", "text": "Il Tour de France 2007, novantaquattresima edizione de \"La Grande Boucle\", prevedeva 20 tappe pi\u00f9 il cronoprologo per un totale di 3553,9\u00a0km con due giornate di riposo il 16 luglio e il 24 luglio. \u00c8 partito da Londra il 7 luglio con un breve cronoprologo e si \u00e8 concluso il 29 luglio a Parigi, sugli Champs-Elys\u00e9es, secondo tradizione.\nFu vinto dallo scalatore spagnolo Alberto Contador, al suo primo trionfo in un Grande Giro.\nContador (al primo podio della carriera al Tour), concluse in 91h00'26\" dopo aver portato la maglia gialla al termine delle ultime quattro frazioni sulle ventuno previste (considerando in questo c\u00f2mputo totale anche il cronoprologo iniziale). \nIl madrileno, prima di acquisire il simbolo del primato, era gi\u00e0 da tre tappe il secondo in classifica dietro allo scalatore danese Michael Rasmussen, contro il quale stava ingaggiando epici duelli nelle salite. Tuttavia, al termine della sedicesima frazione, Rasmussen termin\u00f2 la competizione: l'organizzazione del Tour non lo squalific\u00f2, ma lo costrinse ad abbandonare la corsa a seguito della \"non negativit\u00e0\" alla Dynepo (considerata EPO di seconda generazione) ad un controllo effettuato durante la corsa, spingendo la sua stessa squadra, la Rabobank, ad obbligarlo al ritiro per aver mentito sui luoghi di allenamento in preparazione della corsa a tappe francese.\nSi tratt\u00f2 della nona edizione della corsa a tappe francese che vide la vittoria di un corridore di nazionalit\u00e0 spagnola.\nA soli 23 secondi dal vincitore Contador, si piazz\u00f2 al secondo posto della classifica generale il passista-cronoman australiano Cadel Evans (al primo podio nella Grande Boucle).\nAl terzo posto della graduatoria generale si classific\u00f2 un altro spagnolo, lo scalatore Carlos Sastre, al secondo podio ottenuto al Tour dopo un altro terzo posto conseguito nell'edizione precedente. Curiosamente, questi due podi al Tour Sastre li ottenne tempo dopo la fine della corsa a tappe, scalando in entrambi i casi una posizione (dalla quarta alla terza) approfittando delle squalifiche per doping inflitte nel 2006 al passista Floyd Landis e nel 2007 al passista-cronoman Levi Leipheimer, entrambi statunitensi.\nInizialmente il terzo posto della classifica generale, a soli 31 secondi dal vincitore Contador, lo aveva ottenuto proprio lo statunitense Levi Leipheimer.\nPer Leipheimer (tra l'altro compagno di squadra di Contador) sarebbe stato l'unico podio della carriera raccolto nella Grande Boucle; tuttavia, nel 2012, lo statunitense venne squalificato per doping. \nQuattro furono i corridori a vincere, in questa edizione, il maggior numero di frazioni (due ciascuno) sulle ventuno previste: Michael Rasmussen (poi cacciato dalla sua squadra mentre era in maglia gialla e, successivamente, squalificato per doping), Fabian Cancellara, Daniele Bennati e Tom Boonen.\nNell'edizione successiva (quella del 2008) del Tour l'organizzazione non inviter\u00e0 il team kazako dell'Astana (nuova squadra cui approdarono Leipheimer e Contador dall'esperienza alla ormai disciolta Discovery Channel), punendola proprio per il caso-Leipheimer. \nCi\u00f2 imped\u00ec a Contador (all'epoca risultato estraneo a pratiche dopanti, al contrario del compagno reo-confesso Leipheimer) di poter difendere sulle strade francesi del 2008 il titolo di Campione uscente del Tour conquistato nel 2007.\nResoconto degli eventi.\nI corridori partecipanti furono 189. Di questi 141 arrivarono al traguardo finale di Parigi; dopo l'esclusione posteriore di Iban Mayo, i corridori effettivamente classificati sono 140. Le squadre partecipanti furono: 6 francesi, 3 italiane, 3 spagnole, 2 belghe, 2 tedesche, 1 olandese, 1 danese, 1 svizzera, 1 statunitense, 1 britannica. I corridori partecipanti furono: 40 spagnoli, 37 francesi, 19 tedeschi, 18 italiani, 13 belgi, 7 olandesi, 6 australiani, 6 statunitensi, 6 russi, 5 svizzeri, 5 britannici, 4 kazaki, 3 austriaci, 3 colombiani, 2 norvegesi, 2 lussemburghesi, 2 ucraini, 2 bielorussi, 1 sloveno, 1 portoghese, 1 sudafricano, 1 neozelandese, 1 svedese, 1 finlandese, 1 brasiliano, 1 danese, 1 lituano.\nPer la prima volta nella storia la corsa part\u00ec senza il numero 1, in quanto il Tour 2006 era ancora senza vincitore a causa del ricorso pendente dello squalificato Floyd Landis. Il primo numero assegnato fu l'11 sulle spalle di \u00d3scar Pereiro, che si era classificato secondo nella precedente edizione.\nLa corsa venne turbata per l'ennesima volta da avvenimenti relativi al doping: il kazako Aleksandr Vinokurov, vincitore di due tappe, e l'italiano Cristian Moreni risultarono positivi, rispettivamente per eterotrasfusione e testosterone, e subito furono squalificati insieme alle loro squadre, la Astana (che aveva ben due corridori nei primi 10 al momento dell'esclusione) e la Cofidis. In pi\u00f9, pochi giorni dopo la conclusione, emerse anche la positivit\u00e0 all'EPO dello spagnolo Iban Mayo, classificatosi sedicesimo.\nMa l'avvenimento pi\u00f9 eclatante fu sicuramente l'esclusione in piena corsa della corrente maglia gialla Michael Rasmussen, avvenuta dopo la sedicesima tappa, una frazione pirenaica vinta dal danese, che in questo modo ribadiva la sua superiorit\u00e0 e vedeva sempre pi\u00f9 vicina la vittoria. Per il corridore risult\u00f2 decisivo l'aver mentito quando, a met\u00e0 giugno, gli fu chiesto di rivelare la sua posizione per sottoporsi a dei controlli antidoping: nonostante avesse dichiarato di trovarsi in Messico, grazie ad alcune frasi (involontarie) in diretta televisiva per la RAI dell'ex-ciclista Davide Cassani, si scopr\u00ec che in realt\u00e0 si trovava in Trentino-Alto Adige ad allenarsi.\nRasmussen, senza comunque essere stato trovato positivo ad alcun test, venne licenziato dalla propria squadra che, quindi, al contrario di Astana e Cofidis, pot\u00e9 rimanere in gara con gli altri suoi corridori.\nDettagli delle tappe.\nPrologo.\nIl Tour \u00e8 partito da Londra con un classico cronoprologo di 7,9\u00a0km. La frazione \u00e8 stata vinta dallo svizzero Fabian Cancellara, campione del mondo a cronometro in carica, con il tempo di 8'50\" e la media di 53,7\u00a0km/h. Tra i ciclisti partiti con ambizioni di classifica, si sono classificati bene il tedesco Andreas Kl\u00f6den, secondo a 13\" dal vincitore e beffato alla fine, il russo Vladimir Karpets, classificatosi a 26\", e il kazako Aleksandr Vinokurov, a 30\".\n1\u00aa tappa.\nPrima tappa in linea della \"Grand Boucle\", pianeggiante (anche se con tre Gran Premi della Montagna di quarta categoria) e adatta ai velocisti. Protagonista della frazione \u00e8 stato il britannico David Millar, andato in fuga dopo soli 6,5\u00a0km e raggiunto poco dopo da quattro corridori, i francesi St\u00e9phane Aug\u00e9, Freddy Bichot, il bielorusso Aljaksandr Ku\u010dynski e l'ucraino Andrij Hrivko. I cinque hanno ottenuto un massimo vantaggio di 6'10\" al chilometro 110, per essere poi ripresi uno dopo l'altro (ultimo Aug\u00e9 a 18\u00a0km) dal gruppo.\nLa tappa si \u00e8 risolta, come previsto, in volata, e a prevalere \u00e8 stato l'australiano Robbie McEwen, che ha staccato nell'ordine Thor Hushovd, Boonen, S\u00e9bastien Chavanel e Romain Feillu. Diverse cadute, compresa quella dello stesso McEwen, poi vincitore, a 22\u00a0km dal traguardo.\n2\u00aa tappa.\nLa seconda tappa del Tour de France, completamente pianeggiante, portava da Dunkerque a Gand e presentava un altro arrivo adatto ai velocisti. La frazione \u00e8 stata caratterizzata dalla fuga, durata 140\u00a0km, di tre corridori, lo spagnolo Rub\u00e9n P\u00e9rez (Euskaltel-Euskadi), il francese C\u00e9dric Herv\u00e9 (Agritubel) e il tedesco Marcel Sieberg (Team Milram).\nSi sono verificate diverse cadute sull'asfalto reso viscido dalla pioggia. In una di queste, a 2,5\u00a0km dal traguardo, \u00e8 rimasto coinvolta anche la maglia gialla Fabian Cancellara: lo svizzero, pur dolorante ad un gomito, ha tagliato il traguardo con 2'30\" di ritardo potendo per\u00f2 mantenere il simbolo del primato grazie alla neutralizzazione dei tempi negli ultimi 3\u00a0km.\nSul rettilineo finale, in una volata che ha visto protagonisti solo 20 corridori, a spuntarla sono stati i due belgi della Quick Step, Gert Steegmans e Tom Boonen. Curiosamente, la tappa \u00e8 stata vinta al fotofinish non da Boonen ma da Steegmans, che aveva tirato la volata al compagno di squadra. Terzo al traguardo l'italiano Filippo Pozzato.\n3\u00aa tappa.\nAnche la terza tappa, la pi\u00f9 lunga del Tour, con partenza in Belgio e arrivo a Compi\u00e8gne, presentava percorso praticamente piatto, escluso un Gran Premio della Montagna di quarta categoria. La frazione ha avuto come protagonisti iniziali due corridori francesi, Vogondy (Agritubel) e Ladagnous (Fran\u00e7aise des Jeux); andati in fuga dopo soli 6\u00a0km, i due sono stati ripresi al chilometro 172 dall'altro francese St\u00e9phane Aug\u00e9 (maglia a pois a fine giornata) e dal belga Willems.\nIl vantaggio dei quattro, per\u00f2, \u00e8 andato via via esaurendosi grazie al lavoro della CSC. A 800 metri dall'arrivo \u00e8 scattato Fabian Cancellara (CSC): dopo aver ripreso i fuggitivi a soli 500 metri dal traguardo, lo svizzero, leader della generale, \u00e8 andato a trionfare in volata anticipando il ritorno dei velocisti (Erik Zabel \u00e8 giunto secondo e Danilo Napolitano terzo). Con il successo di tappa e l'abbuono al traguardo, Cancellara ha anche aumentato di 20\" il proprio vantaggio su Kl\u00f6den.\n4\u00aa tappa.\nQuarta tappa ancora pianeggiante, con solo quattro Gran Premi della Montagna di quarta categoria. La corsa \u00e8 stata caratterizzata dalla lunga fuga, partita al chilometro 30, di cinque corridori, gli spagnoli Flecha (Rabobank) e Verdugo (Euskaltel-Euskadi), i francesi Sprick (Bouygues T\u00e9l\u00e9com) e Sylvain Chavanel (Cofidis), e il tedesco Knees (Team Milram).\nI cinque hanno raggiunto un massimo vantaggio di 4 minuti, per poi essere ripresi dal gruppo a soli 5\u00a0km dall'arrivo. Come nelle tappe precedenti, la frazione si \u00e8 decisa con una volata. A prevalere \u00e8 stato il norvegese Thor Hushovd (Cr\u00e9dit Agricole), al primo successo stagionale, che sul traguardo ha preceduto il sudafricano Robert Hunter (Barloworld), lo spagnolo \u00d3scar Freire (Rabobank) e il tedesco Erik Zabel (Milram). Cancellara ha conservato la maglia gialla, mentre Hushovd, grazie all'abbuono di 20\", si \u00e8 portato al secondo posto nella generale.\n5\u00aa tappa.\nLa quinta tappa, 182,5\u00a0km da Chablis ad Autun, presentava un percorso vallonato con un Gran Premio della Montagna di terza categoria a 8,5\u00a0km dal traguardo. Anche in questa frazione si \u00e8 presto staccata, dopo 20\u00a0km, una fuga composta da tre ciclisti, i francesi Sylvain Chavanel (Cofidis) e Bonnet (Cr\u00e9dit Agricole) e il belga Gilbert (Fran\u00e7aise des Jeux); a essi si \u00e8 aggiunto, 40\u00a0km dopo, l'italiano Cheula (Barloworld). Il gruppo ha per\u00f2 rimontato e ripreso i quattro fuggitivi, prima Cheula e Bonnet, poi, a 8\u00a0km dal termine, Chavanel (nuova maglia a pois) e Gilbert.\nSono cominciati quindi gli scatti, tutti infruttuosi, di diversi corridori. La tappa si \u00e8 infine risolta con una volata nella quale l'italiano Filippo Pozzato (Liquigas) ha avuto la meglio sullo spagnolo \u00d3scar Freire e sull'altro italiano Daniele Bennati. Cancellara, protagonista di un dritto in discesa senza conseguenze, ha mantenuto la maglia gialla, mentre Pozzato, in virt\u00f9 dell'abbuono, \u00e8 balzato al terzo posto nella generale.\nDa segnalare le cadute di Andreas Kl\u00f6den (sospetta frattura del coccige), che non ha comunque subito ritardi, e quella, a 24\u00a0km dall'arrivo, di Aleksandr Vinokurov, che ha invece perso 1'20\" da Cancellara.\n6\u00aa tappa.\nLa sesta tappa del Tour de France era caratterizzata da un percorso piano, con soli due Gran Premi della Montagna di quarta categoria. Protagonista della giornata \u00e8 stato il britannico Bradley Wiggins (Cofidis), partito in fuga solitaria dopo soli due chilometri dal via. Wiggins, oro olimpico nell'inseguimento ai Giochi di Atene 2004, \u00e8 arrivato ad avere un massimo vantaggio di 17'30\" prima che il gruppo, con in testa la CSC, cominciasse a tirare e lo raggiungesse a soli 7 chilometri dal traguardo.\nL'arrivo, nuovamente in volata, ha infine visto lo scatto vincente del belga Tom Boonen (Quick Step) sullo spagnolo \u00d3scar Freire e sul tedesco Erik Zabel. Cancellara ha mantenuto la maglia gialla, mentre Boonen ha fatto sua la maglia verde.\n7\u00aa tappa.\nLa settima tappa della corsa, la prima montagnosa, presentava come principale ostacolo il Col de la Colombi\u00e8re, massiccio di 1618\u00a0m sul quale era situato, 14,5\u00a0km prima del traguardo, un Gran Premio della Montagna di prima categoria. Al chilometro 40 \u00e8 partita la fuga decisiva: sono andati via in nove (Gerdemann, P\u00e9rez, Fofonov, Mart\u00ednez, Lef\u00e8vre, Vaugrenard, Landaluze, Savoldelli e de la Fuente), e a essi si sono in seguito aggiunti due drappelli di tre corridori (Iv\u00e1n Guti\u00e9rrez, Flecha e Tankink prima, Elmiger, Wegmann e Pineau dopo). Il gruppetto dei 15 \u00e8 arrivato compatto al Col de la Colombi\u00e8re con 5 minuti di vantaggio sul \"peloton\", e qui \u00e8 scattato Linus Gerdemann.\nIl tedesco \u00e8 giunto solo al traguardo con 40\" su Landaluze, 1'39\" su de la Fuente e 3'38\" sul gruppo dei migliori (escluso Mauricio Soler, che, scattato in salita, ha guadagnato 1'22\" sugli altri capitani). Fabian Cancellara \u00e8 ha tagliato il traguardo con 22'47\" di ritardo e, come previsto, ha dovuto cedere il simbolo del primato, passato sulle spalle del vincitore di giornata Gerdemann.\n8\u00aa tappa.\nL'ottava tappa del Tour de France, 165\u00a0km tra Savoia e Alta Savoia, presentava un tipico percorso alpino con ben tre Gran Premi della Montagna di prima categoria, il Cormet de Roselend di 1967\u00a0m a 65,5\u00a0km dal traguardo, il Mont\u00e9e d'Hauteville di 1639\u00a0m a 28,5\u00a0km dal traguardo, e il Mont\u00e9e de Tignes all'arrivo, a 2088\u00a0m.\nLa frazione ha avuto come assoluto protagonista il danese Michael Rasmussen (Rabobank), giunto vincitore in solitaria a Tignes dopo essere andato in fuga assieme ad altri 17 uomini pochi chilometri dopo il via. Dietro di lui si sono classificati gli spagnoli Iban Mayo, a 2'37\", e Alejandro Valverde, a 3'12\".\nIn classifica Rasmussen, che al mattino era in 39\u00aa posizione, \u00e8 risalito fino a conquistare maglia gialla e maglia a pois. Linus Gerdemann ha mantenuto il secondo posto, mentre dietro di lui si sono avvicinati, fra gli altri, Mayo, Valverde, Cadel Evans e Alberto Contador. Aleksandr Vinokurov e Andreas Kl\u00f6den hanno perso 4'30\", Michael Rogers si \u00e8 invece ritirato per infortunio.\n9\u00aa tappa.\nDecima tappa del Tour de France, la nona in linea, giunta dopo un giorno di riposo, vinta da Mauricio Soler che raggiunge i fuggitivi della prima ora e li stacca sul Colle del T\u00e9l\u00e9graphe scalandosi da solo il temibile Colle del Galibier.\n10\u00aa tappa.\nUndicesima tappa del Tour de France, la decima in linea, relativamente pianeggiante, decisa da una fuga di un nutrito gruppo di uomini che ha visto primeggiare C\u00e9dric Vasseur.\n11\u00aa tappa.\nDodicesima tappa del Tour de France, l'undicesima in linea, pianeggiante, finita come da previsioni in uno sprint di gruppo dominato dal sudafricano della Barloworld Robert Hunter.\n12\u00aa tappa.\nTredicesima tappa del Tour de France, la dodicesima in linea, pianeggiante, finita in uno sprint di gruppo.\n13\u00aa tappa.\nTredicesima tappa del Tour de France, la prima cronometro. La frazione, vinta da Aleksandr Vinokurov, verr\u00e0 poi assegnata al secondo, Cadel Evans, a seguito della positivit\u00e0 del kazako.\n19\u00aa tappa.\nNell'ultima occasione per ribaltare il Tour lo spagnolo Contador parte con 1'50\" di vantaggio su Cadel Evans, pi\u00f9 adatto di lui nelle prove contro il tempo. Sebbene l'australiano disputi una ottima cronometro, piazzandosi secondo dietro a Leipheimer, lo spagnolo riesce a limitare i danni e a mantenere la maglia gialla sul suo rivale per soli 23\" ."}
{"id": "1205439", "revid": "1534172", "url": "https://it.wikipedia.org/wiki?curid=1205439", "title": "Coelacanthiformes", "text": "I celacantiformi (Coelacanthiformes), o celacanti, sono un ordine di pesci ossei, che comprende una serie di forme estinte e due sole specie attuali, appartenenti entrambe al genere \"Latimeria\". Costituiscono il principale gruppo degli attinisti (Actinistia).\nFossili viventi.\nI celacanti, strettamente imparentati ai dipnoi o pesci polmonati, sono tra i pi\u00f9 antichi vertebrati dotati di mascelle conosciuti: i loro resti si rinvengono fin dall'inizio del Devoniano (410 milioni di anni fa). Fino al 1938 si pensava che questi pesci si fossero estinti almeno 65 milioni di anni fa, alla fine del Cretaceo; con la scoperta di un esemplare di \"Latimeria chalumnae\" nel canale di Mozambico apparve chiaro che i celacanti sopravvissero all'estinzione, e sono da considerarsi veri e propri fossili viventi (in realt\u00e0 hanno mantenuto pressoch\u00e9 inalterata la forma esterna, ma non si pu\u00f2 affermare che non abbiano subito mutazioni nel corso del tempo). Nel 1999 una seconda specie, \"Latimeria menadoensis\", fu rinvenuta nei pressi di Sulawesi in Indonesia.\nCaratteristiche biologiche.\nQuesti animali appartengono al grande gruppo dei sarcopterigi (Sarcopterygii), o pesci dalle pinne lobate, che comprende anche i dipnoi (come il protottero) e i cosiddetti ripidisti (tra cui \"Eusthenopteron\"), che diedero origine ai tetrapodi.\nI celacanti possiedono pinne pettorali e anali carnose, supportate da ossa; la coda \u00e8 dificerca (divisa in tre lobi) e il lobo mediano include una continuazione della notocorda. Le scaglie dei celacanti sono un particolare tipo di scaglie cosmoidi, caratteristiche esclusivamente di alcuni gruppi di pesci estinti. Un'altra caratteristica dei celacanti \u00e8 la presenza di un apparato elettrorecettivo, denominato organo rostrale, nella parte anteriore del cranio, il quale probabilmente aiuta l'animale nell'individuazione della preda.\nClassificazione.\nLa seguente \u00e8 la classificazione dei generi e famiglie note di celacantiformi:\nEvoluzione.\nI pi\u00f9 antichi resti fossili di animali simili a celacanti, ma gi\u00e0 ascrivibili al gruppo degli attinisti, si rinvengono in strati del Devoniano inferiore (circa 410 milioni di anni fa). Una mandibola fossile, descritta nel settembre del 2006 come \"Eoactinistia foreyi\", \u00e8 stata rinvenuta in strati risalenti a quest'epoca in Australia, nello stato di Victoria. Di poco posteriore (407 milioni di anni fa) \u00e8 \"Euporosteus yunnanensis\", della Cina. Altri generi primitivi ascrivibili agli attinisti sono i ben conosciuti \"Miguashaia\" e \"Diplocercides\", rispettivamente del Devoniano medio e superiore.\nI primi veri celacanti, per\u00f2, apparvero all'inizio del periodo successivo, il Carbonifero, con il genere \"Coelacanthus\". Nel frattempo, gli attinisti primitivi (come \"Allenypterus\", dal profilo particolarmente elevato, e \"Caridosuctor\") si estinsero. Nel corso del Mesozoico i celacanti si diffusero enormemente, divenendo grandi predatori sia marini che d'acqua dolce. Tra i generi pi\u00f9 noti ricordiamo \"Undina\", \"Libys\", \"Trachymetopon\" e \"Holophagus\". Alcuni di essi raggiungevano e superavano la lunghezza di tre metri, come \"Chinlea\" del Triassico e \"Mawsonia\" del Cretaceo. \nDopo la fine di questo periodo, nella documentazione fossile finora ritrovata, scompare ogni traccia dei celacanti. La ragione ipotizzata per spiegare questa strana scomparsa \u00e8 che, probabilmente, i celacanti si estinsero completamente nelle acque basse, costiere o dolci. I fossili di animali depositatisi in acque profonde sono molto difficilmente portati in superficie, dove i paleontologi possono scoprirli, cosicch\u00e9 pu\u00f2 sembrare che le specie di profondit\u00e0 scompaiano nella documentazione fossile. Questa situazione, in ogni caso, \u00e8 ancora allo studio da parte degli scienziati.\nAttualmente \u00e8 presente il solo genere relitto \"Latimeria\", rappresentato da due specie dei mari tropicali. Di solito viene asserito che i celacanti non sono cambiati per nulla attraverso i 410 milioni di anni della loro esistenza; in realt\u00e0 sono s\u00ec fossili viventi, ma non cos\u00ec antichi quanto scritto nei libri divulgativi. I primi celacanti davvero simili all'attuale \"Latimeria\" sono del Cretaceo (ad es. \"Macropoma\")."}
{"id": "1205445", "revid": "767487", "url": "https://it.wikipedia.org/wiki?curid=1205445", "title": "Eredivisie 1967-1968", "text": "L'edizione 1967-68 della Eredivisie vide la vittoria finale dell'.\nCapocannoniere del torneo fu Ove Kindvall (), con 28 reti."}
{"id": "1205446", "revid": "1305772", "url": "https://it.wikipedia.org/wiki?curid=1205446", "title": "Gran Turismo HD Concept", "text": " \u00e8 un videogioco di guida della serie Gran Turismo. Creato da Polyphony Digital, \u00e8 il primo videogioco della serie ad essere pubblicato per PlayStation 3.\n\u00c8 stato pubblicato per il download gratuito dal PlayStation Store il 24 dicembre 2006.\nContiene una sola pista alpina chiamata Eiger Nordwand e una decina di auto (tra cui la Ferrari 599 GTB Fiorano, la Lotus Elise, la Mitsubishi Lancer, la Suzuki Cappuccino, la Toyota Celica). Non ci sono danni alle auto, causati da incidenti, ma positiva \u00e8 la presenza di maggiori spettatori a bordo pista e la loro maggiore reattivit\u00e0.\nSono presenti due modalit\u00e0: sfida a tempo, che permette di sbloccare le 9 auto non presenti all'inizio (tutte tranne la \"Cappuccino\"). Una volta sbloccate tutte le auto, viene data la possibilit\u00e0 di gareggiare sul circuito al contrario, di utilizzare le auto modificate e di fare le gare di derapata.\nIl gioco \u00e8 stato da tempo rimosso dal PlayStation Store, quindi non \u00e8 pi\u00f9 possibile scaricarlo.\nCuriosit\u00e0.\nIl circuito disponibile offre un dettaglio grafico maggiore (per via di una sola auto in pista, quindi richiede meno risorse) rispetto al medesimo presente in Gran Turismo 5 Prologue e Gran Turismo 5."}
{"id": "1205447", "revid": "110157", "url": "https://it.wikipedia.org/wiki?curid=1205447", "title": "Nord-Aurdal", "text": "Nord-Aurdal \u00e8 un comune norvegese della contea di Innlandet. L'amministrazione centrale ha sede a Fagernes."}
{"id": "1205448", "revid": "22356", "url": "https://it.wikipedia.org/wiki?curid=1205448", "title": "Fossili viventi", "text": ""}
{"id": "1205451", "revid": "767487", "url": "https://it.wikipedia.org/wiki?curid=1205451", "title": "Chiesa di San Niccol\u00f2 a Ferraglia", "text": "La chiesa di San Niccol\u00f2 a Ferraglia si trova nel comune di Vaglia.\nStoria e descrizione.\nDi essa si ha notizia fino dal 1286, anno in cui si ricorda la presenza del suo rettore al sinodo di Firenze. Nel 1385 ad essa fu unita la chiesa di San Lorenzo a Pezzatole.\nQuesta chiesa era sotto il patronato dei Pitti-Gaddi, mentre Ferraglia appartenne ai Medici, poi pass\u00f2 ai Corsini.\nLa facciata della chiesa, ha una muratura in bozze di pietra e un campanile a vela."}
{"id": "1205457", "revid": "110157", "url": "https://it.wikipedia.org/wiki?curid=1205457", "title": "Nord-Fron", "text": "Nord-Fron \u00e8 un comune norvegese della contea di Innlandet, distretto di Gudbrandsdalen."}
{"id": "1205460", "revid": "1714743", "url": "https://it.wikipedia.org/wiki?curid=1205460", "title": "Alberto I di Baviera", "text": "Origine.\nAlberto era il figlio maschio terzogenito della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro: infatti secondo il continuatie III della \"Chronologia Johannes de Beke\" era fratello del conte, Guglielmo V, che, secondo il capitolo n\u00b0 81a della \"Chronologia Johannes de Beke\" Guglielmo era figlio della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro, figlio, secondo la \"Not\u00e6 Fuerstenfeldenses de Ducibus Bavari\u00e6\", del duca dell'Alta Baviera Ludovico II (il Severo) e di Matilde d'Asburgo.&lt;br&gt;Ancora secondo il capitolo n\u00b0 81a della \"Chronologia Johannes de Beke\" Margherita era la figlia femmina primogenita del Conte di Hainaut e conte d'Olanda e di Zelanda, Guglielmo e della moglie Giovanna di Valois (1294-6 aprile 1342), la figlia terzogenita di Carlo di Valois e di Margherita d'Angi\u00f2, e come ci ricorda la \"Chronologia Johannes de Beke\", era sorella del futuro re di Francia (1328) Filippo VI.\nBiografia.\nNel gennaio 1328, suo padre, Ludovico era stato incoronato imperatore a Roma.\nSuo zio, il conte d'Olanda e Zelanda e conte d'Hainaut Guglielmo, dopo aver partecipato ad una delle Crociate del Nord, in Lituania, a fianco dell'Ordine Teutonico, al ritorno, nel 1345, si trov\u00f2 a dover pacificare la Frisia (in parte dipendente dai conti d'Olanda) in rivolta, e fu ucciso in uno scontro coi ribelli, come ci viene narrato nel cap. 87b dalla \"Chronologia Johannes de Beke\", e fu sepolto abbazia \"Floridus campus\" nei pressi di Bolsward.&lt;br&gt;Alla sua morte, senza eredi, i titoli (Hainaut, Olanda, Zelanda e Frisia) passarono a sua madre Margherita (la maggiore delle sue sorelle di Guglielmo II di Hainaut), in quanto le furono assegnati dal marito, l'imperatore Ludovico il Bavaro, trascurando le legittime aspettative della altre sorelle.&lt;br&gt;Ella nomin\u00f2 dei governatori quindi per le contee di cui era divenuta titolare, fino a che, dopo la morte del marito non assunse lei stessa il loro governo.\nDopo la morte del padre, Ludovico, nel 1347, Alberto, di circa undici anni, gli era succeduto nei titoli insieme ai cinque fratelli e fratellastri; e, in quello stesso periodo, suo fratello, Guglielmo reclam\u00f2 alla madre il possesso delle contee d'Olanda e di Zelanda, per cui si arriv\u00f2 allo scontro tra madre e figlio, che secondo la \"Chronologia Johannes de Beke\", govern\u00f2 la contea d'Olanda. Guglielmo era supportato dalla borghesia cittadina, i \"Kabeljauws\". Essi erano in netta opposizione con gli \"Hoeks\", il partito dei nobili, sostenuto invece da Margherita.\nDopo la prima divisione dei territori bavaresi, nel 1349, Alberto ottenne la Baviera Inferiore, insieme al fratellastro, Stefano ed al fratello, Guglielmo. Nel 1353 vi fu una nuova divisione dei territori, con la quale si trov\u00f2 a governare, insieme al fratello Guglielmo, in Baviera-Straubing e le contee d'Olanda e di Zelanda; infatti, nonostante l'intervento degli inglesi a suo favore, Margherita aveva dovuto combattere Guglielmo e cedere l'Olanda al figlio, Guglielmo, nel 1351, ed il rispettivo titolo tre anni dopo (1354), quando aveva abdicato a favore del figlio; il periodo che segu\u00ec questo passaggio fu assai turbolento e continuamente minato dalla guerra civile tra i due partiti.\nMargherita mor\u00ec due anni dopo a Quesnoy e fu sepolta a Valenciennes, ed il figlio, Guglielmo, assieme ad Alberto, le succedettero anche nella contea di Hainaut.\nNel 1357, suo fratello, Guglielmo, inizi\u00f2 a mostrare i primi segni di squilibrio mentale, per tale ragione, Alberto, allora ventiduenne, assunse la reggenza (reggente, o \"ruwaard\" in olandese) dell'Olanda e dell'Hainaut, come ci viene confermato dal continuatie III della \"Chronologia Johannes de Beke\". Guglielmo rimase confinato, fine alla fine dei suoi giorni, nel castello di Quesnoy (la \"Chronologia Johannes de Beke\" ci conferma la malattia di Guglielmo, che, in stato di completa follia, fu relegato nell'Hainaut e Alberto ebbe la reggenza delle Fiandre, dell'Hainaut, della Zelanda e della Frisia occidentale, oltre che della Baviera), dove mor\u00ec, nel 1388 (secondo la \"Chronologia Johannes de Beke\", mor\u00ec, nel 1389 e gli succedette il fratello, Alberto, che gli aveva fatto da tutore). Durante la reggenza di Alberto la crisi si plac\u00f2 e venne incrementato il commercio. Le tensioni tra i due partiti politici, gli \"Hoeks\" e i \"Kabeljauws\" rimase, ma solo come un fenomeno di superficie; Alberto formalmente non gli succedette sino al 1388, approfittando di questo periodo per maritare tutte le sue figlie con nobili e principi dell'Impero. La prima di queste fu Margherita che and\u00f2 in sposa a Giovanni di Borgogna, erede del ducato di Borgogna (il loro figlio Filippo III di Borgogna eredit\u00f2 infine alcuni dei territori di Alberto I), mentre il figlio, Guglielmo sposava la sorella di Giovanni, Margherita.&lt;br&gt;In quel periodo Alberto si scontr\u00f2 con i fiamminghi, in una guerra tra la contea di Hinaut e la contea delle Fiandre e espugn\u00f2 la citt\u00e0 di Delft, abbattendone le mura e decapitando il comandante della piazza e i maggiorenti della citt\u00e0.&lt;br&gt;Nel 1378 mor\u00ec Giovanni, vescovo di Maastricht, a cui succedette Arnoldo, che essendo uomo bellicoso, impose una tassa al passaggio sul Reno, obbligando Alberto ad intervenire a Maastricht, come era gi\u00e0 dovuto intervenire nel 1374.&lt;br&gt; Alla morte di Guglielmo, senza eredi legittimi, gli succedette Alberto I, come ci viene confermato dal continuatie III della \"Chronologia Johannes de Beke\".&lt;br&gt;Nel periodo di regno di Alberto, le tensioni tra i partiti olandesi erano riprese anche per colpa di Aleid van Poelgeest, una rappresentante della borghesia, particolarmente attraente, di cui Alberto I si era innamorato e che pertanto aveva una forte influenza nella politica olandese. Gli \"Hoeks\" ed alcuni membri della famiglia di Alberto ordirono pertanto un complotto e nel settembre 1393 Aleid venne uccisa a L'Aia. Per questo motivo Alberto perseguit\u00f2 a lungo gli \"Hoeks\", distruggendo la maggior parte delle loro roccaforti. A seguito di questo avvenimento vi fu una contesa col figlio maschio primogenito, Guglielmo, che li port\u00f2 ad uno scontro, che ben presto ebbe termine. \nAlla morte di Alberto, nel 1404, gli succedette il figlio maggiore, Guglielmo. Il figlio minore, Giovanni, era diventato, nel 1390, Vescovo di Liegi. Alla morte di Guglielmo, nel 1417, scoppi\u00f2 una guerra di successione tra Giovanni e la figlia di Guglielmo, Jacqueline di Hainaut, che era succeduta al padre. Questo fu l'ultimo episodio della guerra tra \"Hoeks\" e i \"Kabeljauws\", che poneva i domini definitivamente nelle mani della Borgogna.\nMatrimoni ed eredi.\nAlberto si spos\u00f2 due volte. La prima moglie fu Margherita di Brieg, figlia di Ludovico I il Giusto e di sua moglie Agnese di Sagan; sia il matrimonio che la paternit\u00e0 sono confermati dal \"Scriptores rerum silesiacarum: oder, Sammlung schlesischer ..., Volume 1\" (Margherita, secondo la \"Chronologia Johannes de Beke\", mor\u00ec, nel 1386).&lt;br&gt;Alberto da Margherita ebbe sette figli:\nAlberto si spos\u00f2 in seconde nozze nel 1394 a Heusden con Margherita di Kleve, figlia di Adolfo III di Mark e sorella di Adolfo I di Kleve, ma non ebbero eredi.\nMentre da diverse amanti, Alberto ebbe otto figli illegittimi."}
{"id": "1205461", "revid": "173933", "url": "https://it.wikipedia.org/wiki?curid=1205461", "title": "Gran Turismo HD", "text": ""}
{"id": "1205463", "revid": "767487", "url": "https://it.wikipedia.org/wiki?curid=1205463", "title": "Eredivisie 1968-1969", "text": "L'edizione 1968-69 della Eredivisie vide la vittoria finale del .\nCapocannoniere del torneo furono Ove Kindvall () e Dick van Dijk (), con 30 reti."}
{"id": "1205464", "revid": "124567011", "url": "https://it.wikipedia.org/wiki?curid=1205464", "title": "Caro Theodorakis... Iva", "text": "Caro Theodorakis... Iva pubblicato nel luglio del 1970, \u00e8 il quinto album della cantante italiana Iva Zanicchi.\nIl disco.\nDopo il successo di brani come \"L\u2019arca di No\u00e8\" e \"Un uomo senza tempo\" Iva decide di imprimere una svolta definitiva alla sua produzione discografica. Ormai convinta di voler tralasciare lo stile \"Rhythm &amp; blues\" e la musica nera in generale, che non le hanno dato le soddisfazioni sperate, elabora, con i suoi discografici, il progetto di una serie di album a tema, il primo dei quali \u00e8 proprio questo. \nIva viene in contatto con il celebre compositore greco Mik\u012bs Theod\u014drak\u012bs, la cui grande popolarit\u00e0, gi\u00e0 negli anni '60, derivava in parte dalla sua produzione per il cinema (e\u2019 autore della colonna sonora del film \"Zorba il greco\") e in parte dal suo impegno politico, che l\u2019aveva portato all'arresto e all'esilio, contro il regime dittatoriale dei \"Colonnelli\", che si era imposto in Grecia con un colpo di stato tra il 1967 e il 1974. \nNell\u2019album, prodotto da Ezio Leoni, con arrangiamenti di Enrico Intra e testi in italiano di Sandro Tuminelli e Mogol, Iva interpreta alcune canzoni del compositore greco, gi\u00e0 celebri nel suo paese e uscite tutte tra la fine degli anni '50 e la seconda met\u00e0 degli anni '60. Theod\u014drak\u012bs stesso, di suo pugno, in una dedica scritta e riportata all\u2019interno del disco definisce la voce di Iva \u201cpleine de lumiere, pleine de passion\u201d e ringrazia per averla messa a disposizione delle sue musiche.\n\u00c8 stato ristampato su CD da MBO RI-FI.\nL'album non \u00e8 presente sulle piattaforme digitali e sui servizi di streaming.\nSuccesso e classifiche.\n\u00c8 il disco di maggior successo dell\u2019artista. Arriv\u00f2 a toccare la 4\u00aa posizione in classifica, risultando essere il 10\u00ba album pi\u00f9 venduto del 1970, grazie anche alla presenza di una Hit di livello assoluto, \"Un fiume amaro\", presentata da Iva alla semi-finale di Canzonissima dello stesso anno.\nI brani.\nInsieme a \"Fiume amaro\" fanno parte dell\u2019album:"}
{"id": "1205467", "revid": "1782831", "url": "https://it.wikipedia.org/wiki?curid=1205467", "title": "Archi narrativi di Ultimate Spider-Man", "text": "Qui di seguito vengono descritte le trame e alcuni eventi salienti della serie a fumetti, \"Ultimate Spider-Man\". I numeri tra parentesi si riferiscono all'edizione italiana (curata dalla Panini Comics).\nPoteri e responsabilit\u00e0 (1-4).\nCapitoli della saga:\nTrama.\nPeter Parker \u00e8 un ragazzo timido e solitario con una grande passione per la scienza. Durante una visita presso le industrie Osborn, viene morso da un ragno geneticamente modificato, a causa del quale acquisisce incredibili poteri. Grazie a questo nuovo potere si vendica di tutti i bulli che l'hanno preso in giro in passato, facendosi notare da Mary Jane Watson. Norman Osborn, testimone indiretto di un video della \"vendetta\", convince suo figlio Harry, amico di Peter, a invitarlo alla Oscorp per farsi perdonare dell'incidente. In realt\u00e0 \u00e8 una trappola: il dottor Otto Octavius preleva un campione di sangue di Peter e in combutta con Oscorp decide di inviare un suo uomo per eliminarlo, ma Peter, grazie ai suoi nuovi poteri, riesce a evitare l'auto che lo stava per investire.\nGrazie ai nuovi poteri Peter pensa di guadagnare un po' di soldi, mascherato, in un incontro di lotta, sotto lo pseudonimo di Uomo Ragno. Quando ritorna a casa gli zii gli contestano le sue insufficienti performance scolastiche, litigio che lo spinge ad andarsene di casa. Cos\u00ec Peter chiede ospitalit\u00e0 a Kong, uno dei bulli a cui ha dato una lezione. Nel frattempo, Norman Osborn, con l'aiuto del dottor Otto Octavius, si inietta il siero \"OZ\", siero che ha trasformato sessanta anni prima Steve Rogers in Capitan America, ma l'esperimento finisce male: nel corso di una forte esplosione, Osborn si trasforma in Goblin e Octavius viene gravemente ferito. Dopo aver partecipato ad un incontro di lotta, Peter si trova improvvisamente di fronte ad un ladro che poco prima ha rapinato un negozio, ma anche potendo non lo ferma, giustificandosi che non \u00e8 un suo problema. Quasi contemporaneamente, Osborn nelle sembianze del Goblin, ritorna nella sua villa, e, ignaro di essere stato visto da suo figlio Harry, fa esplodere la villa uccidendo la moglie.\nTornato a casa, Peter, sconvolto e disperato, scopre che un ladro, nel frattempo, ha ucciso suo zio, per cui decide di vendicarsi. Una volta individuato si rende conto che \u00e8 lo stesso che aveva visto prima, e che non aveva fermato anche se avrebbe potuto, e, ripensando a delle parole di suo zio, lo risparmia, consegnandolo alla polizia. Inizialmente sconvolto e triste, Peter capisce che in futuro dovr\u00e0 usare i suoi poteri in modo etico e corretto. Qualche giorno dopo, mentre si trova in classe, la sua scuola viene attaccata dal Goblin, cos\u00ec Spider-Man interviene. Il violento scontro fra i due, si sposta su un ponte, dove il Goblin, colpito dai colpi di pistola della polizia, cade in acqua e non riemerge. Tornato a scuola, Harry afferma che quello era suo padre, e Peter pensa che sia tutto finito ma in realt\u00e0 non \u00e8 proprio cos\u00ec.\nCurva d'apprendimento (5-7).\nCapitoli della saga:\nTrama.\nIn questa saga vediamo Spider-Man combattere contro Shocker. Peter viene a sapere che un quotidiano offre del denaro per delle foto di Spider-Man per cui si fa diversi selfie e le consegna al Daily Bugle, scoop che convince il direttore del giornale ad assumerlo come Webdesigner. Una volta assunto al giornale, Peter, controllando gli archivi del Daily Bugle, scopre che a New York risiede un potente boss mafioso chiamato Kingpin. Cos\u00ec, desideroso di rendersi utile, segue alcuni dei suoi scagnozzi, gli Enforces, e, dopo un breve scontro riesce ad estorcere a Mr. Big l'informazione secondo la quale, Kingpin, alias Wilson Fisk, ha organizzato un party con lo scopo di nascondere i suoi affari criminali.\nIl giorno dopo Peter e Mary Jane si danno appuntamento per trascorrere insieme una serata. Qualche sera dopo Spider-Man si reca nello studio di Fisk. Mentre discute con lui, giunge sul posto, Electro che riesce a sconfigge Spider-Man e a smascherarlo. Ma nessuno, fino a quel momento conosceva il suo vero nome, per cui Electro si \"limita\" a lanciarlo dalla finestra. Peter si salva, ma ferite gli impediscono di confermare l'appuntamento con Mary Jane, che inconsapevole, si arrabbia. Nel frattempo Kingpin scopre che Mr. Big, alias Frederick Foswell, lo ha tradito, cos\u00ec lo uccide, stritolandogli la testa con le mani. Peter comprende che Kingpin va sconfitto con l'astuzia e l'intelligenza e non con la forza, cos\u00ec, controllando su internet scopre che la Fisk Tower, dove vive e lavora Wilson Fisk, possiede un sistema di videosorveglianza. Giunto sul palazzo nei panni di Spider-Man e dopo uno scontro con gli Enforces, Electro e Kingpin, Peter ruba dei DVD compromettenti che spedisce al Daily Bugle.\nGrazie a queste schiaccianti prove, Wilson Fisk viene accusato di omicidio, ma prima di essere arrestato riesce a fuggire all'estero. Peter chiama Mary Jane e le chiede di venire a casa sua. Quando sono nella stanza del ragazzo, Peter le confessa la sua identit\u00e0 segreta. La ragazza in un primo momento non ci crede, ma Peter glielo dimostra, cos\u00ec quando i due stanno per baciarsi Zia May entra nella stanza.\nDoppia minaccia (8-11).\nCapitoli della saga:\nTrama.\nDopo l'incidente alla Oscorp tutti credono che il \"Dottor Octavius\" sia morto. In realt\u00e0 si risveglia in un ospedale segreto dello S.H.I.E.L.D., privo di memoria e con braccia d'acciaio collegate al suo corpo. Improvvisamente in un raptus di follia, uccide tutti gli infermieri e fugge. Nel momento in cui nella scuola di Peter arriva Gwen Stacy, una nuova ragazza, la relazione tra Mary Jane e Peter diventa pi\u00f9 seria. Contemporaneamente Kong sospetta che, dopo il morso del ragno modificato geneticamente, Peter sia diventato Spider-Man, mentre Octavius ritornando nel suo vecchio appartamento lo trova occupato da una nuova inquilina che uccide.\nNel frattempo, Kong cerca di convincere Flash, che Peter, \u00e8 in realt\u00e0 Spider-Man, cos\u00ec, per dimostrare che ha ragione, d\u00e0 un calcio a Peter, che, anche avendo la possibilit\u00e0 di evitare il colpo, per non farsi scoprire, non lo evita. Contemporaneamente Gwen vede il calcio di Kong a Peter e lo minaccia con un coltello. Questo evento increscioso, convince il preside a chiamare il padre di Gwen, il capitano della polizia che sta investigando sull'omicidio commesso da Octavius. Ben Urich, ipotizzando che sia ancora vivo, scopre che l'appartamento apparteneva ad Octavius. In seguito Octavius si reca nell'ufficio di Justin Hammer: \u00e8 impazzito, parla da solo e rivela che lui era una spia che lavorava per Hammer ai danni di Osborn, cos\u00ec decide di distruggere tutto quello che l'uomo possiede. In televisione appare Kraven che rivela di voler catturare Spider-Man.\nDoc Ock, il giorno dell'inaugurazione, si impossessa di uno stabilimento per la produzione di energie alternative di propriet\u00e0 di Hammer. Mentre tutti gli studenti della Midtown sono in assemblea, viene detto loro di non uscire da scuola. Peter capisce che c'\u00e8 un problema, cos\u00ec, appeso ad un elicottero giunge allo stabilimento, dove Octopus lo stende senza mezzi termini. Svenuto, Peter, rischia di essere catturato, prima dalla polizia, e poi dagli agenti dello S.H. I.E.L.D., ma riesce a fuggire e a tornare a casa. Nel frattempo, Hammer in un'intervista televisiva incolpa Spider-Man dei danni inferti allo stabilimento, ma non vuole parlare di Octavius. Mary Jane cuce un nuovo costume per Peter, ma si arrabbia con lui perch\u00e9 crede sia attratto da Gwen. La sera, Spider-Man si reca nell'ufficio di Hammer per scoprire qualche collegamento tra lui e Octopus: l'uomo gli chiede di catturare Doc Ock dietro compenso di denaro, ma Spider-Man rifiuta. Mentre i due parlano, Octopus contatta Hammer comunicandogli che ha preso possesso di una sua industria. Quando l'uomo arriva sul posto trova ad attenderlo una folla di giornalisti. Octopus rivela ai giornalisti che all'interno dell'industria vengono praticati esperimenti genetici sulle persone. Hammer tenta di fuggire, ma Octopus blocca la sua limousine; cos\u00ec interviene Spider-Man, che, dopo un violento scontro sconfigge il dottore.\nSul posto arriva anche Kraven e Spider-Man lo abbatte con un pugno. A causa dello spavento Hammer muore di infarto. Dopo aver portato in salvo la segretaria di Hammer, i giornalisti applaudono Spider-Man, ed intervistato in diretta spiega perch\u00e9 porta una maschera. Torna a casa felice, ma sua zia lo punisce perch\u00e9 \u00e8 rientrato tardi. Octavius viene rinchiuso in una prigione speciale dove, imbottito di sedativi e parlando da solo, ricorda che Peter \u00e8 Spider-Man.\nEredit\u00e0 (12-14).\nTrama.\nHarry Osborn ritorna a scuola, annunciando che suo padre, alias il Goblin, \u00e8 ancora vivo, e che, grazie ad uno psicologo \u00e8 riuscito a superare i traumi subiti, quindi invita a cena Mary Jane. A casa degli Osborn, Norman, parlando privatamente con Peter, gli spiega che ha raggiunto il completo controllo della mutazione, e, sotto ricatto, intima a Peter di diventare suo dipendente. Il giorno dopo, a scuola, Peter ancora sconvolto, viene interrogato dalla psicologa gi\u00e0 vista in Curva d' Apprendimento, che si rivela, in realt\u00e0, di essere un'agente dello S.H.I.E.L.D.\nPoco dopo, tramite un particolare dispositivo nascosto nella stanza viene rivelato che Nick Fury, comandante dello S.H.I.E.L.D., non pu\u00f2 legalmente agire contro Osborn. Quella stessa sera, Goblin e Spider-Man si incontrano, e, subito dopo il rifiuto di Peter nei confronti del Goblin, quest'ultimo rapisce Mary Jane e la lancia da un ponte, (citando la storia \"La notte in cui mor\u00ec Gwen Stacy\"). Fortunatamente Mary Jane sopravvive, e Spider-Man, con l'aiuto dello S.H.I.E.L.D., tiene testa a Goblin, finch\u00e9 il mostro non scappa verso l'attico degli Osborn, accorgendosi che l'effetto del siero di \"OZ\" sta finendo. Qui Osborn si inietta una dose eccessiva di OZ che lo potenzia molto fisicamente, ma che gli toglie ogni barlume di lucidit\u00e0. Contemporaneamente arrivano nell'attico Peter ed Harry che finalmente comprende che il Goblin \u00e8 in realt\u00e0 suo padre, ma sviene a causa di tale rivelazione.\nSi svolge quindi una violenta battaglia tra il Goblin e Spider-Man, che, grazie al provvidenziale aiuto di Harry e dello S.H.I.E.L.D. sconfigge il mostro. Ma le brutte notizie non sono finite per Peter, infatti Fury gli rivela di essere mutato illegalmente, e che, raggiunta la maggiore et\u00e0 sar\u00e0 di propriet\u00e0 del governo americano. Infine Peter ed Mary Jane si incontrano, ma Peter preferisce non rivelarle nulla della sua terribile situazione.\nL'occhio dei media (14-17).\nTrama.\nDurante una ricerca in biblioteca Peter scopre che il supercriminale Rhino sta rapinando la \"Chase Manhattan Bank\", per cui cerca di intervenire, ma viene bloccato da alcuni contrattempi. Quando finalmente riesce ad uscire da scuola scopre che la madre di Gwen l'ha abbandonata. Giunto in banca, scopre che Rhino \u00e8 stato catturato da Iron Man, membro degli Ultimates.\nNel frattempo in un'altra banca fa irruzione un uomo travestito da Spider-Man che compie una rapina. Il giornalista Jonah Jameson decide di scrivere un articolo che condanna il vero Spider-Man, anche se Robertson e lo stesso Ben Urich non sono d'accordo. In quel preciso momento Peter entra in redazione e scopre il complotto ordito contro di lui dal giornalista. Poi, ritornando a casa, scopre, nonostante Mary Jane disapprovi, che Gwen e suo padre si sono momentaneamente trasferiti in casa sua, per via della loro complessa situazione familiare. Poco dopo Parker viene a sapere di un'altra rapina del falso Spider-Man, ma una volta arrivata la polizia, credendolo l'impostore, tenta di ucciderlo sparandogli alla spalla. Allo stremo delle forze chiama Mary Jane che lo porta in ospedale, dal quale riesce a fuggire, senza farsi riconoscere.\nIl giorno dopo il capitano George Stacy insieme a due poliziotti sorprende l'impostore mentre picchia un poliziotto e viene ucciso. Nel frattempo Peter viene curato da Wasp, altro membro degli Ultimates. Ritornando a casa con Mary Jane e Gwen, Peter viene a sapere, insieme alle due ragazze, della morte del poliziotto. Gwen incolpa di tutto Spider-Man. Il giorno seguente, durante un'altra delle rapine del falso Spider-Man, Peter riesce a intervenire sul posto e lo blocca rischiando di ucciderlo, ma chiarendo cos\u00ec la sua situazione con la polizia. Nello stesso momento Mary Jane chiama la madre di Gwen, ma questa non vuole avere a che fare con la figlia, che resta in casa di Peter. Alla fine di tutto Mary Jane lascia Peter.\nVenom (17-20).\nTrama.\nSpider-Man incontra Eddie Brock e dall'incontro ottiene il costume \"VENOM\" Peter se lo versa addosso, uccidendo quasi Dennis Carradine, successivamente riesce a toglierselo, rivelando ad Eddie di essere l'Uomo Ragno. Cos\u00ec Eddie indossando il costume diventa Venom, combatte contro Peter e viene colpito dalla polizia, ma il suo corpo non viene trovato.\nIrresponsabile (21-23).\nTrama.\nPeter e Gwen, a causa dei loro reciproci problemi personali, decidono, per rilassarsi, di partecipare ad una festa, ma, ad un certo punto, il party viene sconvolto da alcune esplosioni provenienti dal parcheggio, che si scoprono essere state provocate, a scopo di divertimento, dal mutante Geldoff. Successivamente, per via dei disordini, interviene la polizia. Dopo essere scappati, Mary Jane consegna una lettera a Peter in cui aveva scritto che era disposta a tornare con lui. Il giorno dopo Peter riesce a trovare Geldoff e prova a convincerlo a comportarsi in modo responsabile, ma ad un certo punto la discussione degenera, e quando Geldoff sta per attaccare Peter intervengono gli X-Men, che portano Geldoff e Spider-Man nella loro base.\nIl dottor Xavier prende in custodia Geldoff e permette a Peter di visitare la scuola per mutanti. Appena tornato a casa Peter ha una dura discussione con la zia, in quanto \u00e8 rientrato molto tardi. L'esaurimento di May \u00e8 tale che decide di farsi visitare da uno psicologo. Qualche giorno dopo durante una lite violenta un ragazzo interviene per cercare di risolvere la situazione. Il ragazzo \u00e8 Danny Rand alias Pugno d'Acciaio. Interviene anche l'uomo ragno, che, credendo Rand responsabile, lo attacca. Alla fine Spider-Man risolve la situazione decidendo spontaneamente di rilasciare una dichiarazione a Ben Urich.\nIngiustizia(24-25).\nCapitoli della saga:\nTrama.\nLa prima parte del volume non \u00e8 collegata alla storia presente nel fumetto, ma \u00e8 un piccolo prologo alla saga de \"I sei\" che appare in Ultimates 9-13. Si svolge dopo la fine della saga Doppia Minaccia (8-11) e mostra la prima apparizione dell'Uomo sabbia e lo scontro con Spider-Man. Nella seconda parte Spider-Man si scontra nuovamente con gli Enforces, mentre Wilson Fisk torna a New York e appoggia la candidatura a sindaco di Sam Bullit, il quale afferma, che, se eletto, liberer\u00e0 la citt\u00e0 da Spider-Man. Peter scopre che le accuse di omicidio ai danni di Fisk sono cadute e che adesso \u00e8 libero. Jameson litiga con Robertson in quanto \u00e8 convinto che Bullit sia un poco di buono. Vittima di questa litigata \u00e8 Peter che viene licenziato, anche se non c'entra niente. Peter, nei panni di Spider-Man, per sfogare la sua rabbia attacca Fisk, mentre il giorno dopo a scuola insulta una professoressa, per cui viene sospeso. Ben Urich registra un'intervista tra lui e Sam Bullit che si tradisce, dimostrando il suo legame con Kingpin. Gli Enforces minacciano Jameson, ma Spider-Man, giunto sul luogo con lo stesso scopo e per chiedere spiegazioni delle sue continue accuse, interviene per difenderlo, scoprendo che l'editore non appogger\u00e0 pi\u00f9 il candidato. Tornando a casa Peter trova ad aspettarlo proprio Jameson che gli racconta che suo figlio era un astronauta ma \u00e8 morto in un incidente nello spazio. Gli dice inoltre, che, secondo lui, i veri eroi non sono quelli che vanno in giro mascherati. Alla fine lo riassume. Pi\u00f9 tardi Spider-Man parla con Fisk in un ristorante promettendogli che un giorno lo sconfigger\u00e0.\nArtigli (26, parte I - 28).\nCapitoli della saga:\nTrama.\nLa Gatta nera ruba una preziosa tavoletta di argilla da un caveau di uno studio, incontra Spider-Man, e, dopo uno scontro, fugge. Il giorno dopo, mentre Peter e Mary Jane si stanno baciando nello scantinato di casa Parker, arriva il padre della ragazza con il suo diario in mano affermando che alcune cose scritte rivelano che Mary Jane ha rischiato di morire diverse volte: infine minaccia Peter che non deve pi\u00f9 rivedere Mary Jane. Alla televisione viene trasmesso un video che dimostra che, sia Spider-Man che la Gatta Nera sono una coppia di ladri. A scuola, Peter e Mary Jane litigano. Nel frattempo al Daily Bugle arriva una lettera della Gatta Nera con la richiesta di incontrare Spider-Man. Peter accetta, ma durante l'incontro vengono attaccati dai ninja Elektra, assoldati dal Kingpin. Durante lo scontro la Gatta Nera urla verso Elektra delle frasi che riguardano suo padre. Tornato a casa, Peter scopre che Mary Jane \u00e8 scappata da casa, ma lui sa dove potrebbe essere e la riporta indietro. Il giorno dopo ricordando le frasi della Gatta Nera riguardo a suo padre, Peter attraverso una ricerca su internet scopre che la ladra \u00e8 Felicia Hardy. Peter va a casa sua, ma scopre che Kingpin \u00e8 gi\u00e0 arrivato. Felicia lancia la tavoletta di argilla in mare ed Elektra la pugnala cadendo dal tetto: Spider-Man, improvvisamente si lancia per salvarla ma non la trova, cos\u00ec Kingpin ed Elektra fuggono. Alla fine viene mostrata la moglie di Fisk in coma, affetta da una malattia, che forse soltanto il testo scritto sulla tavoletta avrebbe potuto guarire.\nHollywood (28, parte II - 31, parte I).\nCapitoli della saga:\nTrama.\nMentre zia May sta per partire per una vacanza in Florida, Peter scopre che stanno per fare un film su Spider-Man. Nel carcere di Ryker's Island, grazie alle sue braccia di metallo, Otto Octacius evade. Spider-Man va sul set del film per parlare con i realizzatori, ma gli dicono che non avr\u00e0 un soldo da loro. A scuola Gwen Stacy si arrabbia per il film, perch\u00e9 crede che Spider-Man sia l'assassino di suo padre. Doc Ock \u00e8 infuriato: durante un'intervista scopre che sua moglie partecipa al film su Spider-Man, per cui decide di sabotare il set. Ma il vero Spider-Man lo trova e ingaggiano un combattimento. Durante lo scontro Spider-Man, a causa di un colpo violento, sviene, viene rapito da Doc Ock, che nel frattempo si appropria fraudolentemente di un aereo e decolla verso una meta misteriosa. Durante il volo Peter si risveglia e Octopus gli strappa un dente con il suo braccio metallico. Ad un certo punto Peter riesce a liberarsi, e, aprendo il portellone dell'aereo, costringe Doc Ock ad un atteggio d'emergenza. Una volta a terra ingaggia un secondo scontro con Doc Ock e alla fine lo sconfigge. Nel frattempo, a casa di Peter, Gwen apre un baule e trova un costume da Spider-Man che nel frattempo scopre di essere a San Paulo in Brasile, e, per tornare a New York \u00e8 costretto a viaggiare clandestinamente su un aereo. Arrivato a casa, trova inaspettatamente Gwen con una pistola in mano. Zia May, che nel frattempo era tornata dalle vacanze, distrae Gwen, cos\u00ec Peter riesce a disarmarla. Parlando con lei le spiega che non \u00e8 lui l'assassino di suo padre, ma la ragazza scappa sconvolta. Nick Fury fa fondere le braccia di metallo del Dottor Octopus. Il giorno dopo Peter, Mary Jane e Gwen si ritrovano insieme e chiariscono le loro divergenze. Il film su Spider-Man esce nei cinema ed ha un enorme successo.\nCarnage (31, parte II - 34, parte I).\nCapitoli della saga:\nTrama.\nDal combattimento contro il Gladiatore, Spider-Man rimane ferito, per cui, per curarsi \u00e8 costretto a rivolgersi il biologo Curt Connors, il quale, analizzando il sangue del ragazzo, fa una scoperta interessante. Tale rivelazione spinge il biologo chiede a Peter il permesso di utilizzare il suo sangue per degli esperimenti. Due mesi dopo, combattendo contro il Punitore e Boomerang, Spider-Man rimane nuovamente ferito e va di nuovo da Connors. Una volta solo Curt entra in una stanza in cui si trova Ben Reilly che sta monitorando una specie di \"bambino rosso\". Poco dopo il \"bambino\" scompare mentre all'universita alcune persone vengo trovate morte, completamente prive di sangue. Carnage, avendo alcuni ricordi di Peter, va a casa sua dove c'\u00e8 soltanto Gwen e la uccide. La polizia delimita l'area e, sia Peter che Zia May sono costretti a passare la notte a casa di Mary Jane, ma il ragazzo non riesce a dormire. Guardando fuori dalla finestra osserva il dottor Connors recarsi sul luogo del delitto, cos\u00ec capisce che l'assassino \u00e8 il biologo. Appena lo raggiunge, Carnage attacca Peter, il quale dice a Connors di andare al laboratorio e trovare un modo per uccidere il mostro. Lo scontro tra i due si sposta dal Queens alla citt\u00e0, fino ad arrivare in una industria Stark, dove Peter lancia Carnage in una ciminiera, poi raggiunge Connors al laboratorio, che gli rivela che il mostro \u00e8 stato creato con il sangue del ragazzo. Peter torna a casa e dice a Mary Jane che non vuole pi\u00f9 essere Spider-Man. Il giorno dopo Connors si costituisce, affermando di essere lui l'assassino delle persone trovate dissanguate. Ben Reilly porta via dal laboratorio un campione del sangue di Peter. A scuola Mary Jane aggredisce Flash Thompson, cos\u00ec i due, Peter, Liz Allen e Kong vengono messi in punizione, durante la quale Peter va sul tetto e scappa. Nel corso del tragitto salva una ragazza da dei ladri, cos\u00ec comprende che lui, aiutando le persone, fa del bene, ma si sente in colpa lo stesso, in quanto non \u00e8 riuscito a salvare la sua amica Gwen.\nSuperstar (34, parte II - 37, parte I).\nCapitoli della saga:\nTrama.\nLa saga raccoglie tre storie di due parti ciascuna, non collegate tra loro. Nella prima Peter Parker e Wolverine si scambiano il corpo. Non sapendo cosa fare decidono di incontrarsi a scuola di Parker. Una volta l\u00ec, Peter/Wolverine chiede a Wolverine/Peter di andare a scuola perch\u00e9 ha gi\u00e0 molte assenze, ma mentre lo aspetta fuori, Peter cerca di fermare un inseguimento della polizia. Impacciato con il nuovo corpo finisce sotto un'auto e viene arrestato. Wolverine indossa la maschera di Spider-Man e va a liberare Peter, che nel frattempo ha chiamato gli X-Men. Una volta fuori i due catturano Shocker e vengono raggiunti dagli X-Men. Jean Grey rivela che \u00e8 stata lei a scambiare le menti per punire Logan. Nella seconda parte, Johnny Storm \u00e8 costretto dalla sorella Susan a tornare a scuola. Lui per\u00f2 vuole andare ad una scuola normale e poco conosciuta, cos\u00ec finisce alla Midtown High School. Liz Allen \u00e8 subito attratta dal ragazzo, cos\u00ec, con Peter, Mary Jane e Kong si concedono un momento di relax, in spiaggia. La sera vicino al fuoco parlano e Johnny afferma che secondo lui Spider-Man \u00e8 un vero eroe ma tocca le fiamme, prende fuoco e vola via. Il giorno dopo Mary Jane dice a Peter di andare a parlargli nei panni di Spider-Man. Lui esegue, ma mentre si conoscono scoppia un incendio in un palazzo ed i due insieme riescono a salvare delle persone. Johnny capisce cos\u00ec che per fare del bene deve usare i suoi poteri. Nella terza parte della storia, Peter e Mary Jane decidono di andare in un ristorante di alta classe per passare del tempo insieme. Mentre sono l\u00ec Mary Jane chiede a Peter come \u00e8 andata la giornata. Lui le racconta che prima ha aiutato gli Ultimates a fermare Deathlock e poi, come promessogli da Jameson, \u00e8 andato con Ben Urich a scrivere un articolo sul Dottor Strange. Una volta a casa del dottore per\u00f2, ha avvertito un pericolo, per cui, nei panni di Spider-Man \u00e8 intervenuto per salvare il Dottor Strange. Ma dopo questo evento non ricorda pi\u00f9 nulla. Mary Jane si rivela essere un demone e gli dice che adesso il ragazzo \u00e8 prigioniero di un incubo dove ha diverse visioni e allucinazioni di persone a lui care che lo accusano di tutte le loro sofferenze e dispiaceri. Fuori, il Dottor Strange viene messo a conoscenza dal suo aiutante posseduto da un demone che ora si trova nel corpo di Spider-Man. I due riescono a liberare il ragazzo che sconvolto fugge via senza andare all'appuntamento con Mary Jane.\nHobgoblin (37, parte II - 40).\nCapitoli della saga:\nTrama.\nDurante la ricreazione scolastica, Spider-Man combatte e sconfigge Averla assassina. Tornato a scuola incontra il suo vecchio amico Harry Osborn, che nel frattempo era stato fatto allontanare dalla citt\u00e0 da Nick Fury per proteggerlo da suo padre. Peter dice a Mary Jane di stare lontano da Harry perch\u00e9 pu\u00f2 essere pericoloso, ma la ragazza si altera, non comprendendone il motivo. Zia May decide di trasferirsi qualche isolato pi\u00f9 in l\u00e0 per allontanarsi da una casa piena di brutti ricordi. Harry va a trovare Peter e gli dice che lui e Mary Jane stavano insieme e che non si erano mai lasciati. In un flashback viene mostrato dove \u00e8 stato Harry, e che, quando \u00e8 ritornato in citt\u00e0, \u00e8 stato avvicinato da un ex collaboratore di suo padre che lo ha portato in un bunker segreto dove c'erano diversi campioni di OZ. Nel presente Peter parla a Mary Jane di quello che gli ha detto Harry, e poi, nei panni di Spider-Man lascia la scuola. Mary Jane parla con Harry, il quale le dice che Peter ha ucciso suo padre. Spider-Man, mentre si trova in strada, aggredisce dei teppisti, e per la rabbia, rischia di ucciderne uno di loro. Consapevole del danno provocato, lo porta in ospedale parlando con il capitano della polizia Jeanne de Wolfe, che gli propone il suo aiuto in caso di necessit\u00e0. Nel corso della serata, mentre si trova in casa, Peter riceve una telefonata da Harry ma zia May gli impedisce di andare da lui. Il giorno dopo Peter e Mary Jane parlano e Peter le rivela che non ha ucciso il padre di Harry e che deve stare lontana da Harry, perch\u00e9 \u00e8 pericoloso. Spider-Man va dall'amico per chiedere spiegazioni, ma arrivato l\u00ec comprende che c'\u00e8 qualcosa non va, perch\u00e9 Harry parla da solo. Il ragazzo crede di parlare con l'uomo che lo ha avvicinato tempo prima, ma \u00e8 solo un'illusione, e improvvisamente si trasforma in un mostro come suo padre, ma di colore giallo. Inizia lo scontro e dall'appartamento di Harry finiscono per strada. Mary Jane, giunta sul posto con le stesse intenzioni di Peter, rischia di essere uccisa dal mostro, ma Spider-Man la porta in salvo. Poco dopo arriva una squadra dello S.H.I.E.L.D. che riesce ad abbattere il mostro. Mentre Spider-Man si allontana, Nick Fury dice ad un suo uomo che bisogna togliere i poteri a Peter. La sera Peter va da Mary Jane per dirle che la lascia perch\u00e9 stando con lui rischia sempre la vita. Qualche giorno dopo un ragazzo di nome Mark Raxton ci prova con lei, ma lo rifiuta perch\u00e9 sa che lei e Peter prima o poi torneranno insieme.\nGuerrieri (41-42-44-45, parte I).\nCapitoli della saga:\nTrama.\nTesta di Martello torna in citt\u00e0 ed uccide Silvermane. Peter ancora arrabbiato con Mary Jane lascia la classe, e, mentre vola appeso alle sue corde-ragnatele, vede esplodere un magazzino, il cui responsabile \u00e8 Testa di Martello, intenzionato a spodestare Kingpin dal trono di re del crimine. Una volta sul posto Spider-Man viene attaccato da \"Moonknight\" che lo crede il responsabile dell'accaduto, ma con l'arrivo della polizia riesce a fuggire. Nel frattempo Danny Rand esce di prigione. Il giorno dopo Spider-Man va alla Fisk Tower per combattere Kingpin, ma Elektra lo attende e lo invita ad entrare. Parla con Kingpin che gli consiglia di catturare Testa di Martello, altrimenti l'uomo, avido di potere, continuer\u00e0 ad uccidere. Spider-Man non sa che fare, cos\u00ec chiede consiglio a Jeanne De Wolfe. Intanto a Chinatown Danny Rand incontra il suo amico Shang Chi ed insieme iniziano a combattere gli uomini di Testa di Martello. Arriva Spider-Man che colpisce Testa di Martello alla fronte, e, quando sta per essere ucciso, in suo aiuto interviene la Gatta nera. Testa di Martello lancia una granata, nell'esplosione riesce a scappare, ma nel frattempo arriva la polizia. A tutta la scena ha assistito un tassista di nome Steven Grant. Dopo aver ucciso il suo avvocato, il Kingpin decide di andare al contrattacco. Peter e Mary Jane si parlano per chiarire i loro problemi, ma non risolvono nulla. Moon Knight, la polizia, Elektra, Danny e Shang-Chi scoprono dove vive Testa di Martello. Anche Spider-Man e la Gatta giungono sul luogo, cos\u00ec inizia una rissa fra tutti questi personaggi, Testa di Martello ed i suoi uomini. Spider-Man alla fine blocca tutti con la ragnatela e mentre sta chiamando la polizia, Elektra lo colpisce e lo lancia di peso verso un'auto della polizia giunta in precedenza sul luogo, poi ferisce a morte Moonknight. Spider-Man sta per essere arrestato, ma deWolfe lo libera appena in tempo per riuscire a salvare Testa di Martello gettato dalla finestra da Elektra. La donna inizia uno scontro con la Gatta Nera che viene salvata da Moonknight, che uccide la ninja e poi sviene. Alla fine la polizia arresta tutti, tranne Spider-Man, e la Gatta che gli vomita addosso dopo averlo visto in faccia e quando tenta di baciarla lei scappa. In questo frangente si scopre che Jeanne Dewolfe lavora per Kingpin. Tornato a casa, Zia May lo rimprovera perch\u00e9 non \u00e8 andato a scuola e lo avverte che lo caccer\u00e0 di casa se continuer\u00e0 a mentire.\nAnnual n\u00b01 (43).\nPi\u00f9 di Quanto mi Aspettassi !\nTrama.\nSpider-Man combatte Rhino. Nel frattempo Kitty Pride degli X-Men \u00e8 triste perch\u00e9 lei e Bobby Drake, l'uomo ghiaccio, si sono lasciati. Confida a Jean Greay del suo amore verso Peter, cos\u00ec lo chiama per fissare un appuntamento. Il giorno dopo si incontrano fuori dalla scuola di Peter per poi andare in cima ad un palazzo per stare da soli. Peter \u00e8 costretto ad indossare il costume per combattere Shocker ed insieme lo sconfiggono. Tornano sul tetto e dopo essersi baciati e scambiati gli indirizzi di posta elettronica, Kitty si imbarca sull'aereo degli X-men.\nSilver Sable (45, parte II - 47).\nCapitoli della saga:\nTrama.\nAl porto, Omega Red fa esplodere una nave della Roxxon, ma viene sconfitto da Spider-Man. Con diversi flashback si scopre che alcune persone stavano spiando Spider-Man da due settimane con lo scopo di catturarlo, e, quando lo avvistano vicino alla Midtown, entrano in azione. Il ragazzo esce da un vicolo in abiti civili e dopo averlo tramortito lo risvegliano per interrogarlo. In realt\u00e0 si tratta di Flash Thompson che viene picchiato, ma riesce a scappare in un momento di distrazione dei suoi rapitori. Peter si \u00e8 salvato perch\u00e9 si era nascosto nel vicolo per cambiarsi, ma non ha potuto farlo a causa della presenza di Flash. Silver Sable parla con l'uomo che l'ha assoldata, cio\u00e8 Donald Roxxon, per dirgli, che, per catturare Spider-Man non vuole pi\u00f9 denaro. Il rapimento di Flash diventa notizia del telegiornale, cos\u00ec il giorno dopo molte telecamere sono fuori dalla scuola di Peter. Alcuni poliziotti stanno per controllare il suo zaino, ma Mark Raxton, travestito da Spider-Man, crea scompiglio cos\u00ec Peter lascia la scuola. Va da Zia May per dirle che \u00e8 Spider-Man, ma la donna afferma che Spider-Man \u00e8 una persona orribile, cos\u00ec non dice nulla. Parlando con Kitty lei gli consiglia di attaccare i suoi avversari per anticiparli, cos\u00ec va da Flash nei panni di Spider-Man per chiedergli dove lo hanno portato, dopo averlo rapito. Nel frattempo a casa di Flash un uomo sta parlando con suo padre per chiedere il permesso per fare un telefilm sulla storia del figlio. Dopo aver parlato con Flash lo stesso uomo va sul luogo indicato, ma Spider-Man poco dopo viene catturato. Si risveglia nel grattacielo di Roxxon, che gli chiede del perch\u00e9 lo protegge, spiegandogli che Averla assassina e Omega Red avevano attaccato dei suoi possedimenti. Cercando di rivelare le sue impronte digitali, Sable scopre che Peter \u00e8 protetto dallo S.H.I.E.L.D. Improvvisamente vengono attaccati dall'Avvoltoio che vuole uccidere Roxxon, ma Spider-Man e Sable riescono a sconfiggerlo. Nick Fury scopre che l'Avvoltoio \u00e8 Blackie Drago, e, rintracciando una chiamata minacciosa fatta a Roxxon in quel momento scopre chi \u00e8 la vera minaccia, Elijah Stern che lavorava per Roxxon, ma \u00e8 stato licenziato, cos\u00ec per vendetta ha cercato di uccidere l'uomo. Ma Nick Fury invece di arrestarlo, lo assume. Il telefilm su Flash va in onda, ed il ragazzo diventa molto popolare, facendo arrabbiare Peter.\nDeadpool (48-49).\nCapitoli della saga:\nTrama.\nSia Spider-Man che Kitty in costume combattono Ringer e lo sconfiggono. Dopo il combattimento, Peter accompagna Kitty in un magazzino abbandonato nel Queens dove la ragazza sale sull'aereo degli X-men telecomandato che la riporta allo Xavier Institute, ma una volta giunta all'Istituto viene attaccata dai suoi compagni. Cerca di fuggire, utilizzando i suoi poteri, ma accidentalmente attraversa il computer e viene catturata. Peter vede l'aereo, e, indossato il costume vi salta sopra. Una volta dentro parte per portarlo alla scuola dei mutanti, dove viene colpito da Deadpool. Peter si risveglia su un elicottero e lanciato sull'isola di Krakoa. Viene poi attaccato da un cyborg, mezzo uomo, mezzo robot, ma viene aiutato dagli X-man. Improvvisamente appare Deadpool con la sua squadra ed inizia lo scontro. Si scopre che quello che sta succedendo \u00e8 tutto ripreso da telecamere perch\u00e9 si tratta di un Reality Show creato da Mojo dove Deadpool e la sua squadra cacciano e uccidono mutanti. Tempesta crea un diversivo e il gruppo attacca Deadpool. Spider-Man lo smaschera, rivelando le sembianze di Xavier. I ragazzi sono sorpresi ma comprendo che \u00e8 solo un inganno. Scappano, ma poco dopo inizia un altro scontro, durante il quale Spider-Man riesce a togliere nuovamente la maschera a Deadpool. Stavolta appare la vera \"faccia\" dell'avversario, senza pelle e con il cervello scoperto. L'uomo rivela che lui e la sua squadra si sono sottoposti a degli esperimenti per modificare il proprio corpo per essere in grado di uccidere i mutanti. Kitty lo attraversa, va in tilt ed esplode. Il gruppo irrompe nello studio televisivo sull'isola, libera il vero prof. Xavier e distrugge tutte le telecamere. Salgono su un jet e tornano a casa. All'orizzonte appare la figura di Deadpool ancora vivo. Arrivato a casa Peter crede che sua zia lo punir\u00e0 per essere tornato tardi, ma scopre che non c'\u00e8 in casa in quanto si trova in compagnia di Miles Warren.\nMorbius (50).\nCapitoli della saga:\nTrama.\nIn passato, Spider-Man intercett\u00f2 un uomo di colore in procinto di compiere un assassinio. Intervenendo, si rende conto che si tratta di Blade, per impedirgli di compiere l'irreparabile, lo blocca subito, ma l'uomo a cui ha salvato la vita, stranamente, lo attacca. Cos\u00ec Blade, per difendere Peter, uccide l'uomo misterioso. Nel presente Peter scopre che il video in cui Spider-Man e Kitty si abbracciano sull'isola di Krakoa \u00e8 stato diffuso su Internet, cos\u00ec i due, per non destare sospetti sulla loro reciproca identit\u00e0, non potranno pi\u00f9 mostrarsi in pubblico. Nel frattempo Ben Urich vuole scrivere un articolo sui vampiri, per cui parla con \"Jennifer Grunwald\", una testimone che ha affermato di essere stata morsa da uno di loro. Ma, una volta giunto in casa della donna viene sorprendentemente morso sul collo. Nessuno lo vede pi\u00f9, ma Peter trova dei strani documenti per cui si reca a casa di Jennifer. Quando vi giunge, viene improvvisamente attaccato da un enorme lupo mannaro, ma Morbius lo aiuta e lo uccide. Spider-Man per poter portare Urich all'ospedale deve combattere contro Morbius, che a sua insaputa vuole curare lo stesso Urich. Nel frattempo arriva un gruppo di vampiri. Uno di loro morde Spider-Man sul collo, ma viene nuovamente salvato da Morbius: gli spiega di non temere il morso del vampiro, in quanto il suo sangue modificato dal ragno, ha impedito che venisse infettato. I due combattono e uccidono gli avversari. Poi Morbius cura Urich e scompare. Il giorno dopo Peter dice a Mary Jane quello che gli \u00e8 successo, per cui la sua ragazza, per confortarlo, lo abbraccia.\nAnnual n. 2 (51).\nCapitoli della saga:\nTrama.\nTrama: Spider-Man sconfigge Shocker e consigliato da Franklin Foggy Nelson lo porta alla centrale di polizia per testimoniare contro di lui. \"Jeanne De Wolfe\" lo informa che in citt\u00e0 c'\u00e8 un nuovo mafioso di nome Frank Oliver detto Kangaroo e gli chiede di catturarlo perch\u00e9 la polizia ci avrebbe messo troppo tempo. Tutto questo andrebbe a vantaggio di Kingpin, ma il ragazzo non lo sa. Spider-Man va dove gli ha detto deWolfe. Sul posto entra in un locale dove Devil e Kangaroo stanno combattendo. Spider-Man cerca di aiutarlo, ma Devil, per non averlo tra i piedi, lo colpisce. Matt Murdock era venuto a conoscenza dell'arrivo di Kangaroo in citt\u00e0 per cui aveva deciso di toglierlo di mezzo. Improvvisamente il Punitore, uscito di prigione, compare e spara un razzo all'interno del locale, tentando di uccidere sia Spider-Man che Devil, ma vengono salvati da Moon Knight, che, dopo essere stato ferito da Elektra era finito in coma, ma una volta sveglio era fuggito dall'ospedale. Spider-Man cerca di fermarli, ma nel frattempo Devil mette k.o. Kangaroo. Arriva la polizia e il Punitore uccide Jeanne deWolfe. Spider-Man vuole fargliela pagare ma Devil gli spiega che la donna lavorava per Kingpin. Tutti vanno via ma pi\u00f9 tardi Devil trova Moon knight e gli propone di unirsi ad altri per fermare definitivamente Kingpin.\nLa saga del Clone (52 - 56, parte I).\nTrama.\nPeter Parker litiga con la fidanzata Kitty Pryde perch\u00e9 ha accettato un appuntamento con Mary Jane Watson. Dopo scuola, Peter si reca al centro commerciale con Mary Jane, ma improvvisamente un criminale, di nome Scorpione, scatena il panico nello stesso centro commerciale in cui Peter e Mary Jane si trovano. Cos\u00ec Peter \u00e8 costretto ad intervenire in costume, ma prima suggerisce a Mary Jane di tornare a casa. Spider-Man lo sconfigge, e, togliendogli la maschera, scopre che lo Scorpione ha le sue stesse sembianze. Mary Jane, giunta finalmente a casa nella sua stanza, viene sorprendentemente rapita da un uomo misterioso.\nNon sapendo cosa fare, Spider-Man porta lo Scorpione dai Fantastici Quattro. Qui Peter si smaschera per far capire il problema, cos\u00ec Mister Fantastic, analizzando il sangue di Peter, rivela che il loro DNA corrisponde per il 94%, per cui suppone che lo Scorpione sia un clone di Spider-Man. Peter torna a casa e scopre che Mary Jane \u00e8 scomparsa, cos\u00ec raggiunge un magazzino dove lui e Mary Jane di solito si incontrano, ma l\u00ec stranamente trova la Donna Ragno. Lui l'attacca credendo che sia stata lei a rapire Mary Jane, ma viene sconfitto e sviene. Quando si risveglia, torna alla sua vecchia casa ed incontra con sua grande sorpresa Gwen Stacy, in realt\u00e0 uccisa tempo prima da Carnage. Intanto, Mary Jane riprende conoscenza in una cupola di vetro in una centrale della Oscorp ormai abbandonata e scopre che a rapirla \u00e8 stato un falso Peter sfigurato. Il falso Peter sfigurato (ispirato a Kaine) \u00e8 un secondo clone, come lo Scorpione, e dice a Mary Jane che l'ha catturata perch\u00e9 vuole renderla uguale a lui, cosicch\u00e9 possa proteggersi da sola.\nPeter, molto incuriosito, parla con Gwen: si ricorda solo di essersi risvegliata in uno strano ospedale. Inaspettatamente arriva zia May che, scioccata vedendo Gwen, scappa. Non avendo spiegazioni da darle, Peter \u00e8 costretto a rivelarle che lui \u00e8 Spider-Man. Ma Zia May, shockata dalla doppia rivelazione, decide di cacciarlo di casa, ferita dal fatto che in tutti questi anni Peter le ha sempre mentito e fatta soffrire, ma improvvisamente arriva Richard Parker, il padre di Peter. Richard rivela di non essere mai salito sull'aereo dove si ipotizzava fosse morto, e che in seguito fu contattato da uomini della CIA che gli chiesero di continuare gli studi sul Simbionte. Intanto, il clone sfigurato di Spider-Man, Kaine viene attaccato da un terzo clone di Peter dotato di sei braccia, la Tarantula Nera, che vuole liberare Mary Jane, ma Kaine, riesce a sconfiggerlo. Nel frattempo Nick Fury, messo a conoscenza da parte di Mr. Fantastic dell'esistenza del primo clone, lo Scorpione, arriva nel Queens con uomini dello S.H.I.E.L.D. e una squadra di robot Amazzaragno, circondando la casa. Improvvisamente Gwen si trasforma in Carnage e li attacca: per lo spavento a zia May viene un infarto. Mentre avviene tutto questo, Mary Jane si risveglia con Kaine, il secondo clone di Spider-Man, che gli confida: \"sei come me\".\nPeter, arrabbiato per quello che sta succedendo, attacca Nick Fury ma viene ammanettato. Fortunatamente intervengono i Fantastici Quattro. La Cosa e Mr. Fantastic combattono Carnage/Gwen Stacy, mentre la Donna Invisibile si occupa di zia May. Gli Ammazzaragno colpiscono il mostro con speciali raggi, riportando Gwen alla normalit\u00e0, che, dopo il essere stata colpita, sviene. Peter sta per essere rapito, ma la Donna Ragno interviene e riesce a liberarlo. Entrambi saltano su un camion, cos\u00ec la Donna Ragno gli racconta cosa sta succedendo. Dice di chiamarsi Jessica Drew e che lei ed altri cloni sono stati creati da Ben Reilly e dalla sua \u00e9quipe. Jessica \u00e8 un clone donna di Peter, la sua versione femminile. Un giorno, nel laboratorio in cui si trovavano, siamo testimoni della accidentale fuga di Carnage/Gwen Stacy che aprirono anche le camere dove c'erano stoccati i cloni che, avendo ricordi di Peter, sono fuggiti. Intanto, Mary Jane per la tensione si trasforma in un mostro simile a Goblin, ma rosso anzich\u00e9 verde.\nPeter e Jessica raggiungono la Oscorp. Jessica ipotizza che Mary Jane possa trovarsi in questa azienda, infatti, appena arrivati, soccorrono il terzo clone, il Peter a sei braccia, che spiega che il secondo clone, Kaine, il Peter sfigurato, ha iniettato a Mary Jane l'OZ. Calmata da Peter, Mary Jane torna umana, ma sviene, per cui Peter chiede a Kaine dove ha preso l'OZ. Compare quindi il Dottor Octopus insieme a Fury e Mr Fantastic. L'uomo rivela ai supereroi che \u00e8 stato lui a produrre l'OZ. I soldati dello S.H.I.E.L.D. uccidono il secondo clone, Kaine. Peter chiede a Nick Fury e a Mister Fantastic di uscire dall'edificio, per poter convincere Octavius. Lui accetta e parte una feroce battaglia tra Peter con Jessica Drew e il Dottor Octopus che uccide il terzo clone, il Peter con sei braccia. Octopus rivela che il suo vero potere \u00e8 quello di controllare i metalli, non solo le sue braccia, ma alla fine viene sconfitto da Peter e dalla Donna Ragno. Gli X-men vedono in TV quello che sta succedendo nel Queens e Kitty convince il gruppo ad intervenire.\nLa Donna Invisibile, dopo aver portato zia May in ospedale, ha dei dubbi sulla vera identit\u00e0 di Richard Parker, cos\u00ec analizza il sangue dell'uomo e scopre che non \u00e8 l'originale ma un clone ad invecchiamento rapido che poco dopo muore di vecchiaia. Nel frattempo Mary Jane viene condotta al Baxter Building dove viene guarita dal dottor Richards. La Torcia Umana torna alla Oscorp e porta Peter da Mary Jane. L\u00ec Peter si rappacifica con la ragazza e i due tornano insieme. Mister Fantastic gli rivela che con l'OZ estratto da Mary Jane hanno creato una medicina che gli permetter\u00e0 di far regredire gli effetti dell'OZ nel suo sangue: se Peter vorr\u00e0, potr\u00e0 scegliere di non essere mai pi\u00f9 Spider-Man. Il ragazzo non sa cosa rispondere e va in ospedale da sua zia. Fuori dalla stanza arrivano anche Kitty Pride e Jean Gray. Kitty con il pensiero chiede a Xavier di cancellare la memoria alla zia di Peter ma lui rifiuta, causando una incontrollata reazione di Kitty: un urlo roboante. Quasi contemporaneamente, in stanza entra Fury che spiega al ragazzo che dopo tutto quello che ha passato credeva che Peter diventasse un nuovo supercriminale, cos\u00ec decise di far costruire gli Ammazzaragni e di arrestarlo, ma adesso ha capito che non succeder\u00e0 mai. Peter dice all'uomo di informare Mr Fantastic che rifiuta la sua offerta. Poco dopo Zia May si sveglia dal coma.\nAlla fine Carnage/Gwen Stacy, il clone di Gwen, e lo Scorpione, il primo clone di Peter, finiscono nelle mani dello S.H.I.E.L.D., Octavius viene nuovamente arrestato e la Donna Ragno, dopo aver parlato con Peter, decide di accettare l'identit\u00e0 di Jessica Drew.\nCavalieri Marvel (56, parte II - 58).\nCapitoli della saga:\nTrama.\nIn attesa che la sua casa sia ricostruita, Peter dorme da Mary Jane. I due ragazzi si trovano in ospedale a far visita a Zia May, quando, guardando la televisione, si rendono conto che Spider-Man \u00e8 divenuto un personaggio molto popolare. Anche il Kingpin si rende conto di tale popolarit\u00e0, scoprendo anche di aver acquistato casualmente anche una ditta che deteneva i diritti per utilizzare l'immagine di Spider-Man: cos\u00ec, per rovinare l'immagine pubblica del nostro supereroe, decide di venderli. Peter chiede a Jameson di poter lavorare di pi\u00f9, richiesta che stranamente accetta. Nel frattempo un uomo mascherato chiede a Kingpin di esser assoldato come sicario, ma comprende che \u00e8 un inganno, e, dopo avergli tolto la maschera scopre che si tratta di Shang Chi il quale, mentre scappa, viene salvato da Devil. Il giorno dopo a scuola Peter riceve la visita dell'avvocato Matthew Murdock che scopre essere Devil con la proposta di uccidere Kingpin. Nel frattempo, una nuova alunna si trasferisce nella classe di Peter: \u00e8 Kitty Pryde. Tutti i ragazzi sono sorpresi di avere una mutante in classe, cos\u00ec Peter dopo la scuola, per rassicurarla, parla con lei. La sera onora l'appuntamento con Devil, ma ad aspettarlo ci sono il Dottor Strange, Moonknight, Pugno d'acciaio e Shang Chi. Parlando agli astanti, Spider-Man li informa che vuole catturare una volta per tutti, Kingpin ma non vuole ucciderlo. Poco dopo si scopre che Pugno d'acciaio \u00e8 un infiltrato, in realt\u00e0 lavora per Kingpin. Come Shang Chi, Moonknight con un diverso costume cerca di diventare sicario di Kingpin, che, per verificare le sue doti gli ordina di portargli Spider-Man. L'uomo soffrendo di personalit\u00e0 multipla si immedesima nel ruolo, e, dopo aver sconfitto sia Spider-Man che Kitty porta il ragazzo da Kingpin. L'uomo toglie la maschera al ragazzo e lo interroga poi colpisce Moonknight ed ordina ai suoi uomini di ucciderlo. Devil e il dottor Strange individuano finalmente il luogo dove \u00e8 avvenuto l'interrogatorio ma una volta giunti l\u00ec constatano che non c'\u00e8 pi\u00f9 nessuno. Mentre stanno parlando al solito posto, Spider-Man attacca Devil il quale si scusa per il comportamento di Moonknight. Con i suoi poteri Devil capisce che il traditore del gruppo \u00e8 Pugno d'acciaio. Dopo la lotta Pugno d'acciaio va da Kingpin sotto ordine di Devil in modo che venga distratto dalla vera intenzione di quest'ultimo, uccidere la moglie di Kingpin in coma. Spider-Man parlando con lui per\u00f2 riesce a fermarlo ma dice a Kingpin di lasciare il paese. Nel frattempo Moonknight si riprende, essendo solo stato ferito alla testa con il colpo di pistola, e va dalla polizia per denunciare Kingpin il quale un attimo prima di salire sul suo jet privato viene arrestato.\nMorte di un Goblin (59- 1\u00baparte 62).\nCapitoli della saga:\nTrama.\nLa prima parte del primo capitolo non \u00e8 collegato alla storia, ma mostra una conversazione tra Peter e zia May e lo scontro tra Spider-Man e un personaggio chiamato, Spot. La vera storia inizia con Spider-Man e Kitty mentre catturano Shocker. Nel corso di questa impresa Kitty ha cambiato costume. Poco dopo i due tornano a scuola, mentre la professoressa assegna alla classe un compito: divide gli alunni in coppie, consegnando loro un bambolotto del quale dovranno prendersi cura, come se fosse un vero bambino. Peter e Kitty vengono messi in coppia, cos\u00ec Mary Jane si arrabbia. Ma Kong prova qualcosa per Kitty. Nel frattempo, procurando un'esplosione, Norman Osborn recluso nel carcere di Triskelion riesce ad evadere. Nella confusione scappano diversi criminali, tra cui Electro e una misteriosa ragazza con i capelli biondi. Non contento dell'evasione, Osborn provoca dei danni anche al porto, poi va dal suo avvocato e chiama il suo addetto stampa per un'intervista televisiva: si tratta di mettere in cattiva luce lo S.H.I.E.L.D. Osborn racconta quindi, che fu Nick Fury ha trasformarlo in un mostro. L'intervista viene vista sia da Peter che da Mary Jane, cos\u00ec il ragazzo invita la sua fidanzata a lasciare per un po' di tempo la citt\u00e0. Peter sotto le spoglie di Spider-Man, si reca a casa di Osborn, ma qui trova Electro per cui inizia uno scontro. I due finisco in strada, e, dopo che Spider-Man ha sconfitto l'avversario, interviene una squadra dello S.H.I.E.L.D. con il nuovo capo, Carol Danvers, che, non conoscendo gli accordi tra Spider-Man e Fury, lo cattura per rinchiuderlo nel carcere di Triskelion. Vedendo alla televisione l'accaduto, Kitty va a liberare Peter, ma quando stanno per fuggire, Danvers propone un accordo: loro due collaboreranno con lo S.H.I.E.L.D. per catturare Osborn, che nel frattempo viene rintracciato a casa del suo ex contabile. Durante lo scontro Spider-Man e Osborn, alias il Goblin, cadano entrambi dalla finestra. Ma Spider-Man ha terminato la riserva di ragnatele, per cui non \u00e8 in grado di fermare la caduta: solo Kitty riesce a salvarlo. Il Goblin cade a terra provocando tanti danni ed una serie di esplosioni, ma riesce a fuggire. Finalmente Peter torna a casa dove lo attende Osborn, accende la TV e vede che Harry Osborn, il figlio di Osborn, sta rilasciando un'intervista, in cui rivela che suo padre ha mentito iniettandogli un siero per trasformarlo in un secondo Goblin. Osborn con l'eliveivolo si reca allo S.H.I.E.L.D. dove si trova Harry. Appena arrivato il figlio si trasforma e cerca di fermarlo con l'aiuto dei soldati. Nello scontro interviene anche Spider-Man. Osborn per la rabbia colpisce con violenza il figlio e lo uccide. Quando Osborn si rende conto di aver ucciso suo figlio, implora che lo uccidano, cos\u00ec Carol Danvers gli spara. Il giorno dopo in classe Peter, rivolgendosi ai compagni. ricama l'elegia di Harry raccontado che il ragazzo era stato non solo il suo migliore amico, ma anche un eroe.\nSpiderman e i suoi fantastici amici (62, parte II - 63).\nCapitoli della saga:\nTrama.\nPeter \u00e8 ancora triste per la morte di Harry, quando viene a sapere che \"Liz Allen\" da un po' di tempo sta male. Johnny Storm, la Torcia Umana, si sente frustrato perch\u00e9 non si trova bene con qualunque ragazza decida di stare, cos\u00ec il giorno dopo va nella scuola di Peter. Qui arriva anche Bobby Drake, l'Uomo Ghiaccio. Entrambi desiderano sapere come sta Kitty. Approfittando della bella giornata e per passare del tempo insieme, il gruppo decide di andare in spiaggia. La sera vicino al fal\u00f2 improvvisamente Liz prende fuoco e vola via. Bobby la riporta indietro, ma la ragazza ha paura di essere una mutante, cos\u00ec in preda alla disperazione, spicca il volo e scompare. Kong invita Peter andare a parlargli, e gli fa capire che da tempo era a conoscenza del segreto della ragazza. Nel frattempo Bobby riesce a trovare Liz. Anche Spider-Man la trova e le spiega che pu\u00f2 usare i suoi poteri sia per fare del bene sia per fare del male. All'improvviso compare Magneto che rivela a Liz di conoscere la verit\u00e0. Spider-Man e l'Uomo Ghiaccio tentano di fermarlo ma vengono sconfitti. Liz vola a casa sua ma Magneto la segue, rivelando alla ragazza che suo padre \u00e8 un mutante e che fa parte della confraternita di Magneto e quindi anche lei deve seguirlo. Nel frattempo arrivano anche gli X-Men. Liz non sa che fare e vola via a casa di Mary Jane che decide di fargli compagnia. Subito dopo si presenta Spider-Man che rivela la sua identit\u00e0 alla ragazza che rimane sorpresa. Peter le parla, e Liz capisce che la cosa giusta da fare \u00e8 andare con gli X-Men. In un flashback viene mostrato Magneto che confida a Blob, uno dei membri della sua Confraternita, di avere una figlia.\nAmati nemici (64).\nCapitoli della saga:\nTrama.\nNel numero sono raccolte due storie brevi. Nella prima osserviamo Mary Jane, triste, per la partenza di Liz mentre Peter cerca di consolarla. Poi, lui e Kitty mostrano alla professoressa le condizioni del bambolotto che lei aveva assegnato come \"compito\". Il bambolotto in realt\u00e0 \u00e8 distrutto e bruciato. Peter spiega alla professoressa, che, mentre si trovava a lavorare al Bugle, il super criminale Omega Red, era entrato per uccidere Jameson: una vendetta contro il giornalista a causa di un articolo in cui si parla della sua sconfitta da parte di Spider-Man, articolo che ha privato Omega Red di tutti gli ingaggi. Spider-Man \u00e8 intervenuto per fermarlo, ma nello scontro il bambolotto viene distrutto. La professoressa assegna un 6- alla coppia, per la gioia di Kitty, e il dispiacere di Peter. Nella seconda storia, nel corso di un servizio per la TV sulla scuola di Mary Jane e Peter, Shocker rapina una banca. Spider-Man interviene e gli blocca le mani ma con un dispositivo situato nella cintura, ma Shocker riesce lo stesso a metterlo k.o. portandolo in un capannone. Mary Jane preoccupata dell'incolumit\u00e0 del suo amato, chiede aiuto a Kitty. Nel frattempo Shocker toglie la maschera a Peter, che si arrabbia, perch\u00e9 scopre che si tratta di un ragazzo, cos\u00ec inizia a colpirlo con le sue armi. Kitty chiede aiuto al nuovo capitano della polizia, che, grazie al video di Mary Jane, riesce a individuare il luogo in cui si trovano Spider-Man e lo Shocker. Nel frattempo Peter riesce a liberarsi, sconfigge Shocker e aiutato da Kitty lascia il magazzino, e la polizia arresta Shocker.\nLa guerra dei simbionti (65 - 67).\nCapitoli della saga:\nTrama.\nQuesta saga segue la stessa trama del videogioco di Ultimate Spider-Man, ma fino ad un certo punto. In realt\u00e0 inizia parecchie settimane prima dell'attuale presente dell'universo ultimate, probabilmente dopo la prima apparizione di Venom. Inizia in un parco, con Eddie Brock seduto su una panchina mentre racconta alle persone che gli si siedono accanto ci\u00f2 che gli \u00e8 capitato dopo lo scontro con Peter Parker. Racconta che dopo essere sopravvissuto allo scontro ed essersi risvegliato in un parco ha visto Spider-Man combattere Rhino e il simbionte provare una piacevole sensazione. Poi \u00e8 stato attaccato da Silver Sable e dalla sua squadra, riuscendo a fuggire. Diverso tempo dopo, un mese prima dell'attuale presente, ha riprovato la stessa sensazione e comprendendo che Peter era vicino ha voluto incontrarlo mentre il ragazzo si trovava in gita al museo. Nel museo \u00e8 avvenuto lo scontro che si \u00e8 concluso con la cattura di Venom da parte di Sable. La narrazione passa dal punto di vista di Peter. La sera successiva allo scontro con Rhino combatte lo Scarabeo che ha tentato di rubare un campione di simbionte dalle Roxxon Industries ma Spider-Man glielo impedisce. Poi Nick Fury riesce a convincere Peter ad occuparsi della questione, spiegandogli che lo Scarabeo ha a che fare con la Latveria. Dopo la cattura, Eddie scopre che Sable lo ha consegnato nelle mani di Bolivar Trask, un personaggio che vuole rubargli il simbionte per venderlo. Nello stesso momento, dopo lo scontro al museo, Peter torna a casa, e scopre che nel suo sangue sono presenti delle macchie nere e legge su internet che Venom \u00e8 tornato. Infatti venti minuti prima, durante dei test lo Scarabeo ha liberato Venom prelevandogli un campione di simbionte per poi scappare. Ma durante la fuga Venom lo ha raggiunto ed hanno combattuto per strada. Appena arrivato Spider Man viene ricoperto dal simbionte: prima combatte contro Silver Sable, poi viene inseguito dagli Ultimates, e sconfitto da un fulmine di Thor. La mattina dopo Peter si risveglia in casa, e dopo aver letto una e-mail di Fury, si reca al Triskelion per parlare con l'uomo che gli spiega che sono stati loro a riportarlo a casa; inoltre nel suo corpo non ci sono problemi e che il simbionte \u00e8 nelle loro mani. Infine Fury spiega a Spider-Man gli spiega che molte nazioni stanno cercando di impossessarsi del costume perch\u00e9 \u00e8 una formidabile arma biologica con la quale suo padre potrebbe aver scatenato la terza guerra mondiale. Tre settimane prima dell'attuale presente, nel carcere di Riker's Island il dottor Curt Connors viene trasferito su richiesta di misteriosi individui. Una settimana dopo lui e Tony Stark stanno interrogando Gwen Stacy nel Triskelion, quando un'esplosione causata da Norman Osborn causa l'evasione di molti supercriminali tra cui la stessa Gwen. Nel presente, mentre Peter e Mary Jane si stanno baciando fuori dalla scuola, arriva Eddie Brock che minaccia Peter dicendogli che gli deve riportare il simbionte, altrimenti gli roviner\u00e0 la vita. La sera stessa, Spider-Man cerca aiuto, prima dai Fantastici 4, e poi dagli Ultimates, ma senza successo. Cos\u00ec va al Bugle, e, controllando negli archivi del giornale, scopre che diversi colossi industriali tra i quali la Roxxon e la Trask cercano il simbionte. Dopo aver lasciato il giornale, Ben Urich controlla cosa ha cercato Peter, iniziando ad avere sospetti su di lui. Nel frattempo Peter torna a casa e nella sua soffitta trova Gwen. Mentre stanno conversando, qualcuno bussa alla porta. Si tratta di Eddie. La Zia May impaurita imbraccia una pistola e minaccia Eddie, che riesce a sottrargliela. Fortunatamente arriva Spider-Man che lo porta di forza sul tetto di un magazzino. Arriva anche Gwen, e Spider-Man, per fargli capire che il simbionte \u00e8 pericoloso, dice a Gwen di trasformarsi.\nDopo la trasformazione Carnage tocca Eddie, che, a causa di una minima presenza del simbionte nel suo corpo, diventa Venom. Durante lo scontro tra i due, Venom assorbe Carnage, diventando enorme e ai suoi piedi cade Gwen, ma, invece di combattere Venom fugge nelle fogne. Contemporaneamente arriva Ironman che porta i due al Triskelion. Stark spiega a Peter e alla zia che adesso Gwen \u00e8 una ragazza normale e convince la direttrice Danvers che Gwen sar\u00e0 al sicuro se rimane a casa dei Parker. Il giorno dopo Eddie si trova nuovamente nel parco, e, quando un uomo gli si siede accanto tenta di mangiarlo, grazie ad un dispositivo sul braccio l'uomo lo cattura. In realt\u00e0 \u00e8 lo Scarabeo, che, dopo essersi alzato in volo esclama \"Dio benedica la Latveria\".\nAnnual n. 3 (68, parte I).\nCapitoli della saga:\nTrama.\nMentre si trovano insieme, Mary Jane chiede a Peter se vuole copulare ora o aspettare. Il giorno dopo Peter, offeso si sottrae alla conversazione, per cui Mary Jane si pente di avergli chiesto di copulare. In seguito volando per la citt\u00e0, Spider-Man aiuta la polizia a fermare un'auto in fuga, al cui volante, stranamente, non c'\u00e8 nessuno. Il giorno dopo Jessica Jones, la direttrice della rete televisiva della scuola, chiede ai ragazzi che vi lavorano, tra cui Mary Jane, di indagare su Spider-Man e su quello che \u00e8 successo il giorno prima. Anche se non vuole parlare con Peter, Mary Jane va da lui per una spiegazione di cosa \u00e8 accaduto. Il ragazzo le racconta che, dopo aver fermato l'auto, il capitano della polizia gli ha chiesto di aiutarlo. Alla stazione di polizia gli spiegano che l'auto era solo un modo per ingannarli e poi gli hanno mostrato un video di una telecamera della banca in cui si nota un individuo che appare dal nulla, ruba i soldi, e scompare. Questo individuo, a causa del suo modo di fare, \u00e8 stato soprannominato Mysterio: \u00e8 alla sua quarta rapina. Mary Jane assicura che lei risolver\u00e0 lei. La sera stessa la ragazza che ha mostrato a Spider-Man il video, va in un magazzino abbandonato dove si trova Mysterio. Improvvisamente irrompe il supereroe, che, appena vede l'uomo cerca di colpirlo in faccia ma senza riuscirci, essendo questa apparentemente fatta di fumo. Arriva anche la polizia, ma il misterioso personaggio fa esplodere parte dell'edificio, e, prima di scomparire prende Spider-Man alla gola dicendogli che quando sar\u00e0 pronto lo affronter\u00e0. Tutte le persone presenti riescono a fuggire e la ragazza viene arrestata. Poco dopo Peter va nella stanza di Mary Jane e le dice che aveva ragione: Mysterio aveva un complice nella polizia. Poi tornano alla discussione avuta qualche giorno prima. Mary Jane gli dice che lo ama, ma che vuole aspettare prima di copulare, Peter si dichiara d'accordo con lei aggiungendo anche che, cresciuti, le chieder\u00e0 di sposarlo.\nUltimatum (68, parte II - 70).\nCapitoli della saga:\nTrama.\nMentre si trova ad un appuntamento con una pop star, Johnny Storm chiama Peter al cellulare, dicendogli di richiamarlo e trovare una scusa per andarsene. Peter lo richiama chiedendogli se vuole uscire con lui e i ragazzi, ma Johnny fingendo che ci sia un problema, vola via. Mentre vola gli pass accanto l'Avvoltoio, appena reduce da una rapina. Nel tentativo di fermarlo viene aiutato dalla Donna Ragno che facilmente sconfigge il rapinatore. Johnny \u00e8 subito attratto da lei, ma quando cerca di parlarle, la ragazza se ne va. Nello stesso momento a scuola di Peter zia May parla con il vicepreside per far riammettere Gwen alle lezioni. Il vicepreside le rivela per\u00f2, che a causa dell'attacco del Goblin, all'edificio, e della presenza di mutanti, la scuola rischia la chiusura, perch\u00e9 la gente \u00e8 spaventata. L'uomo \u00e8 anche interessato a come abbia fatto Gwen a tornare in vita: la zia le consegna una lettera firmata da Tony Stark, in cui viene descritta una spiegazione plausibile, ma questo sembra non convincerlo. Il giorno dopo Mary Jane, Kitty e Kong si recano a casa di Peter e Gwen con lo scopo di uscire tutti insieme. Appena vanno la polizia arresta zia May. Al distretto le chiedono che rapporti ci siano tra lei e Spider-Man. Improvvisamente un'onda di enormi proporzioni si abbatte sulla citt\u00e0. Sentendo un forte rumore tutti corrono fuori e vedono in mezzo alla strada una nave portata l\u00ec da una gigantesca ondata. Nel frattempo Peter, uscito dal vagone del treno dove si trovava con gli amici e indossato il costume, cerca di salvare pi\u00f9 persone possibili. Jameson vedendolo in azione capisce che Spider-Man \u00e8 un vero eroe e decide di scrivere su di lui, un articolo di elogio. Kitty grazie ai suoi poteri porta tutte le persone del treno in salvo. Zia May viene salvata dalla Donna Ragno: in palo elettrico stava per caderle addosso. Zia May approfitta della presenza della Donna Ragno per chiedergli di trovare Peter. Spider-Man intanto incontra Hulk e riesce a farsi aiutare nelle operazioni di salvataggio, sotto delle macerie trovano il corpo senza vita di Daredevil. Hulk calmandosi torna normale, ma Banner credendo che sia stato lui a combinare tutto quel disastro si ritrasforma e attacca Spider-Man, costretto a fuggire inseguito dal mostro. Arrivano a casa del Dottor Strange dove avviene un'esplosione che libera tutti i demoni che fino a quel momento prigionieri grazie al potere di Strange."}
{"id": "1205469", "revid": "248219", "url": "https://it.wikipedia.org/wiki?curid=1205469", "title": "Doridopsis", "text": ""}
{"id": "1205470", "revid": "110157", "url": "https://it.wikipedia.org/wiki?curid=1205470", "title": "Nordre Land", "text": "Nordre Land \u00e8 un comune norvegese della contea di Innlandet."}
{"id": "1205471", "revid": "248219", "url": "https://it.wikipedia.org/wiki?curid=1205471", "title": "Rhacodoris", "text": ""}
{"id": "1205473", "revid": "339392", "url": "https://it.wikipedia.org/wiki?curid=1205473", "title": "SCEE", "text": ""}
{"id": "1205475", "revid": "110157", "url": "https://it.wikipedia.org/wiki?curid=1205475", "title": "Ringebu", "text": "Ringebu \u00e8 un comune norvegese della contea di Innlandet, distretto di Gudbrandsdalen."}
{"id": "1205479", "revid": "767487", "url": "https://it.wikipedia.org/wiki?curid=1205479", "title": "Eredivisie 1969-1970", "text": "L'edizione 1969-70 della Eredivisie vide la vittoria finale dell'.\nCapocannoniere del torneo fu Willy van der Kuijlen (), con 26 reti."}
{"id": "1205483", "revid": "125973937", "url": "https://it.wikipedia.org/wiki?curid=1205483", "title": "Adriano (calciatore 1984)", "text": "Caratteristiche tecniche.\nDi ruolo terzino sinistro, era versatile in quanto poteva giocare anche da esterno di centrocampo per via delle sue capacit\u00e0 in fase offensiva, oltre che da terzino destro. Era ambidestro, nonostante il suo piede naturale fosse il sinistro.\nCarriera.\nClub.\nI primi anni e il Siviglia.\nNato a Curitiba, Paran\u00e1, Adriano ha iniziato a giocare da professionista per il suo club natale, il Coritiba Foot Ball Club, facendo il suo debutto in prima squadra non ancora diciottenne. Nel gennaio del 2005, \u00e8 passato al firmando un contratto di quattro anni e mezzo; il suo debutto in Primera Divisi\u00f3n arriva il 29 gennaio, in una sconfitta in casa per 0-4 contro i campioni di allora dell'. Gli andalusi, comunque, finirono al sesto posto e si qualificarono per la Coppa UEFA. Nelle stagioni seguenti Adriano continua a giocare in diverse posizioni per il Siviglia con uguale successo vincendo due Coppa UEFA di seguito, giocando 25 partite e segnando 4 gol in entrambe le edizioni. Nel finale della seconda edizione ha aperto le marcature nella gara contro l'RCD Espanyol (vittoria finale ai calci di rigore); in precedenza, alla fine di settembre del 2006, aveva aggiunto altri cinque anni di contratto. Dopo tre anni di residenza nel paese gli \u00e8 stata concessa la cittadinanza spagnola.\nAdriano ha lottato con alcuni infortuni durante la stagione 2009-10 ma ha comunque contribuito con 27 partite (nessun gol) con il Siviglia, ed \u00e8 arrivato quarto in campionato qualificandosi per l'UEFA Champions League.\nBarcellona.\nIl 16 luglio 2010 Adriano ha firmato un contratto di quattro anni pi\u00f9 uno di bonus con il Barcellona, per 9 milioni e mezzo di euro pi\u00f9 un bonus di quattro milioni, con l'inclusione di una clausola rescissoria di 90 milioni. Gli \u00e8 stata assegnata la maglia blaugrana numero 21, lasciata libera dall'ucraino Dmytro Chygrynskiy, ritornato dopo una sola stagione in Ucraina. Ha fatto il suo debutto in un'amichevole pre-campionato contro il V\u00e5lerenga Fotball, giocando nella seconda met\u00e0 di gara. Il 14 agosto arriva la prima presenza ufficiale nella prima tappa della Supercoppa nazionale in una sconfitta per 1-3 contro il Siviglia.\nAdriano ha trascorso la maggior parte della sua prima stagione con il Bar\u00e7a come sostituto. Il 2 febbraio 2011 ha segnato il suo primo gol per i catalani, la rete del 3-0 in semifinale contro l'UD Almer\u00eda in Coppa del Re (8-0 complessivo). Nel 2011 si \u00e8 laureato capocannoniere della Coppa del mondo per club FIFA 2011, peraltro vinta dal Barcellona, a pari merito con il compagno Lionel Messi.\nBesiktas.\nIl 29 luglio 2016, dopo sei stagioni al Barcellona, viene venduto ai turchi del Besiktas per 600.000 euro, che potevano arrivare a 1,7 milioni in caso di qualificazione alla successiva Champions League.\nAtletico Parainense.\nNell'estate del 2019 viene messo sotto contratto dall'Atletico Parainense (Brasile).\nKAS Eupen.\nIl 13 agosto 2020 torna in Europa, venendo acquistato dal KAS Eupen, club militante nella massima divisione del campionato belga, con cui firma un contratto biennale. \nNazionale.\nPoco dopo aver aiutato l'U-20 a vincere la FIFA 2003 World Youth Championship, Adriano ha fatto la sua prima presenza in squadra maggiore sempre nello stesso anno.\nNel 2004 ha fatto parte della squadra che ha vinto la Copa Am\u00e9rica, in Per\u00f9.\nStatistiche.\nPresenze e reti nei club.\n\"Statistiche aggiornate al 30 aprile 2021.\""}
{"id": "1205486", "revid": "1573940", "url": "https://it.wikipedia.org/wiki?curid=1205486", "title": "Mandelia mirocornata", "text": "Mandelia mirocornata \u00e8 un mollusco nudibranchio, unica specie del genere Mandelia e della famiglia Mandeliidae.\nIl nome del genere \u00e8 in onore di Nelson Mandela.\nDistribuzione e habitat.\n\"M. mirocornata\" \u00e8 stata osservata unicamente sulle coste del Sudafrica nella zona della Penisola del Capo."}
{"id": "1205487", "revid": "116359207", "url": "https://it.wikipedia.org/wiki?curid=1205487", "title": "Villars-sur-Ollon", "text": "Villars-sur-Ollon \u00e8 una frazione del comune svizzero di Ollon, nel Canton Vaud (distretto di Aigle).\nGeografia fisica.\nVillars-sur-Ollon \u00e8 una localit\u00e0 situata su di un altopiano naturale orientato a sud, nelle Alpi del Canton Vaud, ad un'altitudine di 1\u00a0258\u00a0m\u00a0s.l.m.\nStoria.\nNel XIII secolo il territorio di Villars appartiene ai Savoia della Baronia del Vaud, che nel 1359 confluisce nella Contea di Savoia (a sua volta divenuta Ducato di Savoia nel 1416).\nL'economia alpestre di Villars cominci\u00f2 modificarsi con il crescente sviluppo turistico e la pratica degli sport della neve nella seconda met\u00e0 del XIX secolo. La costruzione del grande albergo \"Villars Palace\" la conferm\u00f2 meta dell'alta societ\u00e0 gi\u00e0 nei primi decenni del XX secolo. \nNotevole impulso alla pratica dello sci venne dalla realizzazione della ferrovia per il colle di Bretaye nel 1913; altre installazioni di risalita seguirono nei decenni successivi comportando l'affermazione turistica della localit\u00e0.\nSociet\u00e0.\nEvoluzione demografica.\n. L'evoluzione demografica \u00e8 riportata nella seguente tabella:\nCultura.\nMolte personalit\u00e0 della cultura, della scienza e dell'arte hanno scelto di abitare a Villars-sur-Ollon.\nLa localit\u00e0 \u00e8 oggi nota anche per le scuole internazionali che vi hanno sede: l'Aiglon College, il Coll\u00e8ge alpin Beau Soleil, La Garenne ed il Pr\u00e9-Fleuri.\nEconomia.\nVillars-sur-Ollon \u00e8 una stazione sciistica e localit\u00e0 di villeggiatura estiva sviluppatasi a partire dagli anni 1850 con la costruzione di grandi alberghi frequentati da parte dell'alta societ\u00e0 dell'epoca.\nInfrastrutture e trasporti.\nVillars-sur-Ollon \u00e8 raggiungibile dall'autostrada Ginevra-Sion e dai relativi collegamenti stradali che salgono dalle uscite di Aigle (), Saint-Triphon e di Bex. Altro collegamento stradale \u00e8 con Ormont-Dessus e Gstaad attraverso il Col de la Croix.\nUn ulteriore collegamento \u00e8 fornito dalla ferrovia a cremagliera che da Bex raggiunge Villars e prosegue fino ai campi di sci del Col de Bretaye.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nSport.\nPer gli sport invernali la stazione di Villars dispone di un'estesa rete () di piste di sci per discesa e fondo.\n&lt;br&gt;La localit\u00e0 ha ospitato una tappa della Coppa del Mondo di sci alpino 1979 e alcune specialit\u00e0 dei III Giochi olimpici giovanili invernali del 2020.\nNel periodo estivo \u00e8 centro di escursioni. Altre attrezzature sportive di Villars sono una pista di pattinaggio su ghiaccio e una piscina mentre nella frazione di Arveyes \u00e8 un centro ippico. Un campo di golf a 18 buche (1\u00a0600\u00a0m\u00a0s.l.m.) completa le dotazioni sportive della localit\u00e0.\nVillars-sur-Ollon \u00e8 sede della squadra di hockey su ghiaccio Villars Hockey Club ."}
{"id": "1205489", "revid": "289247", "url": "https://it.wikipedia.org/wiki?curid=1205489", "title": "Brasileir\u00e3o", "text": ""}
{"id": "1205490", "revid": "29244", "url": "https://it.wikipedia.org/wiki?curid=1205490", "title": "Mandelia", "text": ""}
{"id": "1205491", "revid": "29244", "url": "https://it.wikipedia.org/wiki?curid=1205491", "title": "Mandeliidae", "text": ""}
{"id": "1205494", "revid": "1543377", "url": "https://it.wikipedia.org/wiki?curid=1205494", "title": "Tania Seino", "text": "Ala di 186 cm, ha militato nelle file della Trogylos Priolo in Serie B. \u00c8 soprannominata \"Alma de Cuba\".\nCarriera.\nNei club.\nArriv\u00f2 in Italia nel 1999-2000 e subito vinse lo scudetto con l'Isab Energy Priolo. Nella stagione seguente, era nella rosa della societ\u00e0 siciliana ma non scese in campo. Rimase ferma durante la stagione 2002-03 e gioc\u00f2 nella seconda divisione spagnola nel 2004-05, con il Seu d'Urgell.\nNel 2012-13 fu confermata dalla squadra siciliana. Dopo un periodo d'inattivit\u00e0, il 14 novembre 2013 venne ingaggiata dall'Olympia Catania, in Serie A2. \u00abGli obiettivi sono sicuramente pi\u00f9 ambiziosi - spieg\u00f2 Enzo Porchi -. Non si prende Seino per giocare la poule retrocessione, si spera di giocare la poule promozione\u00bb. La squadra si qualific\u00f2 alla fase per l'A1 e disput\u00f2 anche i play-off, uscendo in semifinale.\nNel 2014-15 scende in Serie C per vestire la maglia della Rainbow Catania.\nIn Nazionale.\nGioca anche con la nazionale cubana. Ha partecipato come titolare, con la nazionale Cubana, ai mondiali in Australia nel 1994, Berlino nel 1998, alle Olimpiadi di Atlanta 1996 e Sidney 2000.\nAllenatrice.\nDal gennaio 2015 allena la formazione Under-13 della Rainbow Catania e dal 2016 le giovanili dell'Eurovirtus Battiati.\nStatistiche.\nPresenze e punti nei club.\n\"Statistiche aggiornate al 30 giugno 2013\""}
{"id": "1205495", "revid": "767487", "url": "https://it.wikipedia.org/wiki?curid=1205495", "title": "Eredivisie 1970-1971", "text": "L'edizione 1970-71 della Eredivisie vide la vittoria finale del .\nCapocannoniere del torneo fu Ove Kindvall (), con 24 reti."}
{"id": "1205496", "revid": "767487", "url": "https://it.wikipedia.org/wiki?curid=1205496", "title": "Chiesa di San Michele alle Macchie", "text": "La chiesa di San Michele alle Macchie si trova nel comune di Vaglia, dal quale dista circa quattro chilometri, sul monte Morello.\nStoria e descrizione.\nIl nome Macchie \u00e8 dovuto alla presenza di \"macchie\" di cipressi e querce che caratterizzano la localit\u00e0. La chiesa \u00e8 sulla sinistra della Carza.\nNell'edificio religioso si conserva un dipinto sull'altar maggiore che rappresenta la \"Madonna del Buon Consiglio\", la cui festa si celebra il 27 settembre."}
{"id": "1205503", "revid": "2519", "url": "https://it.wikipedia.org/wiki?curid=1205503", "title": "Sel (Norvegia)", "text": "Sel \u00e8 un comune norvegese della contea di Innlandet, distretto di Gudbrandsdalen."}
{"id": "1205504", "revid": "767487", "url": "https://it.wikipedia.org/wiki?curid=1205504", "title": "Eredivisie 1971-1972", "text": "L'edizione 1971-72 della Eredivisie vide la vittoria finale dell'.\nCapocannoniere del torneo fu Johan Cruijff (), con 25 reti."}
{"id": "1205507", "revid": "287204", "url": "https://it.wikipedia.org/wiki?curid=1205507", "title": "Sentinel Range", "text": "Il Sentinel Range o Catena della Sentinella \u00e8 un'estesa catena montuosa dell'Antartide, facente parte dei Monti Ellsworth. Si sviluppa da Nord-Nord Ovest a Sud-Sud Est per circa 185\u00a0km ed \u00e8 larga circa 48\u00a0km. Molte cime della catena superano i 4.000\u00a0m s.l.m. e il Monte Vinson (4892\u00a0m) nella parte meridionale della catena montuosa \u00e8 la montagna pi\u00f9 alta di tutto il continente.\nDescrizione.\nLa catena fu individuata e fotografata dall'alto per la prima volta il 23 novembre 1935, da Lincoln Ellsworth. Venne esplorata e parzialmente esaminata nel gennaio del 1958 da una spedizione guidata da Charles Bentley. L'intera catena venne mappata dall'USGS per mezzo di fotografie aeree scattate dalla Marina statunitense negli anni dal 1958 al 1961.\nMontagne principali.\nLe dieci pi\u00f9 alte vette della catena montuosa sono:"}
{"id": "1205513", "revid": "599013", "url": "https://it.wikipedia.org/wiki?curid=1205513", "title": "Don Reid", "text": "Carriera.\nDopo aver giocato a livello liceale per la Largo High School di Largo, Maryland \u00e8 passato alla Georgetown University dove a speso quattro stagioni viaggiando a 4,5 punti e 4,0 rimbalzi di media a partita.\nFinita la carriera NCAA \u00e8 stato scelto dalla NBA nel Draft NBA 1995 al secondo giro con il numero 29 dai Detroit Pistons, con l'ultima scelta disponibile.\nSpecialista difensivo ha sempre avuto un ruolo marginale sia al college che nella NBA, dove in 8 stagioni ha totalizzato una media di 3,6 punti e 2,9 rimbalzi a partita in 13 minuti di utilizzo medio."}
{"id": "1205515", "revid": "647919", "url": "https://it.wikipedia.org/wiki?curid=1205515", "title": "Hoyas", "text": ""}
{"id": "1205516", "revid": "2519", "url": "https://it.wikipedia.org/wiki?curid=1205516", "title": "Skj\u00e5k", "text": "Skj\u00e5k \u00e8 un comune norvegese della contea di Innlandet, distretto di Gudbrandsdalen. \n\u00c8 famoso perch\u00e9 coperto da un'ombra pluviometrica che riduce sensibilmente le precipitazioni. Statisticamente piove di pi\u00f9 nel deserto del Sahara."}
{"id": "1205518", "revid": "287204", "url": "https://it.wikipedia.org/wiki?curid=1205518", "title": "Skjak", "text": ""}
{"id": "1205519", "revid": "767487", "url": "https://it.wikipedia.org/wiki?curid=1205519", "title": "Eredivisie 1972-1973", "text": "L'edizione 1972-73 della Eredivisie vide la vittoria finale dell'.\nCapocannoniere del torneo furono Cas Janssens (NEC Nijmegen) e Willy Brokamp (MVV Maastricht), con 18 reti."}
{"id": "1205520", "revid": "339392", "url": "https://it.wikipedia.org/wiki?curid=1205520", "title": "Sakha-Jakuzia", "text": ""}
{"id": "1205522", "revid": "1745361", "url": "https://it.wikipedia.org/wiki?curid=1205522", "title": "Sacha", "text": ""}
{"id": "1205523", "revid": "1714743", "url": "https://it.wikipedia.org/wiki?curid=1205523", "title": "Alberto II di Baviera-Straubing", "text": "Origine.\nAlberto, secondo il continuatie IV della \"Chronologia Johannes de Beke\" era il figlio maschio secondogenito del duca di Baviera, conte d'Olanda e Zelanda e conte d'Hainaut, Alberto I e della moglie, Margherita di Brieg, figlia di Ludovico I il Giusto e di sua moglie Agnese di Sagan (sia il matrimonio che la paternit\u00e0 sono confermati dal \"Scriptores rerum silesiacarum: oder, Sammlung schlesischer ..., Volume 1\").&lt;br&gt;Alberto I era il figlio maschio terzogenito della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro: infatti secondo il continuatie III della \"Chronologia Johannes de Beke\" era fratello del conte, Guglielmo V, che, secondo il capitolo n\u00b0 81a della \"Chronologia Johannes de Beke\" Guglielmo era figlio della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro, figlio, secondo la \"Not\u00e6 Fuerstenfeldenses de Ducibus Bavari\u00e6\", del duca dell'Alta Baviera Ludovico II (il Severo) e di Matilde d'Asburgo.&lt;br&gt;Ancora secondo il capitolo n\u00b0 81a della \"Chronologia Johannes de Beke\" Margherita era la figlia femmina primogenita del Conte di Hainaut e conte d'Olanda e di Zelanda, Guglielmo e della moglie Giovanna di Valois (1294-6 aprile 1342), la figlia terzogenita di Carlo di Valois e di Margherita d'Angi\u00f2, e come ci ricorda la \"Chronologia Johannes de Beke\", era sorella del futuro re di Francia (1328) Filippo VI.&lt;br&gt;Tra i suoi fratelli e sorelle si ricordano Guglielmo VI, conte d'Olanda, Giovanni III, conte d'Olanda, Giovanna, regina di Boemia e di Germania, Giovanna Sofia, duchessa d'Austria e Margherita, contessa di Nevers, poi Duchessa di Borgogna, contessa di Borgogna (Franca Contea), Artois e Fiandre.\nBiografia.\nNel 1357, suo zio, il duca di Baviera, conte d'Olanda e Zelanda e conte d'Hainaut, Guglielmo, inizi\u00f2 a mostrare i primi segni di squilibrio mentale, per tale ragione, suo padre, Alberto, allora ventiduenne, assunse la reggenza (reggente, o \"ruwaard\" in olandese) dell'Olanda e dell'Hainaut, come ci viene confermato dal continuatie III della \"Chronologia Johannes de Beke\". Suo padre, Alberto formalmente non succedette al fratello sino al 1388, approfittando di questo periodo per maritare tutte le sue figlie con nobili e principi dell'Impero.&lt;br&gt;Infatti, durante la reggenza, i suoi genitori, Alberto e Margherita maritarono tutte le loro figlie con nobili e principi dell'Impero, tra cui, Margherita and\u00f2 in sposa a Giovanni di Borgogna, erede del ducato di Borgogna (il loro figlio Filippo III di Borgogna eredit\u00f2 infine alcuni dei territori di Alberto I), mentre il figlio, Guglielmo sposava la sorella di Giovanni, Margherita e Giovanna, come ci viene confermato dal \"Benessii de Weitmil Chronicon Ecclesi\u00e6 Pragensis, Liber IV, Scriptores Rerum Bohemicarum, Tomus II\", il 17 novembre 1370, spos\u00f2 Venceslao, re dei Romani, figlio dell'imperatore Carlo IV e della sua terza moglie, Anna di Schweidnitz, come ci conferma il \"Benessii de Weitmil Chronicon Ecclesi\u00e6 Pragensis, Liber IV, Scriptores Rerum Bohemicarum, Tomus II\"; anche il continuatie IV della \"Chronologia Johannes de Beke\", conferma il matrimonio.\nDi Alberto II si hanno scarse notizie, e, dopo la morte della madre, 1386, trascorse gran parte della sua vita a Straubing, preoccupandosi del benessere della citt\u00e0 ed incoraggiando l'operato della chiesa. Prefer\u00ec non interferire nelle vicende interne dello stato che avevano per protagonisti i suoi cugini, i figli di Stefano II di Baviera ma support\u00f2 la loro guerra contro la confederazione delle citt\u00e0 della Svevia e contro l'Arcivescovo Salisburgo.&lt;br&gt;Anche, dopo l'omicidio dell'amante di suo padre, Aleid van Poelgeest, nel settembre 1393 a L'Aia, fu a fianco del padre, che perseguit\u00f2 a lungo il partito dei nobili, responsabili del delitto, distruggendo la maggior parte delle loro roccaforti. Fu a fianco del padre anche nella contesa che ebbe col figlio maschio primogenito, Guglielmo, che li port\u00f2 ad uno scontro, che ben presto ebbe termine.\nAlberto mor\u00ec a Kelheim, il 21 gennaio 1397, dopo essere tornato da un viaggio, e fu sepolto a Straubing.\nDiscendenza.\nDi Alberto non si conosce alcuna discendenza."}
{"id": "1205528", "revid": "287204", "url": "https://it.wikipedia.org/wiki?curid=1205528", "title": "Chiesa di Santo Stefano (Pescina)", "text": "La chiesa di Santo Stefano a Pescina si trova nel comune di Vaglia, nella valle della Carza, in prossimit\u00e0 di Monte Morello.\nStoria e descrizione.\nLa sua origine risale al 1364, ed era al centro di un borghetto, che fu travolto da una frana e mai ricostruito. Miracolosamente la frana si ferm\u00f2 davanti al portale della chiesa, e anzich\u00e9 liberare i detriti si decise di ruotare l'orientamento dell'edificio di 180\u00b0, cos\u00ec che ancora oggi \u00e8 possibile vedere, perfettamente conservati, i resti del primitivo portale sul retro dell'edificio.\nAll'interno si conservavano i resti di una pala in terracotta invetriata di Giovanni della Robbia, donata da una dama che, persasi sul Monte Morello, era riuscita a orientarsi grazie alle campane di Pescina. Malamente trafugata nel 1906, fu ridotta in pezzi, in parte rimasti in loco (il \"San Lorenzo\"), in parte ricoverati nei depositi della soprintendenza. Dopo il recente restauro \u00e8 stata collocata nella chiesa di San Pietro a Vaglia.\nNel ciborio sono raffigurati due angeli che adorano l\"Incarnazione\".\nLa chiesa non \u00e8 officiata."}
{"id": "1205530", "revid": "1342360", "url": "https://it.wikipedia.org/wiki?curid=1205530", "title": "Eredivisie 1973-1974", "text": "L'edizione 1973-74 della Eredivisie vide la vittoria finale del .\nCapocannoniere del torneo fu Willy van der Kuijlen (), con 27 reti."}
{"id": "1205534", "revid": "1566286", "url": "https://it.wikipedia.org/wiki?curid=1205534", "title": "Safi Faye", "text": "\u00c8 stata la prima donna dell'Africa subsahariana a dirigere e distribuire commercialmente un film.\nBiografia.\nNel 1966 incontra a Dakar il regista ed etnologo francese Jean Rouch che la incoraggia ad interessarsi di cinema e di culture.\nDopo aver lavorato nel suo paese come insegnante, si diploma in etnologia a Parigi dove consegue un dottorato di ricerca nel 1979 per svolgere una tesi sul suo gruppo di appartenenza Serere; contemporaneamente comincia ad interessarsi di cinema e frequenta corsi presso la Louis Lumi\u00e8re Film School. Esordisce come attrice in \"Petit \u00e0 petit\" di Jean Rouch e come regista con alcuni cortometraggi nei primi anni '70 (\"La passante\", 1972 e \"Revanche\", 1973).\nDel 1975 \u00e8 il suo primo lungometraggio, \"Kaddu Beykat\", film sui rituali e la vita quotidiana delle contadine senegalesi, questo film rappresenta anche la prima opera di regia femminile nella storia del cinema africano. \u00c8 difficile definire quest'opera come un film vero e proprio, la fiction \u00e8 evidentemente contaminata dalla ricerca etnografica. In ogni caso, il lavoro viene presentato a festival importanti come il Fespaco (Ouagadougou) e la Faye ottiene successi e riconoscimenti.\nNegli anni Ottanta realizza alcuni cortometraggi importanti come \"Les \u00e2mes au soleil\" (1981) e \"Racines noires\" (1985) e il film documentario dedicato a Elsie Haas, pittrice e regista haitiana. Solo nel 1996, ottiene i fondi per realizzare un lungometraggio, \"Mossane\"(1996), storia dal triste epilogo di una giovane donna che viene costretta dalla famiglia a sposarsi con un uomo molto pi\u00f9 anziano di lei, in cui la regista dimostra una grande capacit\u00e0 di suggestionare il pubblico con un linguaggio poetico molto sottile e raffinato, in cui la musica e il rito si trasformano in segni visivi che tracciano il percorso di lotta e di ribellione della protagonista."}
{"id": "1205536", "revid": "1342360", "url": "https://it.wikipedia.org/wiki?curid=1205536", "title": "Eredivisie 1974-1975", "text": "L'edizione 1974-75 della Eredivisie vide la vittoria finale del .\nCapocannoniere del torneo fu Ruud Geels (), con 30 reti."}
{"id": "1205539", "revid": "486946", "url": "https://it.wikipedia.org/wiki?curid=1205539", "title": "Governo britannico", "text": ""}
{"id": "1205540", "revid": "765341", "url": "https://it.wikipedia.org/wiki?curid=1205540", "title": "Vision Gran Turismo", "text": ""}
{"id": "1205546", "revid": "4175", "url": "https://it.wikipedia.org/wiki?curid=1205546", "title": "Commonwealth Stadium (disambigua)", "text": ""}
{"id": "1205547", "revid": "599013", "url": "https://it.wikipedia.org/wiki?curid=1205547", "title": "Elena Fabbri", "text": "Playmaker di 170\u00a0cm, ha giocato in Serie A1 con Faenza e Priolo Gargallo.\nCarriera.\nNel 2008-09 \u00e8 stata ingaggiata dalla Rainbow Catania in Serie B d'Eccellenza per far crescere l'intera squadra e puntare alla promozione. Tuttavia, la squadra si \u00e8 fermata ai play-off contro la Passalacqua Ragusa.\nStatistiche.\n\"Statistiche aggiornate al 30 giugno 2010\""}
{"id": "1205550", "revid": "1342360", "url": "https://it.wikipedia.org/wiki?curid=1205550", "title": "Eredivisie 1975-1976", "text": "L'edizione 1975-76 della Eredivisie vide la vittoria finale del .\nCapocannoniere del torneo fu Ruud Geels (), con 29 reti."}
{"id": "1205555", "revid": "1342360", "url": "https://it.wikipedia.org/wiki?curid=1205555", "title": "Eredivisie 1976-1977", "text": "L'edizione 1976-77 della Eredivisie vide la vittoria finale dell'.\nCapocannoniere del torneo fu Ruud Geels (), con 34 reti."}
{"id": "1205558", "revid": "767487", "url": "https://it.wikipedia.org/wiki?curid=1205558", "title": "Buon Natale... buon anno", "text": "Buon Natale... buon anno \u00e8 un film del 1989 diretto da Luigi Comencini.\n\u00c8 ispirato all'omonimo romanzo di Pasquale Festa Campanile.\nSi tratta dell'ultima produzione realizzata dalla Titanus per il grande schermo negli anni ottanta e in tutto il suo primo secolo di attivit\u00e0; tale casa di produzione per pi\u00f9 di vent'anni da allora si \u00e8 confinata alla fiction televisiva\nTrama.\nDue anziani coniugi di Roma, Gino ed Elvira, non riescono a pagare l'affitto della loro casa, e sono costretti a trasferirsi presso le famiglie delle loro due figlie, le quali non possono permettersi di accoglierli insieme e decidono di dividerseli, uno per ciascuna. Le due famiglie peraltro abitano in zone lontane tra loro e non sono spesso in buoni rapporti. Cos\u00ec separati, a Gino ed Elvira per sdebitarsi non resta che occuparsi delle faccende di casa, oppure badare ai nipoti.\nA ci\u00f2 si aggiunge un improvviso ingelosimento di Gino, che scopre una storia d'amore che la moglie aveva avuto in giovent\u00f9 prima di sposarsi. I due coniugi tuttavia si riconciliano in occasione di un cenone di Natale a casa di una delle due figlie, durante il quale per\u00f2 le due famiglie hanno un litigio.\nNon riuscendo pi\u00f9 a sopportare la reciproca lontananza, Gino ed Elvira si lasciano travolgere da un'insolita passione d'amore e decidono di vedersi di nascosto all'insaputa delle famiglie che li ospitano, per timore di essere derisi.\nGiunta l'estate, per\u00f2, Elvira deve accompagnare la figlia in Sicilia e i due non possono pi\u00f9 incontrarsi. Gino allora, facendosi aiutare da Abraham, assieme a cui simula il furto di alcuni oggetti racimolando cos\u00ec i soldi necessari, fugge da Roma per raggiungere la moglie a Cefal\u00f9. I due coniugi decidono alla fine di rimanere in Sicilia, anche se soli e in ristrettezze economiche, guadagnandosi da vivere come guardiani di un faro."}
{"id": "1205564", "revid": "1342360", "url": "https://it.wikipedia.org/wiki?curid=1205564", "title": "Eredivisie 1977-1978", "text": "L'edizione 1977-78 della Eredivisie vide la vittoria finale del .\nCapocannoniere del torneo fu Ruud Geels (), con 30 reti."}
{"id": "1205570", "revid": "124274230", "url": "https://it.wikipedia.org/wiki?curid=1205570", "title": "Enrico XVI di Baviera-Landshut", "text": "Era figlio di Federico e di sua moglie Maddalena Visconti, una delle figlie di Bernab\u00f2 Visconti.\nBiografia.\nEnrico XVI fu il primo di tre duchi di Baviera che si guadagnarono l'appellativo di \"il Ricco\" e che regnarono sui territori di Baviera-Landshut nel XV sec. La loro residenza era sita nel Castello di Trausnitz a Landshut, una fortificazione di notevoli dimensioni. Avendo ereditato non solo i capelli neri, ma anche il temperamento della Casata dei Visconti, Enrico represse crudelmente la sollevazione della cittadinanza di Landshut nel 1410 e combatt\u00e9 successivamente contro il cugino Ludovico VII, riunendo i nemici di Ludovico dapprima nella Societ\u00e0 di Parakeet nel 1414 e poi nella Lega di Costanza nel 1415.\nMentre il Ducato di Baviera-Straubing venne diviso tra i ducati di Baviera-Ingolstadt, Baviera-Monaco e Baviera-Landshut all'estinzione dei duchi di Straubing nel 1429, Enrico ricevette l'intero Ducato di Baviera-Ingolstadt nel 1447. La peste uccise Enrico nel 1450, e gli succedette il figlio Ludwig.\nEnrico ebbe l'idea di rinchiudere la moglie, Margherita d'Asburgo, nel Castello di Burghausen dopo il matrimonio per estendere la sua libert\u00e0 d'azione; suo figlio e suo nipote seguirono le sue orme.\nMatrimonio e successione.\nDal matrimonio con Margherita d'Asburgo nacquero i seguenti figli che raggiunsero l'et\u00e0 adulta:"}
{"id": "1205572", "revid": "363629", "url": "https://it.wikipedia.org/wiki?curid=1205572", "title": "Prevenzione dell'AIDS", "text": "Le diverse modalit\u00e0 di trasmissione dell'HIV (virus generalmente ritenuto responsabile dello scatenarsi dell'AIDS) sono ben note e riconosciute. Altrettanto ben note sono le modalit\u00e0 di prevenzione dal contagio. Tuttavia, recenti studi epidemiologici e comportamentali in Europa e Nord America suggeriscono che una consistente minoranza di giovani continui a praticare attivit\u00e0 ad alto rischio e che, nonostante siano a conoscenza dell'AIDS, sottostimino il rischio di venire contagiati dall'HIV. La trasmissione dell'HIV attraverso l'uso intravenoso di droghe \u00e8 drasticamente calato e il contagio via trasfusione di sangue \u00e8 praticamente obsoleto in queste popolazioni.\nPrevenzione della trasmissione sessuale dell'HIV.\nAspetti scientifici.\nI rapporti sessuali non protetti sono molto pi\u00f9 a rischio dei rapporti protetti, con il rischio di trasmettere l'HIV da un partner infetto a uno non infetto attraverso un rapporto anale ricettivo molto pi\u00f9 grande del rischio di trasmissione attraverso un rapporto anale insertivo o il sesso orale. Secondo il ministero della salute francese, la probabilit\u00e0 di trasmissione per atto varia dallo 0.03% allo 0.07% nel caso di rapporto vaginale ricettivo, dallo 0.02% allo 0.05% nel caso di rapporto vaginale insertivo, dallo 0.01% allo 0.185% nel caso di rapporto anale insertivo, e dallo 0.5% al 3% nel caso di rapporto anale ricettivo.\nStudi epidemiologici provenienti dall'Africa subsahariana, Europa e Nord America hanno ipotizzato che approssimativamente esiste un rischio quattro volte maggiore di essere infettato da HIV in presenza di ulcere genitali come quelle provocate dalla sifilide e/o ulcera molle, e un significante rischio, sebbene minore, in presenza di MST come la gonorrea, clamidia e triconomiasi che causano localmente l'accumulo di linfociti e macrofagi.\nDurante rapporti sessuali il solo preservativo, che pu\u00f2 essere maschile o femminile, pu\u00f2 ridurre (il preservativo elimina il rischio di infezione se indossato correttamente), le possibilit\u00e0 di contrarre l'HIV. Deve per\u00f2 essere utilizzato durante tutto il rapporto di penetrazione in caso di partner sieropositivo o la cui sieropositivit\u00e0 non \u00e8 conosciuta, come pu\u00f2 avvenire per rapporti occasionali.\nL'effettivo uso del preservativo e la protezione delle trasfusioni di sangue in Nord America e nell'Europa Centro-Occidentale sono ritenuti alla base del pi\u00f9 basso tasso di incidenza dell'AIDS in queste regioni.\nAdottare questi metodi di prevenzione ha causato per\u00f2 in alcune regioni controversie e difficolt\u00e0, per esempio indicazione religiose che sconsigliano o condannano l'utilizzo dei preservativi.\nCon il costante e corretto utilizzo dei preservativi vi \u00e8 un rischio di contrarre l'infezione da HIV molto basso.\nStudi su un utilizzo assiduo del preservativo in coppie nelle quali solo uno dei partner \u00e8 sieropositivo hanno mostrato tassi di incidenza di infezione del partner sano inferiori all'1% annuo.\nIl Telefono Verde AIDS e IST - 800.861.061.\nIn Italia il Telefono Verde AIDS e IST - 800.861.061 \u00e8 un Servizio Nazionale, anonimo e gratuito, di counselling telefonico sull'infezione da HIV, sull'AIDS e sulle Infezioni Sessualmente Trasmesse collocato all'interno dell'area \u201cComunicazione\u201d dell'Unit\u00e0 Operativa Ricerca psico-socio-comportamentale, Comunicazione, Formazione (Dipartimento Malattie Infettive, diretto da Giovanni Rezza) dell'Istituto Superiore di Sanit\u00e0 di Roma.\nIl servizio, istituito nel 1987 dalla Commissione Nazionale per la lotta contro l'AIDS e co-finanziato dal Ministero della Salute, ha costituito la prima esperienza di helpline pubblica, a copertura nazionale, impegnata in attivit\u00e0 di prevenzione primaria e secondaria sull'infezione da HIV e sulle Infezioni a Trasmissione Sessuale rivolta alla popolazione generale.\nL'intervento di counselling telefonico erogato dagli esperti del Telefono Verde AIDS e IST - 800.861.061 consente di instaurare una relazione di aiuto professionale con la persona che telefona, di decodificare la sua domanda, di offrirle risposte personalizzate e, se necessario, di inviarla ai Centri diagnostico-clinici, alle Organizzazioni non governative e alle Associazioni di volontariato presenti sul territorio nazionale.\nProgrammi governativi.\nIl governo U.S.A. e alcune organizzazioni statunitensi hanno proposto l'Approccio dell'ABC (ABC Approach) allo scopo di ridurre il rischio di contrarre l'AIDS durante i rapporti sessuali:\nAlcuni operatori sostengono che tale approccio potrebbe avere una funzione di riduzione dell'incidenza delle malattie sessualmente trasmissibili, come l'AIDS, e l'hanno proposto in paesi in via di sviluppo.\nTuttavia, c'\u00e8 chi sostiene che l'approccio ABC non \u00e8 l'unica politica che questi paesi, come l'Uganda, avrebbero messo in atto, poich\u00e9 l'Uganda ha sperimentato per la prima volta degli approcci utili a ridurre lo stigma sociale della malattia, parlando apertamente dei comportamenti sessuali, senza mettere da parte gli studenti delle scuole colpiti dall'HIV, persuadendo singoli o coppie a fare dei test e a servirsi dei consultori, migliorando lo status delle donne, coinvolgendo le organizzazioni religiose, coinvolgendo i guaritori tribali, e molto altro\".\nInoltre, occorre notare che non c'\u00e8 alcuna prova conclusiva che i programmi basati sulla sola astinenza abbiano avuto successo in ogni paese del mondo nel ridurre la trasmissione dell'HIV. Questo \u00e8 il motivo per cui l'uso del preservativo \u00e8 caldamente consigliato insieme all'astinenza. C'\u00e8 una certa confusione derivata dalla sovrapposizione con l'Approccio CNN. Cio\u00e8:\nL'Approccio ABC \u00e8 stato criticato anche all'interno delle coppie stabili, poich\u00e9 un partner fedele di un partner infedele \u00e8 comunque a rischio di AIDS. Molti pensano che la combinazione dell'approccio CNN con l'approccio ABC potrebbe costituire la modalit\u00e0 ottimale per la prevenzione.\nCirconcisione.\nAttualmente una ricerca sta chiarendo una possibile relazione tra la circoncisione maschile, effettuata in alcuni contesti culturali, e l'HIV. Tuttavia l'UNAIDS crede che sia prematuro inserire la circoncisione nei programmi di prevenzione all'HIV.\nInoltre, esperti medici sudafricani ritengono che l'uso ripetitivo di coltelli non sterilizzati nel rituale della circoncisione degli adolescenti potrebbe favorire la diffusione dell'HIV.\nPrevenire la trasmissione dell'HIV tramite il sangue e derivati.\nFondamenti scientifici.\nCondividere e riutilizzare siringhe rappresenta il maggiore rischio di infezione non solo per HIV ma anche per l'Epatite virale B e l'Epatite virale C. Negli Stati Uniti un terzo di tutte le nuove infezioni da HIV possono essere ricondotte a questo tipo di scambi e quasi il 50% dei tossicodipendenti hanno l'epatite C."}
{"id": "1205575", "revid": "599013", "url": "https://it.wikipedia.org/wiki?curid=1205575", "title": "Sabrina Palie", "text": "Carriera.\nVice-campionessa d'Italia con l'Acer Priolo nel 2005-2006.\nCampionessa della WNBA con le Detroit Shock nel 2006.\nNel 2005, ha totalizzato 10 punti in 3 partite con la Nazionale francese.\nStatistiche.\n\"Dati aggiornati al 5 luglio 2011.\""}
{"id": "1205579", "revid": "1342360", "url": "https://it.wikipedia.org/wiki?curid=1205579", "title": "Eredivisie 1978-1979", "text": "L'edizione 1978-79 della Eredivisie vide la vittoria finale dell'.\nCapocannoniere del torneo fu Kees Kist (AZ '67), con 34 reti."}
{"id": "1205583", "revid": "1355461", "url": "https://it.wikipedia.org/wiki?curid=1205583", "title": "Chiesa di Santa Maria a Paterno", "text": "La chiesa di Santa Maria a Paterno si trova nel comune di Vaglia sulla cima di Poggio Conca.\nStoria e descrizione.\nIn questa chiesa erano conservate alcune parti di una pala d'altare di Giovanni Della Robbia, dalla chiesa di Santo Stefano a Pescina, oggi nella chiesa di San Pietro a Vaglia.\nLa localit\u00e0 Paterno sorge vicino alla Carzola ed \u00e8 ricordata in occasione di un lascito fatto al monastero di San Pier Maggiore nel 1064."}
{"id": "1205584", "revid": "120083243", "url": "https://it.wikipedia.org/wiki?curid=1205584", "title": "Pierre-Louis Lions", "text": "Biografia.\nFiglio del matematico Jacques-Louis Lions, Pierre-Louis entra all'\u00c9cole Normale Sup\u00e9rieure di Parigi nel 1975 e vi si laurea nel 1977 contemporaneamente a Jean-Christophe Yoccoz. Si dedica alla ricerca in matematica applicata e ottiene il dottorato nel 1979 all'Universit\u00e0 Pierre e Marie Curie. Prosegue le sue ricerche al CNRS fino al 1981 e in seguito diventa docente universitario.\nNell'articolo \"Viscosity solutions of Hamilton-Jacobi equations\" (1983), scritto con Michael Crandall, ha introdotto la nozione di \"soluzioni di viscosit\u00e0\", che ha avuto una grande influenza sugli sviluppi successivi della teoria delle equazioni alle derivate parziali. Per i suoi lavori sulle teoria delle equazioni differenziali alle derivate parziali ottiene la Medaglia Fields nel 1994. \u00c8 stato il primo a dare una soluzione completamente esaustiva dell'equazione di Boltzmann.\n\u00c8 professore di \"Equazioni differenziali alle derivate parziali e loro applicazioni\" al prestigioso Coll\u00e8ge de France ed \u00e8 docente all'\u00c9cole polytechnique. Nel settembre 2006 \u00e8 stato nominato membro dell'Alto consiglio della scienza e della tecnologia francese.\nTra gli altri riconoscimenti si possono ricordare l'IBM Prize (1987), il Philip Morris Prize (1991) e le lauree honoris causa dell'Universit\u00e0 Heriot-Watt di Edimburgo e della City University of Hong Kong. \u00c8 classificato tra gli \"scienziati pi\u00f9 citati\" del data-base ISI (Institute for Scientific Information).\nTra i suoi allievi si pu\u00f2 ricordare C\u00e9dric Villani, medaglia Fields nel 2010."}
{"id": "1205585", "revid": "1745361", "url": "https://it.wikipedia.org/wiki?curid=1205585", "title": "Orcomeno", "text": ""}
{"id": "1205589", "revid": "287204", "url": "https://it.wikipedia.org/wiki?curid=1205589", "title": "Florina Pascalau", "text": ""}
{"id": "1205590", "revid": "767487", "url": "https://it.wikipedia.org/wiki?curid=1205590", "title": "Orcomeno (Arcadia)", "text": "Orcomeno (Arcadia). Era un'antica citt\u00e0 nell'area peloponnesiaca e divideva con la citt\u00e0 di Mantinea il predominio sulla regione. Ader\u00ec in epoche successive prima alla Lega peloponnesiaca (VI secolo a.C.), poi a quella Arcadica (IV secolo a.C.) e infine alla Lega achea (III secolo a.C.). Resti di epoca arcaica e romana si trovano sia nella zona alta della citt\u00e0 che in quella bassa, fra questi il tempio dedicato a Artemide."}
{"id": "1205591", "revid": "339392", "url": "https://it.wikipedia.org/wiki?curid=1205591", "title": "Accademia Nazionale Santa Cecilia", "text": ""}
{"id": "1205593", "revid": "599013", "url": "https://it.wikipedia.org/wiki?curid=1205593", "title": "Jahidi White", "text": "Carriera.\nDopo aver giocato a livello liceale per la Cardinal Ritter High School di St. Louis (Missouri), \u00e8 passato alla Georgetown University dove a speso tre stagioni viaggiando alle considerevoli cifre di 5,5 punti e 4,5 rimbalzi di media a partita.\nFinita la carriera NCAA \u00e8 stato scelto dalla NBA nel draft NBA del 1998 al secondo giro con il numero 14 dai Washington Wizards.\nLungo di scuola Hoyas, White nelle sue 7 stagioni spese nella NBA si \u00e8 dimostrato un giocatore molto fisico e pieno di energia, ha piazzato in carriera 5,8 rimbalzi e pi\u00f9 di una stoppata a partita a cui vanno aggiunti i 5,9 punti di media. Nel 1999-2000 \u00e8 stato quarto per rimbalzi presi per minuto nell'intera lega. Alcuni brutti infortuni l'hanno limitato e non \u00e8 pi\u00f9 riuscito a strappare un contratto nella NBA."}
{"id": "1205597", "revid": "173219", "url": "https://it.wikipedia.org/wiki?curid=1205597", "title": "Ludovico IX di Baviera-Landshut", "text": "Era figlio di Enrico XVI e di Margherita d'Austria.\nBiografia.\nNel 1462 Ludovico sconfisse Alberto III Achille di Brandeburgo che aveva cercato di estendere la propria influenza in Franconia con la battaglia di Giengen. Sin da quando Ludovico invase le citt\u00e0 imperiali di Dinkelsb\u00fchl e Donauw\u00f6rth le contese all'Imperatore Federico III sin quando non venne firmata una pace a Praga nel 1463. Ludovico espulse dal proprio ducato tutti gli ebrei che rifiutarono il battesimo cristiano.\nNel 1472 Ludovico fond\u00f2 L'Universit\u00e0 Ludovico-Massimiliana di Ingolstadt, che venne spostata a Landshut nel 1800 ed infine a Monaco.\nIl matrimonio di uno dei suoi figli, Giorgio, con la principessa polacca Jadwiga Jagellona nel 1475 venne celebrato a Landshut con uno dei pi\u00f9 splendidi banchetti ricordati dal Medioevo.\nMatrimonio e successioni.\nNel 1452 Ludovico spos\u00f2 la Principessa Amalia di Sassonia, figlia dell'Elettore Federico II di Sassonia. Da questo matrimonio nacquero i seguenti figli che raggiunsero l'et\u00e0 adulta:"}
{"id": "1205605", "revid": "300067", "url": "https://it.wikipedia.org/wiki?curid=1205605", "title": "Josephine Grima", "text": "Carriera.\n\u00c8 stata la prima giocatrice maltese a giocare da professionista in Italia. Ha esordito in Italia con l'Acer Priolo nel campionato 2005-06, dove ha finito il campionato come vicecampionessa d'Italia. Scende quindi in Serie B d'Eccellenza con la Rainbow Catania, con cui totalizza una media di 10.73 punti. Nel 2009-'10 esordisce in Serie A2 con Pomezia. Dal 2010 \u00e8 in forza alla Orlando Basket, compagine di Serie B Nazionale di Capo d'Orlando (Messina).\nStatistiche.\nPresenze e punti nei club.\n\"Statistiche aggiornate al 24 luglio 2011\""}
{"id": "1205608", "revid": "44638", "url": "https://it.wikipedia.org/wiki?curid=1205608", "title": "Oscar &quot;Ringo&quot; Bonavena", "text": ""}
{"id": "1205609", "revid": "228587", "url": "https://it.wikipedia.org/wiki?curid=1205609", "title": "Gabrieli", "text": ""}
{"id": "1205611", "revid": "101478", "url": "https://it.wikipedia.org/wiki?curid=1205611", "title": "Willaert", "text": ""}
{"id": "1205614", "revid": "287204", "url": "https://it.wikipedia.org/wiki?curid=1205614", "title": "Oscar Arias Sanchez", "text": ""}
{"id": "1205615", "revid": "228587", "url": "https://it.wikipedia.org/wiki?curid=1205615", "title": "Arte astigiana", "text": "L'arte astigiana \u00e8 caratterizzata principalmente sotto l'aspetto architettonico, da due periodi storico-artistici: il gotico nel periodo in cui Asti fu libero comune, ed il barocco nel periodo in cui fu sindaco ed architetto della citt\u00e0 Benedetto Alfieri.\nPer quanto riguarda la pittura, i pi\u00f9 importanti artisti furono Gandolfino da Roreto, Gian Carlo Aliberti e successivamente Guglielmo Caccia detto il Moncalvo.\nNella scultura e cesellatura si distinsero l'orafo Giovanni Tommaso Groppa e lo scultore ed ebanista Giuseppe Maria Bonzanigo\nEcco un breve \"escursus\" sugli artisti e le loro opere che caratterizzano il patrimonio architettonico, scultoreo e pittorico della citt\u00e0.\nDai Liguri ai Paleocristiani.\nSecondo Federico Sacco l'uomo si era affacciato alla Pianura Padana gi\u00e0 durante l'epoca pleistocenica.&lt;br&gt;\nIl primo insediamento umano della citt\u00e0 fu sicuramente la collinetta, ancora oggi definita \"rocca ligure\", nella zona nord della citt\u00e0.&lt;br&gt;\nMolte sono le teorie sull'origine del nome: per Strabone (Geografia, lib.3-10) Asta significherebbe roccia che si alza dal piano; nella radice indoeuropea Ast significa roccia e ultimamente, si \u00e8 fatta largo la teoria, che il toponimo Ast derivi dall'indoeuropeo \"owi-s\" (pecora), luogo dove si praticava la pastorizia.&lt;br&gt;\n\u00c8 sicuramente certo che in epoca romana, Asti \u00e8 un \"Municipium\" rispondente al nome di Hasta.\nI primi reperti artistici sono di questo periodo, ritrovati principalmente nelle necropoli astesi e nei terreni circostanti: lapidi mortuarie, vasi, suppellettili in cotto o in vetro, bronzi e marmi.&lt;br&gt;\nPlinio il Vecchio, nella sua \"Naturalis Historia\", mette l'accento proprio su questa peculiarit\u00e0 di Asti come grande centro manifatturiero, specialmente per il vasellame e gli oggetti in vetro, molto richiesti sul mercato, tali da sviluppare una vera e propria industria artigianale.\nPer quel che riguarda l'architettura romana del periodo repubblicano, gli unici esempi giunti fino a noi sono i resti dell'Anfiteatro romano, la Domus in via Varroni, la base a sedici lati della cosiddetta Torre Rossa ed i resti del foro romano nei pressi del complesso di San Anastasio.\nLa Domus romana, in via Varrone 30, (fine I secolo - inizio II secolo), \u00e8 di particolare interesse perch\u00e9 presenta un sedime in calce e ghiaia (probabile pavimento del triclinio). Il pavimento (m 3 x 1,70) presenta una cornice a spina di pesce pi\u00f9 interna ed un'altra, pi\u00f9 esterna, con motivo a treccia.\nAll'interno un mosaico a tessere bianche e nere decorato da figure geometriche in marmo colorato.&lt;br&gt;\nIl mosaico presenta anche alcune figure zoomorfe: delfini, pesci stilizzati e una pianticella acquatica.\nL'Anfiteatro, di cui una minima parte \u00e8 stato portato alla luce recentemente, si trova nel Rione San Silvestro e si insinua per una buona parte al di sotto del sedime del rione, si calcola che le sue dimensioni fossero di circa 60x90 metri.\nLa Torre Rossa di Santa Caterina era uno dei probabili torrioni della porta occidentale della cinta muraria, molto simile alla Porta Palatina di Torino.\nAlla base della torre \u00e8 presente una piramide a gradini del III secolo, i primi due piani risalgono all'XI secolo e presentano monofore a tutto sesto con strombature che riducono l'apertura interna ad una feritoia (tipico delle fortificazioni).\nNonostante i successivi interventi di spogliazione, rimangono ancora alcune tracce del foro di Hasta del periodo repubblicano in corso Alfieri, nei pressi della cripta di San Anastasio. I muri di fondazione e tracce della pavimentazione in grandi lastre rettangolari di pietra (databili tra il I secolo a.C. ed il I secolo), hanno fatto pensare ad un foro rettangolare che occupava il centro della citt\u00e0 romana, attraversato dal decumano massimo ed attorniato dai principali edifici della citt\u00e0.\n&lt;br&gt;A rafforzare quest'ipotesi \u00e8 la presenza di molti elementi architettonici di epoca romana riutilizzati in seguito nei vicini edifici di culto (cripta di San Anastasio, cripta di San Giovanni presso la Cattedrale e la Cattedrale stessa).\nDel periodo longobardo tra il VI secolo e VII secolo risalgono le architetture delle cripte di San Giovanni, San Anastasio e San Secondo. Si tratta di tre costruzioni ad una navata con pilastrini in pietra e capitelli che si rifanno ai modelli classici, volte a crociera a intersezione di botti. Queste cripte, che sono le uniche testimonianze in Piemonte dell'architettura paleocristiana, risentono dell'influsso dell'architettura lombarda del periodo.\nIl Romanico (secoli XI e XII).\nAgli albori del romanico, la preesistente chiesa di Santa Maria fuori le mura prende la denominazione di chiesa del Santo Sepolcro.&lt;br&gt; Viene ampliata con una complessa forma anulare, da cui il nome rotonda di San Pietro che risente ancora degli influssi carolingio-ottoniani.&lt;br&gt; Di notevole pregio i rilievi sui portali raffiguranti immagini zoomorfe e cornucopie o elementi di decorazione vegetale.\nAnche la chiesa di Santa Maria Nuova viene edificata in questo periodo. Dell'iniziale impianto romanico rimane ancora il campanile che costituisce un raro esempio in Asti di architettura \"romanico-lombarda\".\nGli unici resti romanici della Cattedrale di Asti sono il campanile, ricostruito nel 1266 ancora in stile romanico-lombardo, due fonti battesimali in porfido (ora utilizzate come acquasantiere) e un mosaico che decora il presbiterio.\nDelle due acquasantiere, la prima (la pi\u00f9 antica) ai quattro punti cardinali si staccano quattro teste di demoni, alternate a grandi rosoni e margherite.&lt;br&gt;\nLa seconda acquasantiera, pi\u00f9 tarda, di forma esagonale ha raffigurati grifoni e leoni.\nIl mosaico del presbiterio venne alla luce tra il 1984-1985, in occasione del restauro e ristrutturazione dell'area.\nIl mosaico, che probabilmente aveva un'estensione pi\u00f9 vasta, si presenta diviso in dodici riquadri, figurati incorniciati da una fascia geometrica.\nSeguendo la combinazione di \"opus tesselatum\" e \"opus sectile\", ogni riquadro riprende un personaggio o un episodio della Bibbia.\nI quattro riquadri agli angoli della composizione raffigurano i quattro fiumi del Paradiso terrestre.\nIl gotico (XIII - XV secolo).\nArchitettura.\nInsieme al barocco, il gotico \u00e8 il periodo artistico maggiormente rappresentato in citt\u00e0. Merito anche in quel periodo di una crescita politico-economica della citt\u00e0.&lt;br&gt;\nIl cronista Ogerio Alfieri, nella sua \"Cronaca\", puntualizza che Asti nel 1290 \"...fu fatta quasi nuova, piena di ricchezze, chiusa da buone mura e nuove e piena quasi tutta di molti edifizi, torri, palazzi e case nuove ...\"\"\".\nLe famiglie mercatali astesi (casane), dimostrano la loro potenza economica con la costruzione di torri, domus, palazzi, caseforti, arricchiti da cornici con tipiche mondanature in cotto, finestre ogivali, merlature, colonne e capitelli in arenaria.\nLe torri presenti in Asti sono suddivise in \"Torri del primo periodo\" (XII- prima met\u00e0 del XIII secolo) e \"Torri del secondo periodo\" (seconda met\u00e0 del XIII secolo- XIV secolo).\nTorri del primo periodo.\nSi tratta di costruzioni elevate in altezza, ma di base d'appoggio contenuta (circa 5,5 metri di lato), con numerosi inserti in pietra alla base, che si innalzano a canna liscia e chiusa (quindi con poche aperture). Il mattone usato nella costruzione \u00e8 circa 25\u00a0cm X 10\u00a0cm x 6\u00a0cm di altezza.\nL'ingresso alla torre \u00e8 sempre rivolto sul lato interno della via a cui si affacciano e sono in genere isolate dai palazzi attigui.\nScopo delle costruzioni era, oltre quello difensivo, anche quello di autocelebrazione del potere raggiunto dalla famiglia a cui la torre apparteneva. Gli esempi pi\u00f9 importanti sono:\nTorri del secondo periodo.\nDefinite anche \"giganti\", furono costruite in osservanza al provvedimento comunale, emanato intorno al primo quarto del XIII secolo per dare un freno allo sviluppo verticale delle torri. Mentre in Toscana ed in altre parti d'Italia si assistette all'evoluzione della torre in \"casa-forte\", ad Asti si continu\u00f2 ad edificare torri, ma con criteri architettonici completamente nuovi.\nIn particolare, la torre astigiana del secondo periodo aument\u00f2 le dimensioni della propria base (7-8 metri di lato), utilizzando il maggior spazio ottenuto per ricavarvi strutture commerciali ed abitative; aument\u00f2 il numero delle aperture sulla canna, costruendo finestre pi\u00f9 ampie con decorazioni prestigiose; present\u00f2 collegamenti con i palazzi signorili ad essa attigui, costituendone sempre l'elemento di raccordo e di distribuzione dei piani.\nGli esempi pi\u00f9 importanti sono:\nAnche la Chiesa di Asti, nella volont\u00e0 del suo vescovo Guido Valperga, a met\u00e0 del XIII secolo, cominci\u00f2 la ristrutturazione e l'ampliamento della possente fabbrica del Duomo, sotto la sovraintendenza dei capimastri \"Antonio Neucoto\" e \"Macario\".&lt;br&gt;\nL'opera di costruzione durer\u00e0 circa un secolo (1354), e vedr\u00e0 succedersi i vescovi Arnaldo De Rosette e Baldracco Malabayla.&lt;br&gt;\nLa fabbrica, considerata la pi\u00f9 importante cattedrale gotica del Piemonte, presenta una facciata ancora risolta sul tema romanico a larghi salienti, con tre portali a strombo, di cui il centrale presenta alla sommit\u00e0 un arco trilobato, forse di lontana ispirazione veneto-lombarda\nma pi\u00f9 probabilmente ispirato alle precoci realizzazioni dell'arte gotica nella Francia meridionale. Nel lato sud della cattedrale ci appare il magnifico protiro-portale laterale, in gotico fiorito, detto dei \"Pelletta\". In passato il suo stile raffinatissimo aveva convinto gli eruditi locali ad assegnarlo ad un'epoca molto tarda, e si indicava nel 1470 l'anno della sua costruzione. Gli studi moderni hanno dimostrato trattarsi di un'opera straordinariamente aggiornata del primo decennio del Trecento, in cui lavorarono abilissimi lapicidi e maestranze in stretto contatto con l'arte gotica d'Oltralpe. Secondo la tradizione locale, la costruzione fu finanziata dalle famiglie aristocratiche Pelletta (ghibellina) e Troja (guelfa), ricchissime per commerci ed attivit\u00e0 bancaria, i cui stemmi figurano nell'antiporta, a sancire un accordo matrimoniale e forse economico tra le due parti.&lt;br&gt; In realt\u00e0 i Pelletta finanziarono nella seconda met\u00e0 del Quattrocento alcuni lavori di abbellimento: la costruzione della volta interna, l'apposizione dei bassorilievi con la Vergine Assunta, il sole e la luna nel frontone, e la pittura di due medaglioni ad affresco ai lati dell'arco.\nScultura.\n&lt;br&gt;\nRisale alla met\u00e0 del XIV secolo un \"paliotto\" marmoreo da altare, gi\u00e0 presente nella chiesa di San Pietro in Consavia ed ora in esposizione al Museo Archeologico di Sant'Anastasio.&lt;br&gt; Si tratta di un \"retablo\" raffigurante al centro un pregevole Cristo Benedicente entro una cornice quadriloba, accompagnato ai quattro angoli dai simboli degli evangelisti.\nLateralmente sono rappresentate figure di santi e beati. Tutto il paliotto \u00e8 incorniciato da tralci di vite alternati a figure di volatili.\nLa trecentesca statua di San Secondo, patrono di Asti, di cui una copia si trova sovrastante il rosone centrale della facciata della Collegiata di Asti, pregevole opera del tardo XIV secolo, ha una base tondeggiante decorata con conchiglie stilizzate e figure floreali, \u00e8 ben rifinita anche nella parte posteriore con il drappeggio del mantello a cappuccio.&lt;br&gt;\nL'originale, propriet\u00e0 della famiglia Bonaccorsi, \u00e8 inserita in una elegante cornice ogivale decorata da elementi floreali.\nDi particolare interesse, nella Cattedrale di Asti, sono anche il bassorilievo raffigurante il leggendario capostipite degli Alfieri, \"Arricino Moneta\" e la pietra tombale del vescovo \"Baldracco Malabayla\". Il bassorilievo, opera di artista ignoto, \u00e8 collocata sull'ultimo pilastro a destra della cattedrale.&lt;br&gt;Raffigura un cavaliere in armatura da guerra con le mani giunte in segno di preghiera, ai lati gli stemmi raffiguranti l'aquila della famiglia Alfieri.\nLa pietra tombale del vescovo Malabaila, posizionata sull'ultimo pilastro a sinistra prima del presbiterio, \u00e8 stata scolpita nel 1353 dallo scultore lombardo Giovanni Chiela. Essa ritrae la figura del vescovo, nell'atto benedicente, sovrastato da un baldacchino in gotico fiorito recante gli stemmi di Papa Clemente VI e Papa Innocenzo VI.\nIl volto sereno ma deciso, le possenti mani guantate, la destra benedicente, la sinistra impugnante saldamente il pastorale, trasmettono il carattere volitivo del prelato, che grazie alla sua ostinazione concluse i lavori di edificazione della cattedrale.\nDi grande interesse artistico \u00e8 poi un corpus di sculture lignee o lapidee a soggetto religioso recentemente riemerse o riscoperte, tutte realizzate tra la fine del XIII secolo e la prima met\u00e0 del successivo; poca cosa rispetto a quanto doveva trovarsi all'epoca in una citt\u00e0 ricca e potente come Asti, ma sufficiente a documentarne l'eccezionale raffinatezza e le ambizioni della committenza. Ricordiamo:\nPittura.\nIl patrimonio artistico pittorico di questo periodo \u00e8 andato quasi totalmente perduto, rimangono gli affreschi delle lunette della chiesa di Santa Maria Ausiliatrice di Borgo Viatosto restaurati nel 1997, raffiguranti un \"San Giorgio e il drago\", la \"Madonna in trono col Bambino e santa Caterina\" e l\"Annunciazione\", tutti databili tra il 1380 ed il 1390. Nella cappella di destra \u00e8 presente una tavola lignea trecentesca raffigurante la Madonna con il Bambino, detta \"Madonna delle ciliegie\".\nVanno anche ricordate le splendide miniature del Codex Astensis o \"de Malabayla\" (1379) la cui maggioranza delle illustrazioni, ultimamente sono state attribuite al miniaturista lombardo Giovannino De' Grassi.\nIl Rinascimento tra XV e XVI secolo.\nArchitettura.\nIl nuovo stile architettonico, giunto dalla Toscana a met\u00e0 del XV secolo, influenza anche le scelte stilistiche delle costruzioni astigiane.\nDalla fine del Quattrocento le principali famiglie del ceto dirigente cittadino intraprendono il sistematico ammodernamento delle proprie antiche residenze cittadine secondo i pi\u00f9 aggiornati dettami architettonici; ammodernamento a volte epidermico, a volte radicale, ma sempre di eccellente qualit\u00e0. Purtroppo molte realizzazioni di quell'epoca sono scomparse a seguito delle demolizioni recenti; e molte altre trasformate ed obliterate nel corso dei secoli. Vale la pena ricordare, per\u00f2, almeno alcuni degli edifici che fecero di Asti un centro importante di diffusione della cultura rinascimentale in ambito subalpino.\nFu fatto costruire a tempo di record, tra il 1496 ed il 1498 da Gian Giacomo Trivulzio detto \"il Magno\", celebre condottiero nominato governatore di Asti da Carlo VIII re di Francia. Di proporzioni imponenti e magnifiche, fino all'inoltrato XVIII secolo era ritenuto il pi\u00f9 prestigioso della Citt\u00e0. Alla fine del Settecento venne privato dell'ultimo piano, e negli anni successivi riplasmato negli orizzontamenti interni e nei prospetti. Conserva i resti del portico ad arcate a tutto sesto impostate su colonne lapidee dai vigorosi capitelli \"a foglie d'acqua\", ornati con gli stemmi del Trivulzio, della prima moglie Margherita Colleoni e della seconda, Beatrice d'Avalos d'Acquino.\nCostruito a partire dal 1498 dal nobile e ricco Alessandro Malabaila, esponente di spicco della vita politica e militare cittadina, gran favorito e Maestro di palazzo di Luigi XII re di Francia e signore di Asti, che vi soggiorn\u00f2 pi\u00f9 volte. Era senza dubbio la pi\u00f9 estesa, complessa e lussuosa residenza rinascimentale esistente in Piemonte alla fine del XV secolo: organizzato intorno a due ampi cortili porticati collegati da una \"galaria grande\" a doppio ordine di arcate prospettante su un bellissimo giardino. Smembrata la propriet\u00e0 in epoca napoleonica, il complesso and\u00f2 incontro ad un declino irreversibile. Ancora oggi, malgrado l'eccezionale qualit\u00e0 di quanto rimasto, versa in stato di smemorante incuria, vittima dello stillicidio di interventi inadeguati e deturpanti. Rimane il bellissimo prospetto su via Mazzini, con l'alto portale in arenaria ormai quasi compromesso e le finestre crociate del piano nobile, ornate da busti fittili di giovanette ispirati da analoghe esperienze cremonesi, e da decorazioni di chiaro gusto d'Oltralpe. Nel primo cortile \u00e8 ancora leggibile, sebbene tamponato, il bel portico di gusto antiquariale. Nel secondo cortile raggiungibile d via Isnardi il portico, ridotto ad un solo lato, \u00e8 ancora integro al pianterreno, decurtato in quello superiore.\nAlcune famiglie nobili, quali i Falletti, i Malabayla, i Mazzola, gli Asinari, modificano i propri palazzi in stile gotico Trecentesco, introducendo elementi rinascimentali. Questi \"ammodernamenti\", si notano nello splendido portale scolpito in arenaria di Palazzo Malabaila, o nelle finestre \"guelfe\" di Palazzo Mazzola.\nAnche la Cattedrale risente del nuovo influsso artistico, ne \u00e8 esempio il fonte battesimale ottagonale retto da capitelli corinzi recanti in capo gli stemmi della famiglia \"De Gentis\" e teste di cherubini.\nScultura.\nPresso la chiesa di Santa Maria Ausiliatrice di Borgo Viatosto, il gruppo scultoreo policromo in terracotta rappresentante \"L'incoronazione di Maria\" (prima met\u00e0 del XV secolo) rappresenta uno dei punti pi\u00f9 alti della scultura quattrocentesca astigiana, non contaminata da classicismi pi\u00f9 o meno degenerativi e per questo espressione \"genuina\" dell'arte astigiana\nLe tozze figure di Cristo che incorona la Vergine, sono sedute su un trono ricoperto quasi totalmente da un panneggio. La Vergine ha le mani incrociate al petto ed \u00e8 un atteggiamento umile, simile alla prima Annunciazione di Antonello da Messina del 1473. Il capo \u00e8 leggermente chino verso il proprio Figlio. La dolce e paffuta espressione del viso di Maria, pi\u00f9 che rifarsi ai canoni classici dell'iconografia mariana, ricorda il viso delle contadine astigiane. Fanno corona delle due figure, quattro angioletti, due musicanti e due oranti.\nFaceva parte di questo gruppo scultoreo, una predella a forma di capitello, in tufo policromato raffigurante in centro un\"'annunciazione\" ed ai lati le immagini di alcuni santi, tra cui San Secondo.&lt;br&gt;\nLa predella \u00e8 ora conservata presso il Museo di Palazzo Madama di Torino.\nMolta fortuna ebbe in Piemonte, tra il XV secolo e il XVI secolo, il tema della \"Deposizione\" o del \"Compianto sul Cristo morto\".&lt;br&gt; Anche nella Cattedrale, \u00e8 presente un gruppo scultoreo in terracotta policroma che riprende il tema della deposizione, risalente all'inizio del Cinquecento, costituito da otto figure di probabile origine modenese. &lt;br&gt;\nLe figure sono: Cristo morto al centro (l'unica statua in legno), dietro di Lui la Madonna sorretta da San Giovanni e Maria di Cleofa, la Maddalena e Maria Salome; Nicodemo e Giuseppe di Arimatea.\nPittura.\nCos\u00ec come per l'architettura e la scultura, anche la pittura rinascimentale astigiana si svilupp\u00f2 circa un secolo dopo rispetto a quella toscana.&lt;br&gt;\nInfatti molte opere di fattura quattrocentesca, presentano ancora elementi appartenenti al gotico francese o fiammingo.\nNe sono esempio i resti degli affreschi nella Collegiata o nella chiesa di Viatosto, o la \"popolaresca\" \"Madonna del latte\" presente sull'altare di fondo della navata destra.\nTra la fine del XV secolo e l'inizio del XVI secolo, la pittura astigiana visse un periodo aureo, caratterizzato dalla presenza del pittore Gandolfino da Roreto, sicuramente il pittore pi\u00f9 importante del periodo, che lasci\u00f2 notevoli testimonianze artistiche nella citt\u00e0.\nLe opere di Gandolfino in Asti sono cos\u00ec distribuite:\nIl barocco (XVII e XVIII secolo).\nArchitettura.\nL'architettura barocca astigiana si incentr\u00f2 sulla figura del conte Benedetto Alfieri, primo architetto del re Carlo Emanuele III di Savoia e zio del trageda Vittorio Alfieri.\nBenedetto, che proprio ad Asti cominci\u00f2 ad esercitare la professione di architetto, con il rifacimento di alcuni edifici quali Palazzo Alfieri nel 1736, Palazzo Gabuti di Bestagno (poi Ottolenghi) nel 1740, Palazzo Civico, Palazzo Mazzetti (1751), e la ristrutturazione di molti altri, diede un nuovo volto architettonico alla citt\u00e0 che era rimasta \"assopita\" per un lungo periodo.\nLe costruzioni dell'architetto piemontese \u00e8 probabile che traggano spunto dal soggiorno giovanile di Benedetto a Roma.&lt;br&gt;\nInfatti, lo stile \u00e8 quello di un barocco \"michelangiolesco\" in apparenza molto festoso, ma di fatto freddo e rigoroso, fatto di muri spessi e superfici dure, tipico dello stile di Carlo Emanuele III.&lt;br&gt;\nIn questo abbinamento, \u00e8 forte il tentativo dell'Alfieri di \"sprovincializzare\" l'architettura piemontese, avvicinandola il pi\u00f9 possibile a quella classica romana.\nSulla scia alfieriana, nel XVIII secolo, si modificarono gran parte delle facciate dei palazzi nobili prospicienti la \"contrada Maestra \"(l'attuale Corso Alfieri).&lt;br&gt;\nTra le costruzioni barocche, \u00e8 da segnalare la nuova chiesa di Santa Caterina, opera dell'architetto torinese \"Ferroggio\" nel 1766.\nScultura.\nLe due figure di maggior spicco nella scultura astigiana del XVII e XVIII secolo, sono Giovanni Tommaso Groppa, attivo nel XVII secolo e Giuseppe Maria Bonzanigo, attivo tra XVIII e XIX secolo. \nTutti e due \"figli d'arte\", l'orafo Giovanni Tommaso Groppa, appartenente ad una delle pi\u00f9 famose famiglie orafe del Nord-Italia, \u00e8 il principale ideatore degli oggetti in argento e rame sbalzati presenti nel tesoro del Duomo e nella chiesa della SS. Trinit\u00e0.&lt;br&gt;\nOltre a questi oggetti, di particolare interesse \u00e8 la \"statua dell'Assunta\" o \"Madonna grande\" del Duomo, in rame sbalzato dorato e argentato collocata nella Cappella dell'Epifania.&lt;br&gt;\nCommissionata dal vescovo di Asti \"mons. Carlo Innocenzo Migliavacca\" nel 1710, per la vittoria contro le truppe francesi che assediavano la cittadella di Torino nel 1706, \u00e8 uno dei pi\u00f9 fulgidi esempi di scultura barocca astigiana.\nNel 1745, nasceva ad Asti lo scultore Giuseppe Maria Bonzanigo, il pi\u00f9 celebre di una dinastia di scultori ed ebanisti astigiani.\nTra Seicento e Settecento i Bonzanigo crearono le cantorie delle pi\u00f9 importanti chiese di Asti (Collegiata di San Secondo, SS.Trinit\u00e0, San Rocco).&lt;br&gt;\nInoltre, la sua bottega confezion\u00f2 l'\" Aron\" o \"Arca Santa\", per la comunit\u00e0 ebraica astigiana. L'opera realizzata nel 1809, ancora presente nella Sinagoga, \u00e8 un capolavoro di ebanisteria (\u00e8 un armadio a muro composto da otto pannelli scolpiti e dorati).&lt;br&gt;\nLa fama di Giuseppe Maria, gli permise di aprire una bottega a Torino ed entrare nella esclusiva \"Pia Societ\u00e0 e Sodalizio di San Luca\", onore riservato solamente ai pi\u00f9 importanti artisti piemontesi dell'epoca.&lt;br&gt;\nInfluenzato dallo stile neoclassico di Antonio Canova si specializz\u00f2 nell'intaglio e nella scultura su legno.\nPittura.\nIl maggior pittore barocco astigiano \u00e8 Gian Carlo Aliberti che ha lasciato quale opera pi\u00f9 importante l'affresco \"gloria di Alessandro Sauli\" nella cupola della chiesa di San Martino.&lt;br&gt;\nNell'opera, che l'artista complet\u00f2 coadiuvato dal cognato \"Giovanni Battista Laveglia\" (che affianc\u00f2 l'Aliberti in molti suoi lavori), tutto lo spazio \u00e8 sapientemente occupato da figure di \"correggesca\" memoria, sottolineate da una soffice luce mielata che tutto pervade.&lt;br&gt;\nL'Aliberti ha lasciato molte testimonianze artistiche in citt\u00e0, oltre alle opere nella chiesa di San Martino, ricordiamo quelle nella chiesa di San Silvestro, di San Paolo, gli affreschi dei soffitti di Palazzo Mazzetti, nella chiesa del Ges\u00f9 (incorporata nella Opera pia Michelerio), nel Duomo.&lt;br&gt;\nLa pittura fresca e spumeggiante dell'Aliberti ha saputo discostarsi dalla moltitudine di pittori barocchi del periodo che riempirono di opere le chiese del Piemonte, al punto tale da varcarne i confini e da essere citato nella monumentale storia pittorica del Lanzi che \u00e8 uno dei pi\u00f9 autorevoli critici pittorici Settecenteschi.&lt;br&gt;\nOltre all'Aliberti, degne di menzione sono alcune opere presenti nella pinacoteca civica del miniaturista Felice Ramelli dei conti di Celle, diventato poi custode dei Codici miniati della biblioteca Vaticana ed alcune opere di \"Giovan Battista Fariano\", presenti nella Collegiata di San Secondo (\"Nativit\u00e0 di Maria\") e nel convento di San Martino (\"Deposizione\" del 1663).\nXIX e XX secolo.\nArchitettura.\nNel 1860 venne inaugurato il \"Teatro Alfieri\", opera dell'ingegnere Domenico Svanascini, con le decorazioni dei soffitti e del sipario di Francesco Gonin, dello stesso periodo sono il rifacimento della chiesa di San Silvestro e la costruzione della nuova Sinagoga.&lt;br&gt;\nAll'ultimo quarto del XIX secolo appartengono anche i riasseti urbani di alcune piazze astigiane con la collocazione al centro di monumenti commemorativi.&lt;br&gt;\nNascono cos\u00ec la monumentale \"Piazza Roma \" con monumento all'Unit\u00e0 d'Italia (finanziata da Umberto I), \"Piazza Medici del Vascello\", con relativo monumento all'acquedotto.\nPregevoli costruzioni del periodo \"dec\u00f2\" si trovano in piazza Statuto, in \"corso Dante\", in \"via Garibaldi\", in \"via Guttuari\" dove \u00e8 presente la \"casa Arri\", famosa per le sue pregevoli decorazioni \"floreali\" in ferro battuto.\nScultura.\nDi pregevole fattura sono il monumento a Vittorio Alfieri del 1862 dello scultore novarese Giuseppe Dini e il monumento equestre a Umberto I, in \"piazza Cairoli\" (detta anche \"del cavallo\") di Odoardo Tabacchi.\nSono da menzionare inoltre, gli scultori astigiani \"Materno Giribaldi\", autore del monumento al nuovo acquedotto in piazza \"Medici del Vascello\", di busti, mausolei e monumenti in tutta la penisola, e Lamberto Goria (1863-1927) autore del busto marmoreo di Vittorio Alfieri presso la sua casa natale e del busto-ritratto del conte Ottolenghi.\nPittura.\nA continuare la tradizione pittorica sacra astigiana fu Michelangelo Pittatore, attivo in citt\u00e0 nella seconda met\u00e0 del XIX secolo.&lt;br&gt;\nNato il 12 febbraio 1825, grazie all'\"illuminato\" padre Sebastiano, appena undicenne, venne inviato a bottega dal pittore braidese Agostino Cottolengo ed in seguito, a soli 14 anni, a Roma presso l'Accademia di S.Luca.&lt;br&gt;\nGrazie alla fiducia del parroco di Costigliole d'Asti, \"don Serratrice\", suo estimatore e finanziatore, il Pittatore si fece notare come buon ritrattista e pittore \"di genere\", senza trascurare i soggetti sacri, che abbondano nelle chiese di Asti e della provincia.&lt;br&gt;\nLa sua formazione artistica prosegu\u00ec in seguito anche con un viaggio a Londra, dove, diventato amico di Giuseppe Mazzini, si distinse principalmente come ritrattista della borghesia locale ed alcuni suoi quadri sono esposti alla National Portrait Gallery.\nUn altro importante pittore astigiano ottocentesco \u00e8 stato Carlo Nogaro. Autodidatta, paesaggista, nato ad Asti nel 1837, lavorava presso il suo studio situato nella famosa Torre Guttuari di Piazza Statuto.&lt;br&gt;\nSpirito avventuroso, gir\u00f2 il mondo. Si ferm\u00f2 a Costantinopoli per alcuni anni dove esegu\u00ec una serie di illustrazioni raffiguranti le trionfali esequie di Napoleone III.&lt;br&gt;\nUna delle opere venne pubblicata dall\"'Illustration\" di Parigi dell'autunno del 1866.&lt;br&gt;\nSi stabil\u00ec nella capitale francese nel 1868, e fu uno dei principali ideatori del Padiglione italiano all\"' \"Esposizione Universale di Parigi\"\" del 1878.\nAlla fine del XIX secolo si affacciano sulla scena pittorica astigiana due allievi del Pittatore: Giulio Musso e Paolo Arri.&lt;br&gt;\nGiulio Musso (1860-1915), oper\u00f2 come \"frescante\" nei maggiori palazzi ed edifici cittadini: teatro Alfieri, Palazzo civico (suoi i medaglioni che ritraggono gli astigiani illustri) e la chiesa di Santa Maria Nuova.\nPaolo Arri (1868-1940), fu un valente ritrattista, affresc\u00f2 la chiesa e l'atrio del vecchio Ospedale, affiancando il Musso nelle decorazioni del Municipio.\nAll'inizio del XX secolo si affacciarono nel panorama artistico astigiano alcuni pittori degni di nota: Anacleto Laretto (Grana Monferrato, 1874-Asti 1950), Ernesto Barbero (1887-1937), Pio Pia (1900-1959), Giovanni Rovero (Mongardino d'Asti 1895- Torino 1971), Giovanni Rosa (1887-1974), Giuseppe Manzone (1887-1983), Caro Caratti (Visone d'Acqui 1895- 1979).\nTra il XX ed il XXI secolo sono attivi Ottavio Baussano (1898-1970), Renzo De Alexandris (1914-2008), Emanuele Laustino, (1916-1988), Eugenio Guglielminetti (1921-2006), Valerio Miroglio (1928 - 1991), Massimo Quaglino (Refrancore 1899 - Torino 1982), Amelia Platone (1927 - 1994), Silvio Ciuccetti (1944 - 2015) Carlo Carosso (1953-2007), Paolo Fresu(1950) e Mario Perosino, deceduto nel 2008."}
{"id": "1205616", "revid": "287204", "url": "https://it.wikipedia.org/wiki?curid=1205616", "title": "Rore", "text": "Rore \u00e8 una frazione del Comune di Sampeyre, in provincia di Cuneo, che rappresenta, geograficamente, il raccordo tra la bassa e l'alta Valle Varaita. \nCaratteristiche.\nRore si differenzia da molti altri borghi di montagna per la crescita demografica avvenuta negli ultimi anni che lo hanno reso la pi\u00f9 popolata tra le frazioni di Sampeyre. Rore si trova sul versante solatio, poco distante dal fondovalle, dove i ruscelli Cantarane e Rore quasi convergono prima di raggiungere il Varaita.\nRore \u00e8 una delle quattro frazioni di Sampeyre che, ogni cinque anni (2012, 2007, 2002, etc.), danno vita alla \"Ba\u00eco\", una rievocazione storica in costume molto sentita dalla popolazione occitana della Valle Varaita. La Ba\u00eco \u00e8 celebrata nel mese di Febbraio, all'incirca in concomitanza con il Carnevale."}
{"id": "1205617", "revid": "2519", "url": "https://it.wikipedia.org/wiki?curid=1205617", "title": "S\u00f8ndre Land", "text": "S\u00f8ndre Land \u00e8 un comune norvegese della contea di Innlandet."}
{"id": "1205618", "revid": "101478", "url": "https://it.wikipedia.org/wiki?curid=1205618", "title": "Zarlino", "text": ""}
{"id": "1205619", "revid": "125645745", "url": "https://it.wikipedia.org/wiki?curid=1205619", "title": "Giorgio di Baviera", "text": "Biografia.\nGiorgio crebbe nella Rocca di Burghausen e fin dal suo arrivo a Landshut, all'et\u00e0 di tredici anni, fu introdotto nei problemi di governo.\nAssieme al cugino Alberto IV di Baviera-Monaco, Giorgio cerc\u00f2 di estendere la propria influenza sull'Austria Anteriore, ma nel 1489 abbandon\u00f2 i propri progetti per cercare di appianare le divergenze con Federico III d'Asburgo. Giorgio divenne in seguito un forte alleato dell'imperatore Massimiliano I e lo sostenne nelle sue campagne in Svevia, Svizzera, Gheldria e in Ungheria.\nIl suo matrimonio con la principessa Edvige Jagellona, figlia di re Casimiro IV di Polonia, noto come il Matrimonio di Landshut, fu celebrato nel 1475 con una delle pi\u00f9 splendide feste del Medioevo. \nLa coppia ebbe cinque figli, tre maschi e due femmine; nessuno dei maschi sopravvisse al padre, cosicch\u00e9, a causa delle restrizioni imposte dalla legge salica di successione vigente nella Germania medioevale, le figlie non poterono ereditare il ducato. Giorgio cerc\u00f2 di lasciarlo alla figlia Elisabetta e a suo marito Roberto del Palatinato, terzo figlio di Filippo, elettore palatino; questo tentativo condusse ad una distruttiva guerra di successione dopo la morte di Giorgio, tra il 1503 ed il 1504. Infine gli succedette Alberto IV di Baviera-Monaco; solamente il nuovo ducato del Palatinato-Neuburg venne assegnato ai due figli di Roberto, Ottone Enrico e Filippo.\nI pi\u00f9 meridionali distretti del Baviera-Landshut (Kufstein, Kitzb\u00fchel e Rattenberg) passarono invece all'imperatore Massimiliano e quindi vennero uniti al Tirolo.\nDiscendenza.\nGiorgio ed Edvige ebbero i seguenti figli:"}
{"id": "1205620", "revid": "287204", "url": "https://it.wikipedia.org/wiki?curid=1205620", "title": "Oscar Arias", "text": ""}
{"id": "1205621", "revid": "74801", "url": "https://it.wikipedia.org/wiki?curid=1205621", "title": "Kaposv\u00e1r", "text": " \nKaposv\u00e1r (\"Kopisch\" o \"Ruppertsburg\" in tedesco, \"Kapo\u0161var\" in croato) \u00e8 una citt\u00e0 che si trova nel sud-ovest dell'Ungheria. \u00c8 il capoluogo della provincia di Somogy. Dista circa da P\u00e9cs e dalla capitale Budapest.\nGeografia fisica.\nKaposv\u00e1r si trova nel Transdanubio Meridionale, tra il lago Balaton ed i monti Mecsek.\nA sud della citt\u00e0 si trovano 7 colline i cui nomi sono: Kecel, Isz\u00e1k, K\u00f6rt\u00f6nye, Kapos, R\u00f3ma, Iv\u00e1nfa e Som. La collina di nome Roma sta appunto ad indicare la coincidenza delle sette colline di Kaposv\u00e1r con i sette colli di Roma. Al nord della citt\u00e0 \u00e8 stato realizzato un lago artificiale per la pesca sbarrando il ruscello Deseda. Intorno alla citt\u00e0 vi sono foreste protette (Gomb\u00e1s, Deseda, ecc.) oasi naturali per la protezione della natura.\nLa citt\u00e0 \u00e8 attraversata dal fiume Kapos che nasce poco a sud di Kaposv\u00e1r e va a confluire nel Si\u00f3 (emissario del Balaton e affluente del Danubio). Il Kapos con le sue piene ha costituito per anni un grave problema per le popolazioni locali. Una prima regolazione del letto del fiume, avvenuta nel 1835 non era stata conclusiva, il problema fu definitivamente risolto nel 1953.\nIl clima \u00e8 continentale con una temperatura media annua di . La media annua di precipitazioni \u00e8 di circa .\nEconomia.\nTurismo.\nLe principali attrattive turistiche della citt\u00e0 e dintorni sono:\nUn'altra attrazione \u00e8 costituita dal Carnevale di Kaposv\u00e0r. Questo evento trae origine da un racconto dello scrittore ungherese Csokonai Vit\u00e9z Mih\u00e1ly che narra la storia di una vecchia zitella (Dorothea) che durante i festeggiamenti del carnevale diventava una giovane bellissima. Nella manifestazione vengono presentate le tradizioni popolari ed i giochi folcloristici con la presenza di giocolieri, sbandieratori, mimi, e la preparazione di piatti tipici.\nL'economia della zona \u00e8 basata sulla produzione di cereali, allevamenti di bestiame ed alcune industrie del settore alimentare, meccanico, tessile e dei materiali da costruzione.\nSport.\nCalcio.\nLa squadra principale della citt\u00e0 \u00e8 il Kaposv\u00e1ri R\u00e1k\u00f3czi."}
{"id": "1205622", "revid": "287204", "url": "https://it.wikipedia.org/wiki?curid=1205622", "title": "Monteverdi", "text": ""}
{"id": "1205623", "revid": "123120682", "url": "https://it.wikipedia.org/wiki?curid=1205623", "title": "Cappella Marciana", "text": "La Cappella Musicale Patriarcale di San Marco, pi\u00f9 conosciuta col nome di Cappella Marciana, \u00e8 il celebre coro della Basilica di San Marco di Venezia, e con quello della Cappella Sistina di Roma \u00e8 il coro liturgico storicamente pi\u00f9 importante d'Italia.\nStoria.\nPeriodo ducale.\nAttiva fin dal XIV secolo, nel 1403 diventa anche scuola musicale per volont\u00e0 del Senato veneto, con il compito conferito al maestro di cappella di istruire nel canto anche chierici e seminaristi. Essa \u00e8 cappella ducale, essendo la basilica marciana la chiesa di palazzo del Doge; il suo nome ufficiale era quello di \"Serenissima Cappella Ducale di San Marco\". Il Doge era il \"vescovo\" della terra di San Marco, non nominato dal papa e con il diritto a nominare i vescovi del dogado.\nIn questo periodo la cappella Marciana fu una tra le istituzioni musicali pi\u00f9 importanti del tempo, e divenne il centro propulsore a capo della gloriosa \"Scuola Veneziana\". Qui nacque il cosiddetto stile policorale, sotto la guida di maestri insigni quali Andrea e Giovanni Gabrieli, Gioseffo Zarlino, Giovanni Legrenzi e Claudio Monteverdi. Alle voci si unirono gli strumenti e lo stile divenne sempre pi\u00f9 concertato, tendenza che soprattutto da Venezia si diffuse poi nel resto del mondo cattolico.\nIl Settecento conferm\u00f2 il prestigio della formazione, basti pensare che a guidarla furono chiamate personalit\u00e0 del calibro di Antonio Lotti o Baldassarre Galuppi.\nPeriodo patriarcale.\nCon la caduta della Serenissima e lo spostamento della cattedrale a San Marco, la Marciana diventa cappella patriarcale, assumendo l'attuale denominazione, ma la nuova gestione non sempre si dimostra generosa nei confronti di questa antica e gloriosa istituzione: l'orchestra si riduce gradualmente fino a scomparire alla fine del secolo e la cappella viene privata della voci acute.\nNel 1890 viene aggiunta una formazione di voci bianche, riprendendo la tradizione dei primi secoli, per permettere l'esecuzione di antiche musiche cinquecentesche. Fu soppressa nell'anno 1960.\nFecondo, invece, fu il periodo ceciliano, a cavallo tra i due secoli, che vide a Venezia, attorno alla basilica, alcuni tra i maggiori protagonisti di quell'epoca, merito anche del cardinale Giuseppe Sarto (che fu patriarca di Venezia tra il 1893 e il 1903, quando venne eletto papa col nome di Pio X), da sempre sensibile alla musica sacra. In quel periodo tra Direttori e organisti primi e secondi si possono contare personalit\u00e0 assolute quali Giovanni Tebaldini, Lorenzo Perosi, Oreste Ravanello e Matteo Tosi.\nLa Cappella oggi.\nDal 2000 \u00e8 Primo Maestro di Cappella Marco Gemmani. Il Primo Organista \u00e8 Alvise Mason (dal 2021).\nNel 2002 sono nati i Solisti della Cappella Marciana, i quali operano anche separatamente dal coro dedicandosi in particolare all'attivit\u00e0 concertistica.\nAttivit\u00e0.\nLa Cappella Marciana officia alle liturgie del Capitolo metropolitano (ogni domenica, alle ore 10), ai Pontificali celebrati dal Patriarca di Venezia e ai Vespri delle maggiori solennit\u00e0.\nNegli ultimi anni, sotto la guida del Maestro Marco Gemmani, la Cappella Marciana ripropone nelle liturgie le musiche della grande tradizione veneziana tra cui - cosa unica a livello mondiale - il repertorio policorale eseguito nelle originali disposizioni e spazialit\u00e0 per cui i grandi autori - Andrea e Giovanni Gabrieli, Giovanni Croce, Baldassarre Galuppi ed altri - composero.\nAccanto al servizio liturgico la cappella musicale svolge anche attivit\u00e0 concertistica sia con l'organico completo, sia con organico ridotto, in particolare con l'impiego dei suddetti Solisti.\nIl 25 aprile 2014 la Cappella Marciana, dopo secoli, ha riproposto al Pontificale della Solennit\u00e0 di San Marco composizioni a 12 voci in tre cori spaziati di Giovanni Gabrieli quali Kyrie, Gloria e Sanctus della raccolta \"Sacrae Symphonie\" (edita nel 1597)."}
{"id": "1205624", "revid": "287204", "url": "https://it.wikipedia.org/wiki?curid=1205624", "title": "Sondre Land", "text": ""}
{"id": "1205625", "revid": "101478", "url": "https://it.wikipedia.org/wiki?curid=1205625", "title": "Williaert", "text": ""}
{"id": "1205626", "revid": "104950535", "url": "https://it.wikipedia.org/wiki?curid=1205626", "title": "Larry Laudan", "text": "\u00c8 un esperto di filosofia della scienza.\nBiografia.\nOriginario del Texas, dopo essersi laureato in fisica nel 1962 all'Universit\u00e0 del Kansas, nel 1965 ha ricevuto il titolo di Philosophiae Doctor all'Universit\u00e0 di Princeton con una dissertazione sulle teorie riguardanti il metodo scientifico.\nHa insegnato in Gran Bretagna per alcuni anni e nel 1969 si \u00e8 trasferito all'University of Pittsburgh, dove ha fondato il dipartimento di \"Storia della filosofia della scienza\", diventando al contempo direttore del centro per la filosofia della scienza per il periodo 1978/1981.\nIn seguito ha insegnato al Virginia Polytechnic Institute and State University, ed alla Universit\u00e0 delle Hawaii.\nDal 2000 insegna alla Universidad Nacional Aut\u00f3noma de M\u00e9xico.\nIl pensiero.\nConsiderato fra i principali esponenti dell'epistemologia neopragmatista, Larry Laudan ha dato un notevole apporto alla filosofia della scienza, soprattutto cercando di dare una soluzione al problema della demarcazione tra scienza e non-scienza.\nPartendo da una critica ai concetti di \"paradigma\" (proprio di Thomas Kuhn) e di \"programma di ricerca\" (proprio di Imre Lakatos), ha proposto una soluzione con la definizione del concetto di \"tradizione di ricerca\" nel quale, in un certo senso, sono sintetizzati i due concetti precedenti e maggiormente sviluppati: secondo questa nuova concezione non sono le teorie ad entrare in crisi e ad essere sostituite quando subentra un numero eccessivo di anomalie (come avveniva nel pensiero di Kuhn), ma sono i \"programmi di ricerca\", cio\u00e8 i metodi con cui tali teorie venivano sviluppate.\nAl contrario di Kuhn, inoltre, Laudan non nega la possibilit\u00e0 che pi\u00f9 tradizioni di ricerca possano coesistere in un dato momento storico, eliminando l'eccessiva rigidit\u00e0 strutturale della teoria Kuhniana.\nUn ulteriore apporto di Laudan alla filosofia della scienza \u00e8 il suo \"modello reticolare\" della razionalit\u00e0: nel tentativo di sottolineare come la razionalit\u00e0 sia connessa in modo imprescindibile all'abilit\u00e0 di raggiungere un accordo tra i tre livelli che compongono la scala giustificativa della scienza (i livelli delle teorie scientifiche, delle regole metodologiche e degli scopi), il filosofo sfrutta la metafora del reticolo per spiegare l'interdipendenza reciproca di ogni livello rispetto all'altro."}
{"id": "1205631", "revid": "599013", "url": "https://it.wikipedia.org/wiki?curid=1205631", "title": "Jerome Williams", "text": "Carriera.\nDopo aver giocato a livello liceale per la Magruder High School di Germantown (Maryland) \u00e8 passato alla Georgetown University dove ha speso due stagioni viaggiando alle considerevoli cifre di 10,5 punti e 9,3 rimbalzi di media a partita.\nFinita la carriera NCAA \u00e8 stato scelto dalla NBA nel draft NBA del 1996 al primo giro con il numero 26 dai Detroit Pistons.\nWilliams ha giocato nella NBA nove stagioni, totalizzando una media partita di 6,6 punti e 6,4 rimbalzi in poco pi\u00f9 di 21 minuti di utilizzo (587 match totali). Statisticamente la stagione migliore \u00e8 stata la 2002-03, quando indossava la maglia dei Toronto Raptors di Vince Carter, conclusa con 9,7 punti e 9,2 rimbalzi a partita. Nella stagione 1999-2000 il quarto miglior rimbalzista offensivo dell'intera lega, il settimo nei rimbalzi totali ed il secondo assoluto per rimbalzi al minuto."}
{"id": "1205632", "revid": "767487", "url": "https://it.wikipedia.org/wiki?curid=1205632", "title": "Roberta Meneghel", "text": "Carriera.\nNei club.\nNel 2012-13 con la Reyer Venezia ha vinto il Girone Nord con due turni di anticipo ed \u00e8 stata promossa in A1, per poi conquistare anche la Coppa Italia di categoria.\nIn Nazionale.\nNel 2009 ha preso parte all'Europeo con la Nazionale italiana.\nIl 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana.\nStatistiche.\nPresenze e punti nei club.\n\"Statistiche aggiornate al 10 luglio 2011\""}
{"id": "1205637", "revid": "31092", "url": "https://it.wikipedia.org/wiki?curid=1205637", "title": "Coelacanthimorpha", "text": ""}
{"id": "1205638", "revid": "339392", "url": "https://it.wikipedia.org/wiki?curid=1205638", "title": "Arbereschi", "text": ""}
{"id": "1205639", "revid": "1745361", "url": "https://it.wikipedia.org/wiki?curid=1205639", "title": "Gorgofone", "text": "Gorgofone () \u00e8 un personaggio della mitologia greca. Fu regina di Messene e di Sparta.\nGenealogia.\nFiglia di Perseo ed Andromeda, spos\u00f2 Periere ed Ebalo e divenne madre di Afareo, Leucippo, Tindaro, Icario ed Arene.\nMitologia.\nGorgofone si spos\u00f2 due volte ed entrambe con un re. \nIl primo fu Periere (re di Messenia) ed alla sua morte spos\u00f2 Ebalo (re di Sparta).\nFu seppellita ad Argo vicino alla collina dove fu sepolta la testa della Medusa, che fu tagliata da suo padre Perseo."}
{"id": "1205644", "revid": "70349", "url": "https://it.wikipedia.org/wiki?curid=1205644", "title": "Sukhoi Su-1 e Su-3", "text": ""}
{"id": "1205645", "revid": "106908", "url": "https://it.wikipedia.org/wiki?curid=1205645", "title": "Galuppi", "text": ""}
{"id": "1205647", "revid": "2519", "url": "https://it.wikipedia.org/wiki?curid=1205647", "title": "S\u00f8r-Aurdal", "text": "S\u00f8r-Aurdal \u00e8 un comune norvegese della contea di Innlandet."}
{"id": "1205648", "revid": "287204", "url": "https://it.wikipedia.org/wiki?curid=1205648", "title": "Sor-Aurdal", "text": ""}
{"id": "1205656", "revid": "1714743", "url": "https://it.wikipedia.org/wiki?curid=1205656", "title": "Federico di Baviera-Landshut", "text": "Biografia.\nEra il secondo figlio di Stefano II e di Isabella di Sicilia.\nDal 1375 al 1392 resse il governo con i propri fratelli Stefano III e Giovanni II ed amministr\u00f2 la parte pi\u00f9 ricca del ducato, la Baviera Inferiore-Landshut che mantenne anche alla divisione della Baviera coi suoi fratelli nel 1392 quando vennero creati i ducati di Baviera-Ingolstadt e Baviera-Monaco.\nNel 1387 Federico imprigion\u00f2 l'Arcivescovo di Salisburgo per forzarlo a disdire la propria alleanza con la confederazione di citt\u00e0 creatasi in Svevia ed a lui opposta.\nFederico fu il supervisore del Re Venceslao negli affari legali e uno dei candidati a succedergli quando questi mor\u00ec a Budweis nel 1393. Gli successe nel Ducato di Baviera-Landshut il figlio Enrico.\nMatrimoni ed eredi.\nFederico si spos\u00f2 due volte: la prima, nel 1360, con Anna di Neuffen, figlia di Bertoldo VII di Neuffen, appartenente alla stirpe dei signori di Neuffen. Grazie a questo matrimonio, egli riusc\u00ec ad acquisire le terre della dinastia della moglie quando questa si estinse in linea maschile. \nDa Anna egli ebbe:\nLa seconda volta si spos\u00f2 il 2 settembre 1381 con Maddalena Visconti, figlia di Bernab\u00f2 Visconti e Beatrice della Scala, dalla quale ebbe cinque figli:"}
{"id": "1205659", "revid": "152819", "url": "https://it.wikipedia.org/wiki?curid=1205659", "title": "Tantsu", "text": ""}
{"id": "1205661", "revid": "2519", "url": "https://it.wikipedia.org/wiki?curid=1205661", "title": "S\u00f8r-Fron", "text": "S\u00f8r-Fron \u00e8 un comune norvegese della contea di Innlandet, distretto di Gudbrandsdalen. "}
{"id": "1205664", "revid": "300067", "url": "https://it.wikipedia.org/wiki?curid=1205664", "title": "Reggie Williams (cestista 1964)", "text": "Carriera.\nDopo aver giocato a livello liceale per la famosa Dunbar High School di Baltimora (Maryland), \u00e8 passato alla Georgetown University dove ha speso quattro stagioni viaggiando alle considerevoli cifre di 15,3 punti e 6,4 rimbalzi di media a partita. Nell'anno da freshman fece parte dalla squadra degli Hoyas campioni NCAA con il grande Patrick Ewing.\nFinita la carriera collegiale \u00e8 stato scelto dalla NBA nel draft NBA del 1987 al primo giro con il numero 4 dai Los Angeles Clippers.\nTipico medio giocatore NBA, ha viaggiato spesso in doppia cifra di media, senza per\u00f2 mai diventare una stella. Gli anni migliori sono sicuramente quelli spesi a Denver dove mise a segno anche una stagione sopra i 18 punti a partita. In 10 stagioni giocate nella NBA ha una media di 12,5 punti e 4,0 rimbalzi a partita."}
{"id": "1205668", "revid": "287204", "url": "https://it.wikipedia.org/wiki?curid=1205668", "title": "Sor-Fron", "text": ""}
{"id": "1205672", "revid": "767487", "url": "https://it.wikipedia.org/wiki?curid=1205672", "title": "Le voci bianche", "text": "Le voci bianche \u00e8 un film del 1964 diretto da Pasquale Festa Campanile e Massimo Franciosa, presentato fuori concorso al 17\u00ba Festival di Cannes.\nTrama.\nRoma, met\u00e0 del Settecento. Meo \u00e8 un poveraccio che deve perennemente risolvere il problema della fame.\nLa grande occasione si presenta quando un amico gli d\u00e0 l'idea di sacrificare il fratello pi\u00f9 piccolo e portarlo in un Conservatorio per castrarlo e farlo diventare una \"voce bianca\", in un'epoca in cui, per volere papale, le donne non potevano recitare a teatro e quindi i castrati erano tenuti in grande considerazione perch\u00e9 ricoprivano i ruoli femminili.\nI 300 scudi di compenso risolverebbero i problemi della famiglia e permetterebbero a Meo di sposarsi, ma il fratello pensa bene di scappare.\nMeo lo deve sostituire, visto che non pu\u00f2 restituire i soldi e non vuole neppure essere incarcerato. Corrompendo il chirurgo, salva la sua virilit\u00e0 ma deve fingere continuamente di essere una voce bianca. Entrato nel bel mondo della nobilt\u00e0 romana, approfitta della sua condizione per soddisfare le voglie libertine delle signore, fino a quando mette incinta la stessa ragazza che avrebbe dovuto sposare. Scoperto dal marito della nobildonna, preferisce diventare davvero un castrato stavolta, piuttosto che vedersi decapitare.\nDistribuzione.\nDistribuito dalla Cineriz il 13 agosto 1964.\nCritica.\nOttavio Jemma, scrittore, sceneggiatore e abituale collaboratore del regista (anche se non in questo film), definisce \"Le voci bianche\" \u00abun ritratto causticamente feroce della Roma seicentesca, libertina e ipocrita, prosperante all'ombra del governo papalino\u00bb. Il critico Ermanno Comuzio not\u00f2 invece che \u00abLa satira viene fuori da un'efficace collaborazione fra i diversi elementi creativi: i gustosi costumi e le scenografie di Pier Luigi Pizzi (ma il merito \u00e8 prima ancora dei registi, che hanno saputo fondere i costumi dei personaggi con gli sfondi autentici della Roma barocca), la recitazione guidata da un Paolo Ferrari scatenato, le argute citazioni musicali di Gino Marinuzzi Jr.\u00bb.\nPer il \"Dizionario Mereghetti\" \u00e8 un film \u00abimpertinente e graffiante [...] che dimostra una ricchezza d'invenzioni e una libert\u00e0 di toni che il prolifico Festa Campanile non tocc\u00f2 mai - n\u00e9 prima n\u00e9 dopo - nella sua pur lunga carriera\u00bb. Il \"Dizionario Morandini\" lo definisce \u00abuna delle pi\u00f9 impertinenti e spregiudicate tra le farse in costume degli anni '60\u00bb."}
{"id": "1205678", "revid": "729019", "url": "https://it.wikipedia.org/wiki?curid=1205678", "title": "Geode (medicina)", "text": "Le geodi (o cisti ossee) sono formazioni cavitarie pseudocistiche a contenuto fibromixoide che si formano nell'osso subcondrale delle articolazioni colpite da artrosi e/o tipicamente afflitte da artrite gottosa, di cui sono segno clinico patognomico discretamente specifico insieme ai tofi e alla chiara iperuricemia.\nLa loro patogenesi \u00e8 verosimilmente riconducibile alla penetrazione di liquido sinoviale attraverso fessurazione della cartilagine."}
{"id": "1205679", "revid": "110157", "url": "https://it.wikipedia.org/wiki?curid=1205679", "title": "Vang (Norvegia)", "text": "Vang \u00e8 un comune norvegese della contea di Innlandet.\nStazione sciistica specializzata nello sci nordico ha ospitato i Campionati mondiali juniores di sci nordico 1989 e alcune tappe della Coppa del Mondo di sci di fondo.\nLa chiesa di Vang \u00e8 stata progettata da Abraham Pihl."}
{"id": "1205682", "revid": "125253608", "url": "https://it.wikipedia.org/wiki?curid=1205682", "title": "Arielle Kebbel", "text": "Biografia.\nDi origine tedesca e svizzera tedesca, la madre, Sheri, \u00e8 una talent manager e possiede una societ\u00e0 di produzione. Kebbel si \u00e8 diplomata a 17 anni al liceo di Crenshaw di Winter Garden. \u00c8 stata la prima finalista al concorso di bellezza Miss Florida Teen USA del 2002. Prima di intraprendere la carriera di attrice, Kebbel era una modella a tempo pieno. Si \u00e8 formata presso la Lisa Maile Image, Modeling &amp; Acting School in Florida. Da allora \u00e8 apparsa in numerose riviste come \"Maxim\", \"H, Lucky\", \"Men's Health\", \"Stuff\", \"FHM. Vegas\", \"Bello\" e \"Razor\".\nHa ottenuto il suo primo ruolo importante in \"Una mamma per amica\", interpretando Lindsay Lister.\nNel 2005 ha interpretato Elyse Houston in \"\" e nel 2006 \u00e8 apparsa nel film horror \"The Grudge 2\" e nella commedia \"Il mio ragazzo \u00e8 un bastardo\".\nDal 2009 al 2017 ha interpretato la vampira centenaria Lexi Branson nella serie televisiva \"The Vampire Diaries\". Nel 2011 ha preso parte alla serie \"90210\" nel ruolo di Vanessa.\nNel 2017-2018 ha interpretato il ruolo di Olivia Charity nella serie televisiva Midnight, Texas. Nel 2019 \u00e8 apparsa come guest nella serie Grand Hotel.\nDoppiatrici italiane.\nNelle versioni in italiano dei suoi lavori, Arielle Kebbel \u00e8 stata doppiata da:"}
{"id": "1205684", "revid": "228587", "url": "https://it.wikipedia.org/wiki?curid=1205684", "title": "Vang", "text": ""}
{"id": "1205685", "revid": "1528507", "url": "https://it.wikipedia.org/wiki?curid=1205685", "title": "L'appartamento", "text": "L'appartamento (\"The Apartment\") \u00e8 un film del 1960 diretto da Billy Wilder e interpretato da Jack Lemmon e Shirley MacLaine.\nOltre a riscuotere un grande successo di pubblico e critica, ricevette dieci candidature agli Oscar vincendone cinque, inclusi quelli per il miglior film, per il miglior regista e per la migliore sceneggiatura originale. I due protagonisti si aggiudicarono entrambi il Golden Globe e il Premio BAFTA per la loro interpretazione.\nNel 1994 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 2003 \u00e8 entrato nella \"Film Hall of Fame\" della Online Film &amp; Television Association. Nel 1998 \u00e8 risultato 93\u00ba nella lista dei 100 migliori film statunitensi di sempre dell'American Film Institute e nell'edizione aggiornata del 2007 \u00e8 salito all'80\u00ba posto. L'AFI lo ha inoltre posizionato al 20\u00ba posto tra le cento migliori commedie e al 62\u00ba tra i cento migliori film sentimentali del cinema americano.\nTrama.\nIl contabile C.C. Baxter, soprannominato \"Bud\" (\"Ciccibello\" nella versione italiana), lavora presso una grande compagnia di assicurazioni di New York e per aumentare le sue possibilit\u00e0 di carriera affitta il piccolo appartamento in cui vive ai suoi dirigenti per incontri extraconiugali, durante i quali se ne va in giro per la citt\u00e0. Tutto procede secondo questa routine fino a che non si innamora di Fran Kubelik, ascensorista del grattacielo in cui ha sede la compagnia e amante del capo del personale, Jeff Sheldrake.\nProprio Sheldrake, dietro consiglio di un collega, si rivolge a Baxter per ottenere l'uso dell'appartamento e la sua iniziale riluttanza viene vinta grazie ad una promozione ai \"piani alti\" della compagnia. Durante un incontro fra i due amanti la vigilia di Natale, Sheldrake comunica a Fran che non ha intenzione di chiedere il divorzio per sposarla, come invece le aveva promesso.\nAmareggiata e umiliata, dopo che Jeff \u00e8 uscito la ragazza tenta il suicidio, ma Baxter giunge appena in tempo per evitare il peggio. Quando informa Sheldrake dell'accaduto, la telefonata viene intercettata dalla segretaria ed ex-amante di quest'ultimo, che per vendetta e gelosia riferisce tutto alla moglie.\nCacciato di casa, Sheldrake riprende la relazione con Fran e torna a chiedere a Baxter la chiave dell'appartamento per trascorrervi con lei la notte di capodanno. Il giovane questa volta si rifiuta e si licenzia dalla compagnia, consegnandogli la chiave del bagno dei dirigenti anzich\u00e9 quella del proprio appartamento. Appresa la notizia durante il cenone, Fran si rende conto dei propri sentimenti e pianta in asso l'amante per correre da Baxter, che finalmente le confessa il suo amore.\nProduzione.\nOltre che dal film del 1928 \"La folla\" diretto da King Vidor, Billy Wilder dichiar\u00f2 di aver tratto ispirazione da \"Breve incontro\" di David Lean del 1945: \u00abHo sempre pensato che ci fosse un personaggio interessante, quello che prestava l'appartamento, un personaggio patetico e divertente, e ho portato questa idea con me\u00bb. Un'altra fonte d'ispirazione fu lo scandalo che nel 1951 aveva coinvolto il produttore Walter Wanger, che il 13 dicembre aveva sparato all'agente Jennings Lang ritenendolo l'amante della moglie, l'attrice Joan Bennett.\nLa sceneggiatura, per la quale Wilder si avvalse di nuovo della collaborazione di I. A. L. Diamond, era solo a met\u00e0 quando iniziarono le riprese alla fine del novembre 1959, una pratica consueta per il regista che in questo modo aveva la possibilit\u00e0 di sviluppare i personaggi in corso d'opera. Gli esterni notturni furono girati a Manhattan, tra Central Park, il Majestic Theatre e Columbus Avenue, mentre il resto del film fu realizzato ai Samuel Goldwyn Studios di West Hollywood dove i tecnici costruirono l'enorme interno dell'ufficio assicurativo, progettato appositamente per rappresentare la natura demoralizzante e impersonale dell'ambiente aziendale.\nIl progetto iniziale di Wilder sarebbe stato quello di una commedia teatrale, ma fu costretto a riconsiderare la storia come soggetto cinematografico proprio dopo aver realizzato che l'imponente ufficio non poteva essere riprodotto nella sua interezza su un palcoscenico. Il set fu costruito su un'area di oltre 25.000 metri quadrati e Wilder ha descritto in seguito le tecniche utilizzate per ottenere le inquadrature che desiderava, compresa la prospettiva forzata con scrivanie di dimensioni sempre pi\u00f9 piccole e l'impiego di attori progressivamente pi\u00f9 bassi di statura seduti al lavoro. Ha anche affermato di aver assunto dei nani per le ultime file, anche se lo scenografo Alexandre Trauner ha dichiarato che gli attori nelle file pi\u00f9 distanti erano in realt\u00e0 dei bambini.\nI quadri presenti nell'ufficio di Sheldrake, tra i quali quelli di artisti come Massimo Campigli e Paul Klee, provenivano dalla collezione personale di Wilder e anche il letto nell'appartamento di Baxter era di propriet\u00e0 del regista, che lo aveva gi\u00e0 usato cinque anni prima nel film \"Sabrina\".\nIl cast.\nWilder e Diamond, produttore associato oltre che co-sceneggiatore del film, scrissero \"L'appartamento\" espressamente per Jack Lemmon subito dopo aver finito le riprese di \"A qualcuno piace caldo\". Lemmon accett\u00f2, come ha dichiarato in seguito, dopo che Wilder gli raccont\u00f2 la storia ma senza aver letto neanche una pagina della sceneggiatura: \u00abAvrei firmato anche se mi avesse detto che avrei dovuto recitare l'elenco telefonico\u00bb.\nLa prima scelta per il ruolo di Jeff Sheldrake fu Paul Douglas, ma il noto caratterista ed ex cronista sportivo mor\u00ec improvvisamente l'11 settembre 1959 all'et\u00e0 di 52 anni, due mesi prima dell'inizio delle riprese, e il ruolo fu quindi offerto a Fred MacMurray. Inizialmente l'attore si mostr\u00f2 riluttante a interpretare un personaggio cos\u00ec odioso, visto che il pubblico lo associava a ruoli da bravo ragazzo, personaggi romantici e comici. Alla fine per\u00f2 accett\u00f2 la parte, soprattutto dopo aver ripensato a quanto di analogo era successo per quella dell'omicida Walter Neff nel classico \"noir\" del 1944 \"La fiamma del peccato\", diretto sempre da Billy Wilder.\nIl ruolo del dottor Dreyfuss fu pensato per l'attore canadese Lou Jacobi, ma i produttori della rappresentazione in cui era impegnato a Broadway non gli consentirono di partecipare al film e la scelta ricadde sul connazionale Jack Kruschen, che alla fine ricevette anche una candidatura all'Oscar come miglior attore non protagonista.\nDistribuzione.\nIl film fu proiettato in anteprima a New York il 15 giugno 1960 e a Los Angeles il 21 giugno. La premi\u00e8re europea si tenne il 20 luglio a Londra e il 26 agosto fu presentato alla Mostra del cinema di Venezia.\nAccoglienza.\nIncassi.\nRealizzato con un budget di 3 milioni di dollari, il film incass\u00f2 oltre 18 milioni negli Stati Uniti (8\u00ba maggior successo al botteghino nel 1960) e circa 6 milioni nel resto del mondo, per un incasso complessivo di 24,6 milioni.\nCritica.\nIl sito \"Rotten Tomatoes\" riporta il 94% di recensioni con un giudizio positivo, con un voto medio di 8,5 su 10.\nAlla sua uscita il film ottenne ottime recensioni. Sul \"New York Times\" il critico Bosley Crowther lo defin\u00ec \u00abgioioso, delicato e romantico\u00bb, aggiungendo che \u00abWilder ha fatto molto pi\u00f9 che scrivere il film. La sua regia \u00e8 geniale e sicura, illuminata da piccoli tocchi brillanti e mantenuta su una ferma linea sardonica\u00bb. Crowther afferm\u00f2 anche che Jack Lemmon si era guadagnato \u00abla precedenza come comico americano di punta in virt\u00f9 del suo lavoro in questo film\u00bb, che segn\u00f2 per l'attore anche l'inizio di una transizione da ruoli puramente comici a ruoli drammatici, culminata nel 1962 con quello dell'alcolista Joe Clay in \"I giorni del vino e delle rose\". Anche il \"Time\" sottoline\u00f2 in particolare la prova di Lemmon (\u00absicuramente il giovane attore comico pi\u00f9 sensibile e raffinato di Hollywood\u00bb), mentre \"Newsweek\" giudic\u00f2 \"L'appartamento\" \u00abun film molto divertente che trova posto tra le migliori commedie che Hollywood abbia mai realizzato\u00bb.\nAnche negli stati del blocco sovietico il film incontr\u00f2 i favori della critica, che lo vide come un'accusa al sistema americano e una storia che sarebbe potuta accadere solo in una citt\u00e0 capitalista come New York. Ad una cena organizzata in suo onore a Berlino Est, Billy Wilder disse che una storia del genere \u00abpotrebbe accadere ovunque, a Hong Kong, Tokyo, Roma, Parigi, Londra\u00bb, aggiungendo che l'unico posto in cui non poteva accadere era Mosca. I tedeschi scoppiarono in un fragoroso applauso, che si trasform\u00f2 in un cupo silenzio quando il regista prosegu\u00ec: \u00abIl motivo per cui questo film non poteva avere luogo a Mosca \u00e8 che a Mosca nessuno possiede un appartamento suo\u00bb.\nRiconoscimenti.\n\"L'appartamento\" \u00e8 stata l'ultima pellicola girata interamente in bianco e nero a vincere l'Oscar al miglior film fino al 2012, anno in cui il premio \u00e8 andato a \"The Artist\" di Michel Hazanavicius. Il film \"Schindler's List - La lista di Schindler\" di Steven Spielberg, vincitore dell'Oscar nel 1994, pur essendo stato girato quasi completamente in bianco e nero presenta infatti alcune scene del tutto o parzialmente a colori.\nColonna sonora.\nLa colonna sonora del film fu composta da Adolph Deutsch, gi\u00e0 vincitore di tre premi Oscar, ed eseguita dalla Hollywood Studio Symphony Orchestra diretta da Mitchell Powell. Fu pubblicata dalla United Artists Records dopo l'uscita del film e nel 1961 ricevette una candidatura ai Grammy Awards per la migliore colonna sonora o musica da film/tv.\nOltre a composizioni originali sono presenti rivisitazioni di brani quali \"Jealous Lover\", scritta dal britannico Charles Williams e gi\u00e0 utilizzata nel 1949 per \"The Romantic Age\" di Edmond T. Gr\u00e9ville. La versione realizzata per questo film, intitolata \"Theme from The Apartment\", fu eseguita dal duo di pianisti statunitensi Ferrante &amp; Teicher e raggiunse una notevole popolarit\u00e0.\nAdattamento teatrale.\nOtto anni dopo l'uscita del film, il commediografo Neil Simon scrisse un adattamento teatrale intitolato \"Promises, Promises\", un musical con le musiche di Burt Bacharach e i testi di Hal David, che debutt\u00f2 a Broadway il 1\u00ba dicembre 1968 adattato anche in italiano da Garinei e Giovannini e interpretato da Johnny Dorelli e Catherine Spaak nel 1970."}
{"id": "1205686", "revid": "1516566", "url": "https://it.wikipedia.org/wiki?curid=1205686", "title": "Roero (famiglia)", "text": "I Roero, Rotari, Roverio o Roure furono una delle maggiori famiglie della nobilt\u00e0 astigiana appartenenti alle casane astigiane.\nLa famiglia non schierata con gruppi guelfi o ghibellini con l'aumento dei propri profitti ottenuti dal commercio e dal prestito di denaro su pegno, aument\u00f2 in modo esponenziale il peso politico sulla citt\u00e0 ricoprendo cariche sia nell'ambito locale che nazionale.\nLe molte linee famigliari (pi\u00f9 di venti nel XVI secolo) con acquisti ed infeudazioni occuparono l'area situata nella parte nord-orientale della provincia di Cuneo denominata ancora oggi Roero.\nOrigini e leggende.\nSecondo una leggenda, la famiglia sarebbe originaria della Fiandra con Ghilione (Ghilione, Gillone) celebre condottiero nella crociata del 1099 che, durante la battaglia, decapit\u00f2 un capo dell'armata musulmana e per questo motivo fu portato in trionfo in Gerusalemme su un carro trionfale a tre ruote, che vennero raffigurate sullo scudo dello stesso per ricordarne l'impresa.\nUn altro racconto narra che i Roero discendano dal re Rotari longobardo, o furono privilegiati di portare il suo nome, abbandonando quello dei Troia.\nStoria.\nLa prudente politica \"di famiglia\", consent\u00ec a esponenti del casato di essere sempre presenti nelle cariche pubbliche della citt\u00e0: Guglielmo fu pi\u00f9 volte \"sindacus\" tra il 1217 ed il 1224. Tommaso divenne \"sapiens\" del comune ed ambasciatore. Ricopr\u00ec cariche pubbliche fino alla sua morte, avvenuta nel 1315. Manfredino fu governatore e rettore tra il 1335 e il 1342.\nDurante il governo guelfo della citt\u00e0 la famiglia govern\u00f2 in accordo con i Solaro e nel periodo orl\u00e9anese Giovannino di Revigliasco divenne tesoriere e suo figlio Francesco venne nominato membro del Consiglio segreto ducale della citt\u00e0.\nBonifacio Roero e il Trittico del Rocciamelone a Susa.\nNel medioevo Bonifacio Roero, catturato dai Turchi durante le crociate, si affid\u00f2 alla Madonna, promettendo, qualora fosse tornato in patria, di dedicarle un simulacro sulla vetta della prima montagna che avesse visto tornato sul suolo natio. Giunto in Valle di Susa, assistito da alcuni portatori, raggiunse nel 1358 la vetta pi\u00f9 alta, il Rocciamelone a 3538 m s.l.m. portando con s\u00e9 un trittico bronzeo probabilmente fiammingo, che dal XVII secolo venne poi custodito in cattedrale a Susa (TO). Si tratta di una delle pi\u00f9 antiche ascese documentate sulle Alpi. Dall'anno 2000 il Trittico \u00e8 conservato in una apposita teca presso il Museo diocesano d'arte sacra di Susa.\nA ricordo di ci\u00f2 di fianco alla cappella che un tempo custodiva il trittico, venne costruito il rifugio tuttora esistente denominato C\u00e0 d'Asti.\nPeriodo moderno.\nNel periodo moderno la famiglia conserv\u00f2 il proprio potere cittadino espandendosi anche in Europa acquistando feudi, abbandonando le attivit\u00e0 \"compromettenti\", ma rimanendo membri della banca \"de hospicio\" del Comune e riuscendo a frequentare assiduamente la corte sabauda.\nTra il 1580 ed il 1630 Carlo Emanuele I di Savoia dei 204 governatori e comandanti nominati ben 8 furono Roero bench\u00e9 la famiglia in passato fosse stata filofrancese.\nTra i personaggi pi\u00f9 importanti si pu\u00f2 ricordare Francesco Roero di Sciolze, governatore di Torino dal 1585 al 1590 e dal 1593 al 1600. Opicino Roero di Canale, luogotenente (1601) ed in seguito comandante della cittadella di Torino (1615). \nErcole Tommaso Roero di Cortanze, dopo aver combattuto nelle Fiandre, venne nominato nel 1600 governatore di Cuneo e nel 1602 di Nizza; nel 1607 divenne veedore generale e nel 1614 sovraintendente generale delle milizie. \nTomaso Ercole Roero di Cortanze fu Ambasciatore speciale piemontese alla Corte di Vienna nel 1708, e poi Ambasciatore in Inghilterra dal 1719 al 1725. Ricopr\u00ec l'incarico di Vicer\u00e9 di Sardegna tra il 1727 e il 1731.\nNon mancarono anche dissapori di alcuni esponenti con casa Savoia: quando nel 1614 Carlo Emanuele I dichiar\u00f2 la propria ostilit\u00e0 verso la Spagna durante la I guerra del Monferrato, molti esponenti della famiglia vennero allontanati dalla corte o arrestati tra cui Emanuele Filiberto Roero di San Severino.\nLe attivit\u00e0 economiche.\nL'attivit\u00e0 dei Roero si concentr\u00f2 principalmente nelle Fiandre, Brabante, Hainaut, Colonia, Bonn, Friburgo in Brisgovia e Lucerna.\nIl 1\u00ba settembre 1358, Bonifacio Roero dedicava alla Vergine il trittico detto \"del Rocciamelone\", in ottone dorato, che si conserva nel Museo Diocesano di Susa.\nLe abitazioni.\nI Roero in Asti, ebbero la maggior parte delle loro abitazioni nel Rione San Martino-San Rocco, nell'area compresa tra piazza San Giuseppe, via Roero, via Quintino Sella e piazza San Martino. Comprendeva due grandi isolati, comprendenti palazzi, torri, case. Vi si pu\u00f2 tuttora ammirare lo splendido Palazzo Roero di Monteu.\nCominciarono ad occupare la zona all'inizio del XIII secolo e, grazie all'aumento dei propri profitti ottenuti dal commercio e dal prestito di denaro su pegno, aumentarono in modo esponenziale la colonizzazione dell'area che tuttora si ricorda come la pi\u00f9 grande contrada nobiliare della citt\u00e0.\nLa potenza ed il prestigio divennero tali che la zona assunse il toponimo di \"Contrada Rotaria\". Nel 1330 la famiglia ospit\u00f2 in un proprio palazzo l'imperatore Enrico VII di Lussemburgo che per riconoscenza, concesse alla famiglia astigiana alcuni privilegi tra i quali quello di inibire il transito alle processioni funebri, vietare la costruzione di carceri nella loro contrada, concedere la grazia ogni anno a tre giustiziandi e di considerare il loro palazzo luogo d'asilo inviolabile a ogni persona.\nQuesto confer\u00ec alla zona uno \"status\" di \"extraterritorialit\u00e0\", a quel tempo privilegio esclusivo delle strutture religiose.\nNel contado astigiano, i Roero vennero infeudati di molti feudi e rocche, di molti ancora adesso sono visibili le loro vestigia. La residenza meglio conservata di tale famiglia \u00e8 il castello di Monticello, ma tante altre roccheforti sono ancora presenti: in particolare, con l'annessione delle terre ai Savoia, nel corso dei secoli XVII e XVIII, alcuni borghi vennero rivalutati e abitati dalla casa regnante: \u00e8 il caso, ad esempio, del castello di Pollenzo o quello di Sommariva Perno, ove la corte sabauda trovava, in taluni casi, alloggio.\nA Guarene esiste ancora la dimora residenziale costruita ed ideata da Carlo Giacinto.\nStemma.\nEssendo l'araldica astigiana frutto di un'aristocrazia prettamente urbana e mercatale, molti stemmi come quello dei Roero si ispirano al cognome della casata nella costituzione del proprio stemma, dando origine ad un'arma parlante.\nUn'ipotesi alternativa indica le ruote come un riferimento al carro di trionfo composto solamente da tre ruote e non quattro, allestito per celebrare l'impresa condotta in Terrasanta da Ghiglione Roero, capostipite del casato, il quale nel 1099 sarebbe uscito vincitore da un duello con un comandante musulmano.\nLo stemma presente sullo scudo \u00e8 comune a tutte le linee della famiglia, variano le imprese, i motti e il simbolo del cimiero.\nScudo: Di rosso a tre ruote d'argento.\nCimiero: L'uomo selvatico, armato di clava.\nMotto: A. BON. RENDRE. o A. BIEN RENDRE. o A. BUEN RENDRE.\nCimiero: Guerriero armato di alabarda\nCimiero: Un moro vestito di rosso, tenente un breve scritto\nMotto: ARCANA. FIDES.\nGenealogia.\nAlbero genealogico dei Roero nelle sue linee principali."}
{"id": "1205689", "revid": "1305772", "url": "https://it.wikipedia.org/wiki?curid=1205689", "title": "Guido Pasolini", "text": "Mor\u00ec appena diciannovenne nei fatti legati all'eccidio di Porz\u00fbs, tragico e controverso episodio della Resistenza Italiana in cui diciassette partigiani delle Brigate Osoppo furono trucidati da un gruppo di partigiani comunisti appartenenti alle Brigate Garibaldi, per motivazioni politiche non legate alla lotta contro il nazifascismo.\nBiografia.\nGuido Pasolini era figlio di Carlo Alberto e Susanna Pasolini e fratello minore di Pier Paolo. Entr\u00f2 in clandestinit\u00e0 alla fine del maggio 1944, subito dopo aver conseguito la maturit\u00e0 scientifica a Pordenone presso il liceo \"M. Grigoletti\", optando per l'impegno attivo nella lotta contro l'occupazione tedesca del Friuli rispetto a quella che era l'intenzione iniziale di iscriversi all'universit\u00e0. Assunto il nome di battaglia \"Ermes\", divenne membro delle Brigate Osoppo dell'Est, raggiungendo le malghe di Porz\u00fbs sul monte Topli Uork, sede del loro comando, con un gruppo di partigiani guidati dal capitano Aldo Bricco \"Centina\", la sera del 6 febbraio 1945.\nDivenne, quindi, un effettivo della formazione Osoppo Friuli prima nella zona di Pielungo, poi nella zona di Attimis-Faedis-Nimis, nella quale si era costituita la Zona Libera del Friuli Orientale. \u00c8 in questa zona che si verificheranno il 7 febbraio 1945, quasi verso la fine del conflitto mondiale, i tragici eventi delle malghe di Porz\u00fbs.\nIl 7 febbraio 1945 fu catturato alla malghe Topli Uork da un gruppo di partigiani comunisti appartenenti ai GAP friulani delle Brigate Garibaldi, capeggiati da Mario Toffanin (nome di battaglia \"Giacca\"). Il comandante di Guido Pasolini, Francesco De Gregori, venne ucciso subito con altri tre compagni, mentre lui viene trasferito con altri compagni al Bosco Romagno, vicino a Cividale del Friuli.\nSottoposto ad interrogatorio e processato in modo sommario il 12 febbraio 1945, la stessa mattina venne condotto sotto scorta sul luogo destinato all'esecuzione, dove venne fatta scavare la fossa da lui assieme ad altri tre partigiani osovani. Riusc\u00ec a fuggire in circostanze poco chiare, ma nella fuga fu ferito dai suoi inseguitori alla spalla e al braccio destro. Raggiunta a fatica la vicina frazione di Sant'Andrat dello Judrio in comune di Corno di Rosazzo, si fece medicare presso la locale farmacia di Quattroventi.\nDa qui prosegu\u00ec a piedi verso il vicino paese di Dolegnano, ove ottenne ospitalit\u00e0 da una famiglia locale. Nell'abitazione arrivarono due partigiani del luogo, probabilmente allertati dalla farmacista, che lo condussero in un'altra casa, nella quale fece irruzione il partigiano Mario Tulissi che, dopo aver preso ordini, prelev\u00f2 il ferito con la scusa di condurlo al vicino ospedale di Cormons per garantirgli le cure del caso. \"Ermes\" fu quindi consegnato ai due gappisti, dai quali era riuscito a sfuggire la mattina, che lo finirono.\nI suoi resti furono riesumati a guerra finita tra il 10 e il 20 giugno 1945 assieme a quelli delle altre vittime dell'eccidio. Dopo il solenne funerale celebrato a Cividale il 21 giugno 1945, i resti di Pasolini vennero traslati a Casarsa, ove tuttora riposa in una tomba vicino all'ingresso del cimitero, che l'amministrazione locale ha riservato ai suoi Caduti per la Libert\u00e0 (nello stesso cimitero a qualche metro di distanza riposa il fratello Pier Paolo).\nIl ricordo del fratello Pier Paolo.\nPier Paolo Pasolini rievoc\u00f2 varie volte la morte del fratello Guido, cui era legatissimo. Il problema del rapporto fra osovani e garibaldini era stato esplicitato da Guido in una celebre lettera al fratello del 27 novembre 1944 (il testo \u00e8 riportato per estratto, con la punteggiatura ed eventuali errori originali secondo il metodo della trascrizione diplomatica):\nIl 21 giugno 1945, il corpo di Guido Pasolini - riesumato in localit\u00e0 Bosco Romagno - viene portato a Casarsa, e l\u00ec tumulato: per l'occasione Pier Paolo compone un elogio funebre, nel quale fra l'altro afferma:\nIn una lettera del 21 agosto 1945 indirizzata all'amico poeta Luciano Serra, Pier Paolo cos\u00ec ricostru\u00ec la vicenda:\nLo stesso mese scriver\u00e0 nel suo diario denominato \"Stroligut\" la seguente poesia per il fratello:\nLa condanna dell'eccidio e dei suoi autori fu netta: in una lettera al direttore del \"Mattino del Popolo\" dell'8 febbraio 1948, il poeta invit\u00f2 perentoriamente:\nNella risposta ad un lettore della rivista \"Vie Nuove\" del 15 luglio 1961, Pasolini scrisse:\nPier Paolo Pasolini - ricordandone la tragica fine - dedicher\u00e0 a Guido la poesia \"Vittoria\", in occasione della ricorrenza del 25 aprile 1964.\nPresso l'archivio del seminario vescovile di Udine venne infine ritrovata una poesia inedita dedicata a Guido dal fratello, probabilmente composta nell'immediatezza della notizia della sua morte:\nPier Paolo Pasolini scrisse durante la guerra un dramma teatrale in lingua friulana, \"I Turcs tal Fri\u00f9l\", recuperato postumo nel 1976 da Luigi Ciceri, amico di Pier Paolo Pasolini. In tale dramma viene rievocata l'invasione dei Turchi in Friuli del 1499; essi sfiorarono il paese di Casarsa della Delizia. Nel dramma uno dei due fratelli, Meni, combatte duramente i Turchi e perde la vita salvando il paese, mentre l'altro, Pauli, rimane a casa a lavorare e pregare salvandosi."}
{"id": "1205694", "revid": "287204", "url": "https://it.wikipedia.org/wiki?curid=1205694", "title": "Kaposvar", "text": ""}
{"id": "1205695", "revid": "125068428", "url": "https://it.wikipedia.org/wiki?curid=1205695", "title": "Carta nazionale dei servizi", "text": "La carta nazionale dei servizi (CNS) \u00e8 un documento personale italiano che contiene informazioni di natura fiscale e sanitaria e consente di usufruire di vari servizi pubblici.\nCon il \u00e8 stato emanato il \"Regolamento concernente la diffusione della carta nazionale dei servizi, secondo quanto previsto dalla legge 16 gennaio 2003, n. 3.\nDescrizione generale.\nHa l'obiettivo di consentire la fruizione dei servizi previsti per la CIE agli utenti che non dispongono ancora del nuovo documento elettronico e integra le funzioni della tessera sanitaria (TS) del servizio sanitario nazionale (SSN). La completa corrispondenza informatica tra CNS e CIE assicura l'interoperabilit\u00e0 tra le due carte e la possibilit\u00e0 per i cittadini di accedere ai servizi online della pubblica amministrazione con entrambe le tessere.\nIdentifica uno standard secondo il quale possono essere emesse da enti diversi: ad esempio, la \"carta regionale dei servizi\" (CRS) emessa dalle regioni Friuli-Venezia Giulia, Lombardia, Piemonte, Puglia, Sicilia, Toscana e Umbria e dalle province autonome di Bolzano e Trento \u00e8 contemporaneamente TS e CNS, permettendo quindi l'accesso a tutti i servizi nazionali.\nDettagli tecnici.\nLa carta nazionale dei servizi \u00e8 una smart card formato ISO/IEC 7810:2003 ID-1 () che segue lo standard ISO/IEC 7816 e presenta un sistema di crittografia asimmetrica necessario per garantire l'autenticit\u00e0 della carta stessa. Al suo interno sono memorizzati i seguenti dati:\nLe CNS emesse dalle varie Regioni sono dotate di chip differenti, sia su base regionale che temporale: a seconda del chip installato sulla propria carta si dovr\u00e0 utilizzare un software diverso.\nRequisiti per l'utilizzo.\nPer usare la CNS occorre: \nI servizi fruibili.\nConsente parimenti alla carta d'identit\u00e0 elettronica di fruire di vari servizi, sia erogati a livello nazionale, come quelli offerti dall'INPS, che regionali presso una delle regioni d'Italia, come la consultazione del fascicolo sanitario elettronico, ottenere esenzioni da reddito, sgravi per spese sanitarie, ricette del SSN."}
{"id": "1205697", "revid": "300067", "url": "https://it.wikipedia.org/wiki?curid=1205697", "title": "David Wingate", "text": "Carriera.\nDopo aver giocato a livello liceale per la famosa Dunbar High School di Baltimora, Maryland (compagno di squadra di Reggie Williams) \u00e8 passato alla Georgetown University dove ha speso quattro stagioni viaggiando alle considerevoli cifre di 12,8 punti e 3,6 rimbalzi di media a partita. Nell'anno da sophomore fece parte dalla squadra degli Hoyas campioni NCAA guidata da Patrick Ewing.\nFinita la carriera collegiale \u00e8 stato scelto dalla NBA nel draft NBA del 1986 al secondo giro con il numero 20 dai Philadelphia 76ers.\nUna vita spesa in panchina, in 15 stagioni nella NBA, Wingate non ha mai giocato pi\u00f9 di 26 minuti a partita, non \u00e8 mai andato in doppia cifra come punti segnati e non ha mai messo a segno statistiche di rilievo: \u00e8 stato il prototipo della riserva NBA. I suoi numeri totali dicono: 5,6 punti e 1,9 assist di media in 17,9 minuti di utilizzo a partita."}
{"id": "1205699", "revid": "110157", "url": "https://it.wikipedia.org/wiki?curid=1205699", "title": "Vestre Slidre", "text": "Vestre Slidre \u00e8 un comune norvegese della contea di Innlandet."}
{"id": "1205705", "revid": "173818", "url": "https://it.wikipedia.org/wiki?curid=1205705", "title": "Soggetti economici", "text": ""}
{"id": "1205707", "revid": "173818", "url": "https://it.wikipedia.org/wiki?curid=1205707", "title": "Economia collettiviste", "text": ""}
{"id": "1205710", "revid": "30610", "url": "https://it.wikipedia.org/wiki?curid=1205710", "title": "Gradi e alterazioni degli avverbi", "text": "Come gli aggettivi anche gli avverbi possono formare il comparativo e il superlativo; ma non tutti. Lo ammettono innanzitutto gli avverbi di luogo e di tempo. Il comparativo di maggioranza e di minoranza si forma come negli aggettivi, con pi\u00f9 / meno: \"pi\u00f9 vicino, meno spesso\". Il superlativo si forma aggiungendo il suffisso \"-issimo\" agli avverbi semplici: \"prestissimo, lontanissimo\".\nNegli avverbi derivati in \"-mente\" il superlativo si ricava dal grado superlativo dell'aggettivo femminile singolare: \"fortemente \u2192 fortissima-mente, stranamente \u2192 stranissima-mente, pazzamente=pazzissima+mente=pazzissimamente\".\nNon hanno gradi gli avverbi qualificativi in \"\u2013oni\" (adoperati per descrivere certe posizioni del corpo umano: \"bocconi, carponi, ciondoloni, penzoloni ecc\".).\nAnche gli avverbi come gli aggettivi corrispondenti hanno forme organiche di comparativo e superlativo, limitatamente a \"bene male e grandemente\".\nAlterazioni.\nGli avverbi comunemente pi\u00f9 usati \"bene, male, poco, presto, tardi, forte, piano\" possono essere alterati con un suffisso: \"benino, benone\" ecc.\nLocuzioni.\nLa locuzione \"non c'\u00e8 male\" (da cui si origina quella con suffisso peggiorativo \"non c'\u00e8 malaccio\") non deriva in realt\u00e0 dall'avverbio \"male\", ma dal sostantivo \"male\" (col dispregiativo \"malaccio\") in senso di malattia, malessere. Persasi consapevolezza del significato primitivo, \"male\" e \"malaccio\" sono stati riformulati come avverbi. Nota bene: \"malaccio\" \u00e8 adoperato solo antifrasticamente (cio\u00e8 dire qualcosa intendendo il contrario di quel che si dice: antifrase) in \"non c'\u00e8 malaccio \u2018va abbastanza bene\u2019\"; non si pu\u00f2 dire * \"hai fatto malaccio il tuo dovere\", *\"oggi sto malaccio\", a dimostrazione che un vero e proprio avverbio \"malaccio\" non esiste.\nAnche certe locuzioni avverbiali presentano comparativo e superlativo. Es.: \"per tempo \u2192 pi\u00f9 per tempo \u2192 per tempissimo\"; il grado superlativo pu\u00f2 essere usato in funzione aggettivale: \"a posto\" pu\u00f2 essere sia locuzione avverbiale di luogo (\u201c\"mettilo a posto\"\u201d), sia aggettivo (\u201c\"un tipo a posto\"\u201d); \"a postissimo\" \u00e8 quasi solo aggettivo (\u201c\"un tipo a postissimo\"\u201d)."}
{"id": "1205713", "revid": "547992", "url": "https://it.wikipedia.org/wiki?curid=1205713", "title": "Arria", "text": "\u00c8 nota soprattutto per la vicenda del suo suicidio. Gli episodi della sua vita sono narrati nelle \"Lettere\" di Plinio il Giovane, che riporta la testimonianza della nipote di lei, Fannia.\nBiografia.\nNarra Plinio che Peto e il figlio caddero insieme gravemente malati. Il ragazzo mor\u00ec. Arria ne predispose e svolse le esequie da sola, senza informare il marito della disgrazia, affinch\u00e9 egli restasse riguardato e potesse guarire. Quando visitava Peto, Arria mentiva che il fanciullo si stava riprendendo. Se l'emozione era troppo forte, ella usciva e \u00abcedeva al dolore\u00bb (\"se dolori dabat\"), per poi tornare composta dal marito, \u00abcome se avesse lasciato il lutto fuori dalla porta\u00bb (\"tamquam orbitatem foris reliquisset\").\nDopo il fallimento della rivolta di Scriboniano contro Claudio in Dalmazia, Peto, che vi era coinvolto, fu condotto prigioniero a Roma. Arria implor\u00f2 i soldati di essere imbarcata con lui, almeno come sua schiava, avuto riguardo alla dignit\u00e0 consolare del marito. Di fronte al rifiuto, noleggi\u00f2 una piccola barca da pesca e segu\u00ec la nave fino a destinazione. Quando, al cospetto dell'imperatore, la moglie di Scriboniano fu sul punto di compiere una rivelazione, Arria l'attacc\u00f2 dicendo: \u00abCome posso dare ascolto a te, tra le cui braccia hanno ucciso Scriboniano, mentre tu sei ancora viva?\u00bb (\"Ego te audiam, cuius in gremio Scribonianus occisus est, et vivis?\"). Plinio interpreta questa frase come sintomo dell'intenzione, gi\u00e0 matura, di morire con Peto, che sarebbe stato costretto al suicidio per il suo ruolo nella congiura.\nDa tale intenzione i familiari tentarono di dissuaderla. Il genero Trasea Peto le chiese se avrebbe mai voluto che sua figlia, la moglie di lui Arria minore, compiesse lo stesso gesto; ma Arria rispose di s\u00ec, se ella fosse vissuta tanto a lungo e felicemente con Trasea quanto lei con Cecina (\"Si tam diu tantaque concordia vixerit tecum quam ego cum Paeto, volo\"). Quando poi si accorse di essere sorvegliata dai familiari, disse che non potevano impedirle di morire e si scagli\u00f2 contro il muro, battendo la testa e cadendo svenuta; ripresasi aggiunse: \u00abVi avevo detto che avrei trovato comunque un modo difficile, se me ne aveste negato uno facile\u00bb (\"Dixeram vobis inventuram me quamlibet duram ad mortem viam, si vos facilem negassetis\"). Infine, allorch\u00e9 Peto dovette togliersi la vita, vedendolo esitante, Arria prese il pugnale, se lo infisse in petto, lo estrasse e glielo restitu\u00ec dicendo: \u00ab\"Paete, non dolet\"\u00bb (\u00abPeto, non fa male\u00bb).\nQuesta vicenda, che rese nota Arria nell'antichit\u00e0, \u00e8 menzionata anche da Cassio Dione. Tacito la ricorda nell'episodio della morte di Trasea, quando questi persuade la moglie Arria minore, che voleva morire con lui, a non seguire l'esempio della madre.\nInfluenza nell'arte.\nLa morte di Arria e Peto \u00e8 stata spesso trasposta nell'arte figurativa d'et\u00e0 moderna, mentre \u00e8 assente in quella antica.\nIl tema \u00e8 presente nei dipinti di West (1766), Vincent (1785), Bouchet (1802) e Bin (1861); v'\u00e8 anche il dubbio che il tema di un \"Tarquinio e Lucrezia\" attribuito a Tiziano (1515) sia in realt\u00e0 la vicenda di Arria e Peto. Nella scultura si ricordano i gruppi marmorei di Lepautre (1691-1696) e la terracotta di Nollekens (1771).\nEsempi di adattamento in musica sono il \"Singst\u00fcck\" in tedesco \"Paetus und Arria\", pubblicato nel 1786 da Schubart (che lo attribu\u00ec ad Anfossi) con testo e aggiunte proprie; la canzone con accompagnamento per tastiera \"Arria to Paetus\" di Shield con testo di Thomas Holcroft (1786); l'opera \"Arria\" di Staehle (1847).\nLa vicenda ispir\u00f2 anche diversi letterati. Persio ad esempio ne trasse dei versi, ormai perduti, e Marziale un epigramma particolarmente significativo nella costruzione della fama di Arria. Nei \"Saggi\" di Montaigne (1580) Arria \u00e8 ricordata con altre due donne che seguirono il marito nella morte, mentre la tragedia \"Arria und Messalina\" di Wilbrandt (1874) contrappone la sua figura a quella della dissoluta moglie di Claudio. Tra le altre trasposizioni letterarie si ricordano: una tragedia in francese di Marie-Anne Barbier, \"Arrie et P\u00e9tus\" (Parigi, Barbou, 1707); una lirica in tedesco di Johann Heinrich Merck, \"P\u00e4tus und Arria\" (Freistadt am Bodensee, Perrenon, 1775); una tragedia in cinque atti in inglese di John Nicholson, \"Paetus and Arria\" (Londra, Lackington Allen &amp; Co., 1809); un quadro storico in cinque atti in ceco di Josef Wenzig, \"Arria a P\u00e4tus\" (Praga, Kober, 1872); una tragedia in tre atti in polacco di J\u00f3zef Ko\u015bcielski, \"Arria\" (Cracovia, Paszkowski, 1874)."}
{"id": "1205715", "revid": "599013", "url": "https://it.wikipedia.org/wiki?curid=1205715", "title": "Robert Churchwell", "text": "Carriera.\nDopo aver giocato a livello liceale per la Gonzaga High School di Washington, D.C. \u00e8 passato alla Georgetown University dove ha trascorso quattro stagioni.\nFinita la carriera NCAA, non \u00e8 stato scelto dalla NBA nella quale ha fatto una breve comparsata nella stagione 1995-96, giocando 4 partite con i Golden State Warriors, per un totale di 20 minuti giocati, e 6 punti realizzati. Dopo di che ha iniziato a girovagare per numerose leghe in giro per il mondo."}
{"id": "1205727", "revid": "1347902", "url": "https://it.wikipedia.org/wiki?curid=1205727", "title": "Collisione aerea di Zagabria del 1976", "text": "Il 10 settembre 1976 un Hawker Siddeley Trident 3D della British Airways e un Douglas DC-9 della Inex Adria Aviopromet entrarono in collisione mentre volavano nei cieli jugoslavi di Zagabria, causando la morte di 176 persone. L'incidente fu causato da un cattivo coordinamento fra i controllori del traffico aereo jugoslavi, dovuto anche all'alto traffico (su Zagabria passavano molte aerovie, utilizzate per evitare i Paesi del blocco comunista), alla carenza di personale e alle attrezzature ormai obsolete.\nSituazione delle aerovie, del personale e dei sistemi di controllo.\nIn quel periodo e per molti anni ancora il traffico aereo sopra Zagabria sarebbe stato una vera ossessione per gli operatori del Centro di controllo del Traffico Aereo (ATCC). Dopo la fine della seconda guerra mondiale, gran parte delle rotte tra Europa ed Estremo Oriente passava infatti sulla Jugoslavia, in modo da evitare le nazioni facenti parte del blocco orientale. A peggiorare la situazione era la continua crescita del numero di compagnie aeree private, dedite al trasporto turistico, che affoll\u00f2 ancora di pi\u00f9 il traffico aereo sul radio faro di Zagabria. La diretta conseguenza fu che cinque aerovie di alta quota attraversavano la regione e tre di esse, la Upper Blue 5 (UB5), la Upper Blue 9 (UB9) e la Upper Red 22 (UR22) s'incrociassero proprio sopra Zagabria.\nNel 1976, il centro di Zagabria era il secondo in Europa per numero di voli, e l'organico di trenta persone del centro di controllo avrebbe dovuto essere almeno doppio. Tre anni prima, nel 1973, era stato installato un nuovo radar che per\u00f2 aveva avuto problemi e veniva usato solo come sistema secondario. Per avere la giusta posizione degli aerei l'ATCC di Zagabria usava ancora il sistema di controllo procedurale in cui i piloti davano la loro posizione usando punti specificati lungo le aerovie, monitorati poi sul sistema radar di terra.\nNel settembre del 1976, l'ATCC di Zagabria era in una situazione di grave carenza di personale; la mattina del 10 settembre da Londra decolla il Trident 3B BE 476 immatricolato G-AWZT (Zulu Tango) diretto a Istanbul; a bordo ci sono 54 passeggeri e 6 membri di equipaggio agli ordini del comandante Dennis Tann; copilota Brian Helm e ufficiale di supporto Martin Flint. Dopo il decollo, il BE 476 procedeva come previsto via Dover, Bruxelles e Monaco; qui l'aereo imbocc\u00f2 l'aerovia Upper Blue 1 (UB1) e si port\u00f2 a 10\u00a0000\u00a0m (livello di volo 330) e alle 9:45 GMT entr\u00f2 nello spazio aereo austriaco. Nello stesso momento da Spalato decoll\u00f2 il volo JP 550, un DC9 della Inex Adria Aviopromet, una compagnia di voli charter jugoslava. L'aviogetto, immatricolato YU-AJR (Juliet Romeo), era diretto a Colonia. A bordo il comandante Jo\u017ee Krumpak, il primo ufficiale Du\u0161an Ivanu\u0161, tre hostess e 108 passeggeri. I due aerei avrebbero sorvolato il radiofaro di Zagabria, incrociando le rotte. Sopra la citt\u00e0, lo spazio aereo era diviso in tre strati, inferiore, medio e superiore; gli ultimi due erano controllati dal locale centro ATC. In ogni settore lavoravano un controllore e un assistente, ma avrebbero dovuto essere almeno in tre: un controllore radar, un controllore procedurale e un assistente controllore. Il JP 550, in salita su Zagabria verso il livello 310, avrebbe attraversato il settore intermedio di controllo, da 7\u00a0500 a 9\u00a0500\u00a0m; il BE 476, invece, avrebbe attraversato la sezione superiore (al di sopra dei 9\u00a0550\u00a0m) a livello 330.\nLa situazione degli operatori di terra.\nAlle 10:00 UTC (le 11 a Zagabria), gli operatori agli ordini del supervisore Julio Daj\u010di\u0107 erano gi\u00e0 a quattro ore di turno. Il turno di questi uomini durava circa dodici ore, con periodi di rotazione della durata di due ore nella posizione di controllo dei livelli superiore e intermedio, con una pausa di un'ora. Bojan Erjavec era alla consolle di controllo del livello intermedio da un'ora, accanto a lui il suo assistente Gradimir Pelin assunto da poco. Mladen Hochberger era al controllo della sezione superiore e attendeva il cambio del ritardatario Nenad Tepe\u0161; l'assistente di Hochberger era Gradimir Tasi\u0107, in servizio da tre ore. Una volta arrivato Tepe\u0161, Tasi\u0107 avrebbe dovuto lavorare ancora per un'ora al suo fianco. Tasi\u0107 all'epoca aveva 27 anni ed era il controllore pi\u00f9 giovane, inoltre era al terzo giorno consecutivo di lavoro, gli altri avevano avuto tutti 24 ore di riposo.\nL'incidente.\nLa mattinata si stava dimostrando molto impegnativa; tra le varie difficolt\u00e0 c'era anche quella che vedeva protagonista il volo JP 550 che, per colpa del troppo traffico, era stato obbligato a salire ai livelli pi\u00f9 alti invece che al livello pianificato, 310. Alle 10:02 il comandante Krumpak riport\u00f2 alla radio che stava attraversando il livello 220 e gli venne detto di chiamare il controllore del livello intermedio, ossia Erjavec. Nel frattempo, il volo BE 476, stabilizzato al livello di volo 330, attravers\u00f2 il confine Austria-Jugoslavia sull'aerovia UB5 e pass\u00f2 sulla frequenza del centro di controllo di Zagabria. La chiamata venne ricevuta da Tasi\u0107, rimasto solo, visto che Hochberger era andato a cercare il ritardatario Tepe\u0161. Tasi\u0107 istru\u00ec il pilota inglese, obbligandolo a mantenere il livello di volo 330; nel mentre il controllore faceva salire un volo turco al livello 350, questo aereo pass\u00f2 sopra l'aereo inglese; trascrizioni riportano poi l'esclamazione di un membro dell'equipaggio inglese che disse: \"Eccolo!\". Tasi\u0107 inoltre coordinava altri voli. Nel frattempo Erjavec cercava di far salire il volo JP 550 al livello 350; sono le 10:06:14.\nHochberger incontr\u00f2 il ritardatario Tepe\u0161 e stava discutendo con lui, facendo perdere altro tempo al supervisore; Erjavec aveva bisogno di Tepe\u0161 o di Tasi\u0107 per permettere al volo JP 550 di salire di livello. Tasi\u0107 era al telefono, intento a coordinare alcuni voli, Erjavec gli fece un cenno, ma non ottenne risposta, allora mand\u00f2 dall'occupatissimo Tasi\u0107 il suo assistente Pelin, che gli mostr\u00f2 sullo schermo la traccia del JP 550, che non era identificata, chiedendogli poi l'autorizzazione. Tasi\u0107, occupatissimo, assent\u00ec impazientemente, credendo il volo JP 550 un altro volo. Pelin si convinse di aver avuto l'autorizzazione.\nIntanto il BE 476 volava livellato a 330 a una velocit\u00e0 reale di 890\u00a0km/h, ma il vento lo spingeva a una velocit\u00e0 di 905\u00a0km/h; inoltre il comandante Tann effettu\u00f2 una virata di 6\u00b0 puntando direttamente sopra il radiofaro, che sorvoler\u00e0 approssimativamente alle 10 e 14; il DC9 intanto si trovava al livello 310 e venne passato al controllore del livello superiore. Erjavec salut\u00f2 il capitano Krumpak, dicendogli di mettere in pausa il transponder IFF in modo da rendere disponibile il codice 2506 per un altro aereo; si tratt\u00f2 del secondo grave errore: cos\u00ec facendo, l'aereo non sarebbe stato evidenziato nel radar del livello superiore. Pelin pass\u00f2 gli aggiornamenti dei piani di volo del JP 550 a Tasi\u0107 che, ancora occupatissimo, pot\u00e9 dargli solo un'occhiata veloce; in pratica, senza preavviso il volo JP 550 apparve sul radar di Tasi\u0107 sotto forma di traccia non identificata; Tepe\u0161, ossia il ritardatario, prese finalmente posto e Tasi\u0107 cerc\u00f2 di spiegargli velocemente la situazione; nel loro settore in quel momento c'erano undici aerei. Tasi\u0107 non aveva ancora avuto tempo di esaminare i dati di volo del JP 550; per di pi\u00f9 Pelin, troppo frettoloso e poco scrupoloso, si dimentic\u00f2 di segnalare che il volo era ancora in salita, impedendo a Tasi\u0107 di calcolarne l'altezza. La velocit\u00e0 del JP 550 era di 870\u00a0km/h e avrebbe attraversato Zagabria ancora in salita, facendolo alle 10 e 14, ovvero la stessa ora di transito del BE 476. Tasi\u0107 ebbe il primo contatto con il volo JP 550 che gli rifer\u00ec soltanto: \"tre due cinque sta passando su Zagabria\". Il DC9 si trovava 150 metri sotto il Trident ed era ancora in salita: i due aerei si avvicinavano a 1\u00a0700\u00a0km/h. Tasi\u0107 diede un'occhiata al radar notoriamente inaffidabile che gli mostrava il Be 476 al livello 335, ma non era esatto: Tasi\u0107 pens\u00f2 che, se il DC9 si fosse fermato al livello 327, i due velivoli sarebbe passati uno vicino all'altro senza problemi, chiese quindi al comandante Krumpak di mantenere l'attuale quota. \u00c8 l'errore decisivo: tre secondi pi\u00f9 tardi l'estremit\u00e0 alare del DC9 pass\u00f2 attraverso la cabina del Trident, uccidendo l'equipaggio. Mentre una buona parte dell'ala del DC9 venne strappata via, i due aerei precipitarono insieme, schiantandosi a 6\u00a0km uno dall'altro, uccidendo tutti i 176 passeggeri.\nLe indagini.\nSette mesi dopo l'incidente, i cinque controllori, il supervisore e due capi servizio vennero accusati di negligenza criminale rischiando una condanna fino a 20 anni di carcere a testa. Durante il processo ognuno incolp\u00f2 gli altri; alla fine tutto grav\u00f2 sulle spalle di Tasi\u0107. Il giovane controllore alla fine rest\u00f2 solo e venne condannato a 7 anni di carcere. L'avvocato Richard Weston, rappresentante della Federazione internazionale dei controllori del traffico aereo (IFATCA) fece appello alla corte suprema jugoslava e ottenne una riduzione di pena per Tasi\u0107. L'IFATCA non si ferm\u00f2 qui, port\u00f2 una petizione al maresciallo Tito, l'allora capo di Stato jugoslavo e il 29 novembre 1978 Tasi\u0107 fu scarcerato. Nel 1982, l'inchiesta fu riaperta ma non port\u00f2 a nulla: fu infatti impossibile decidere se il coordinamento della salita del JP 550 venne compiuto in modo appropriato."}
{"id": "1205731", "revid": "42524", "url": "https://it.wikipedia.org/wiki?curid=1205731", "title": "Crisalide azione trans", "text": ""}
{"id": "1205737", "revid": "729019", "url": "https://it.wikipedia.org/wiki?curid=1205737", "title": "Brigate Osoppo", "text": "Le Brigate Osoppo-Friuli furono formazioni partigiane autonome fondate presso la sede del Seminario Arcivescovile di Udine il 24 dicembre 1943 su iniziativa di volontari di ispirazione laica, socialista e cattolica, gruppi gi\u00e0 attivi dopo l'8 settembre nella Carnia e nel Friuli. Il nome di Osoppo venne dato alla brigata come ricordo e collegamento simbolico con la storia risorgimentale della regione, che vide nel 1848 la citt\u00e0 di Osoppo resistere in una impari lotta, per sette mesi, all'assedio delle truppe austriache.\nI fini della Osoppo erano cooperare in autonomia con le formazioni garibaldine comuniste e contribuire alla lotta antifascista contro le forze occupanti tedesche. Queste ultime avevano infatti istituito la Operationszone Adriatisches K\u00fcstenland, sottraendo di fatto l'intero territorio del Friuli-Venezia Giulia all'autorit\u00e0 della Repubblica Sociale Italiana ed instaurando un rigido regime di repressione e spoliazione, avvalendosi della partecipazione di reparti di SS etniche, di cosacchi e di forze repubblicane fasciste.\nTale raggruppamento autonomo ebbe al comando: Candido Grassi (nome di battaglia \"Verdi\"), Manlio Cencig (nome di battaglia \"Mario\"), due capitani del Regio Esercito Italiano e don Ascanio De Luca (gi\u00e0 cappellano degli Alpini in Montenegro e in quel momento parroco a Colugna, frazione di Tavagnacco). A causa della complessa situazione politico-militare presente nel territorio friulano e della Venezia Giulia, al centro di opposti nazionalismi e di secolari rivalit\u00e0 etnico-territoriali, le formazioni della Osoppo ebbero rapporti spesso conflittuali con i reparti garibaldini comunisti e furono in contrasto con le forze partigiane sloveno-jugoslave.\nLe regioni orientali dopo l'8 settembre.\nLa dissoluzione dello stato italiano.\nDopo l'8 settembre le divisioni italiane della 2\u00aa Armata, gi\u00e0 impegnate da molti mesi in una dura guerra di repressione ed antiguerriglia in Slovenia, contro le forti unit\u00e0 partigiane jugoslave e la popolazione indigena, si disgregarono. A Trieste e Gorizia il generale Alberto Ferrero abbandon\u00f2 il comando senza lasciare ordini. A Fiume il generale Gastone Gambara (comandante dell'11\u00ba Corpo d'armata) attese l'11 settembre, quando raggiunto dai primi reparti tedeschi che stavano rapidamente occupando l'Istria, cedette loro il comando. Lo stesso avvenne a Pola. La dissoluzione di molti reparti e la mancanza di ordini consegn\u00f2 gli oltre 100.000 soldati italiani dislocati nell'area alla rapida reazione tedesca senza avere la possibilit\u00e0 di abbozzare un piano di resistenza. L'occupazione tedesca non si estese subito su tutta la regione e, dopo la dissoluzione dell'amministrazione italiana, le formazioni jugoslave, gi\u00e0 in parte presenti e attive nelle zone confinarie fin dal 1941, presero l'iniziativa.\nLa situazione era particolarmente confusa: oltre alle truppe sbandate dei reparti italiani rimasti privi di ordini e in dissoluzione, e ai reparti tedeschi in afflusso, subito dopo l'8 settembre penetrarono nell'area anche le formazione del IX Corpus Sloveno, inquadrato nella IV Armata jugoslava e forte di 50.000 uomini, che attraversarono le Alpi Giulie e avanzarono nel Carso e nell'Istria, puntando su Gorizia, Trieste, Pola, Fiume. Inoltre nelle provincie di Gorizia, Pola, Fiume e Trieste era gi\u00e0 in corso, dalla seconda met\u00e0 del 1941, una crescente attivit\u00e0 partigiana di guerriglia e sabotaggio da parte di formazioni di resistenza slovene costituite sul posto. Le formazioni jugoslave, accese da un forte nazionalismo e da spirito di vendetta dopo l'occupazione e la politica di dura repressione e di snazionalizzazione italiana sul confine orientale e in Jugoslavia, si abbandonarono a violente rappresaglie sulla minoranza italiana, in particolare sugli elementi considerati nazionalisti o fascisti.\nLo spietato comportamento delle truppe e dei comandi italiani durante i due anni di occupazione in Slovenia, Croazia e Montenegro, caratterizzato da misure repressive di grande durezza e da un numero elevatissimo di uccisioni, devastazioni e deportazioni, provoc\u00f2 una violenta reazione nazionalistica slava nel momento dell'arrivo dei partigiani in territorio italiano. Le formazioni jugoslave, spesso supportate dalla locale popolazione di etnia slava, iniziarono quindi ad arrestare molti cittadini italiani con l'accusa di essere fascisti, ma in realt\u00e0 non si distinse tra cittadini italiani, che furono generalmente definiti come \"nemici del popolo\". Gli arrestati furono concentrati a Pisino e, dopo un processo sommario che si concluse quasi sempre con una condanna a morte, fucilati e gettati nelle cave carsiche (foibe). Nei massacri delle foibe del settembre 1943 trov\u00f2 cos\u00ec la morte oltre un migliaio di italiani, prima della conclusione di un precario accordo di collaborazione antifascista tra le formazioni garibaldine comuniste italiane e i partigiani slavi.\nLa Zona d'Operazioni Litorale Adriatico e la repressione.\nSecondo quanto predisposto nell'operazione Achse per volont\u00e0 di Hitler e dei comandi tedeschi, la provincia di Udine e l'intera Venezia Giulia furono subito incluse nella Zona d'operazioni del Litorale adriatico facendo in tal modo assumere a tali territori la denominazione che avevano nel periodo della dominazione dell'Impero Asburgico con chiara suggestione di annullamento di quanto ottenuto dall'Italia a seguito della prima guerra mondiale. Tali regioni furono poste sotto l'amministrazione del carinziano Friedrich Rainer, nominato Alto commissario e dotato di pieni poteri, in previsione di una successiva formale annessione della regione al III Reich. Nei diari di Joseph Goebbels si parla addirittura di progetti di annessione non solo per il Litorale Adriatico, ma anche di tutto il Veneto, per sfruttarlo come \"zona di attrazione turistica\" per la \"razza superiore\" tedesca. Il 10 settembre 1943 le province di Bolzano, Belluno e Trento furono subito riunite nel \"Voralpenland\" mentre il territorio di Udine, Gorizia, Trieste, Pola, Fiume e Lubiana venne ufficialmente costituito in \"Adriatisches Kustenland\" in ottobre, dopo il completamento, da parte delle forze armate germaniche, dell'occupazione del territorio tra il 9 settembre e il 12 ottobre.\nIl 2 ottobre 1943 le truppe tedesche passarono decisamente all'offensiva e sferrarono l'operazione Volkenbruch (\"Nubifragio\"), impiegando tre divisioni SS e due divisioni di fanteria (una delle quali turkmena), che respinsero il IX Corpus e distrussero gli abitati utilizzati dagli jugoslavi come basi di appoggio; l'operazione si concluse con la vittoria tedesca il 15 ottobre 1943. Il 1\u00ba ottobre 1943 i tedeschi istituirono la Zona d'Operazioni Litorale Adriatico, amministrata dal Commissario Supremo Friedrich Rainer, al quale venne affiancato per i compiti di repressione il Gruppenfuhrer SS Odilo Globo\u010dnik, in precedenza coordinatore dei campi di sterminio tedeschi in Polonia e noto come il \"boia di Lublino\".\nIl 9 ottobre 1943 le provincie giuliane (Gorizia, Trieste, Pola, Fiume), cos\u00ec come il Friuli, furono accorpate alla Zona d'Operazioni Litorale Adriatico, e assoggettate all'amministrazione militare germanica, sottraendole di fatto anche alla giurisdizione formale del governo collaborazionista istituito dai tedeschi nelle regioni d'Italia da essi occupate, la Repubblica sociale italiana.\nLa politica perseguita dalle autorit\u00e0 tedesche nell'area dell'\"Adriatisches Kustenland\", diretta con poteri dittatoriali da Rainer, consistette nell'estromissione dell'influenza politico-amministrativa della Repubblica di Sal\u00f2, nella pianificazione ed attuazione di misure per una successiva annessione al Reich, nello sfruttamento economico, nella repressione delle manifestazioni di dissenso e di lotta partigiana antifascista. In Carnia le autorit\u00e0 tedesche insediarono addirittura, con stanziamenti teoricamente definitivi, i cosacchi del Don e del Kuban del generale Krasnov e del principe Zulikize, che stabilirono comandi a Verzegnis ed a Paluzza e organizzarono vasti saccheggi e devastazioni, oltre a collaborare attivamente nelle massicce repressioni antipartigiane nazifasciste.\nLe autorit\u00e0 politiche e i reparti militari della Repubblica di Sal\u00f2 parteciparono alla repressione ed alla lotta contro le formazioni della Resistenza: i reparti della X MAS inizialmente manifestarono velleitari propositi di difesa anti-slava delle terre di confine, ma finirono poi (completamente esautorati da Rainer, che mal tollerava qualsiasi \"intromissione\" fascista nei territori da lui amministrati) per distinguersi soprattutto nella repressione contro le brigate garibaldine e Osoppo, mentre alcuni personaggi della polizia repubblicana, come Gaetano Collotti e Giuseppe Gueli, organizzarono a Trieste apparati polizieschi particolarmente violenti e aggressivi nei confronti di partigiani e simpatizzanti.\nLe forze della Resistenza e la costituzione delle Brigate Osoppo.\nNascita della Resistenza in Friuli e Venezia-Giulia.\nIn questa situazione complessa e difficile, caratterizzata da odii interetnici, politica di potenza, spirito di vendetta, opposti nazionalismi, estremismi ideologici, repressioni, deportazioni, rappresaglie, le prime formazioni partigiane decise ad opporsi all'occupante tedesco ed alle forze collaborazioniste della RSI, si formarono nell'udinese, con gli autonomi di Mario Cencigh, i comunisti di Giacinto Calligaris e Mario Lizzero, gli azionisti di Fermo Solari; nella Venezia-Giulia con la Brigata Proletaria (distrutta a Gorizia dai tedeschi) ed altre formazioni comuniste a Tarnova, a Trieste e nell'Istria.\nLe due componenti fondamentali della Resistenza in queste regioni furono i comunisti, provenienti dal ceto operaio del Veneto orientale, e le popolazioni contadine e i borghesi, saldamente ancorati alla Chiesa cattolica, accomunati dall'odio antitedesco, ma divisi dalle ideologie; le componenti azioniste e socialiste, particolarmente deboli, confluirono con le formazioni prevalentemente cattoliche nella brigata Osoppo, che venne costituita nel novembre-dicembre 1943.\nOrganizzazione degli \"osovani\".\nLo scopo delle formazioni autonome Osoppo, in cui confluirono oltre agli elementi costitutivi cattolici anche le formazioni gielliste e socialiste presenti nella regione, era quello di combattere contro i tedeschi e i fascisti per uno stato democratico all'interno della Resistenza, cercando di mantenere una collaborazione attiva con le unit\u00e0 comuniste garibaldine e salvaguardando inoltre gli interessi della popolazione italiana del Friuli e della Venezia-Giulia di fronte alle forze partigiane jugoslave, efficienti, combattive ed accese da un forte spirito nazionalistico e antifascista. Furono scelti come segno di riconoscimento il cappello alpino ed il fazzoletto verde.\nLa scelta del nome fu particolarmente significativa: durante i moti risorgimentali del 1848, la fortezza della cittadina di Osoppo aveva opposto una strenua resistenza all'esercito imperiale austriaco, che l'assediava, fino ad ottenere di uscire dalla fortezza con l'onore delle armi per raggiungere Venezia dove ancora si combatteva.\nIl raggruppamento decise di rimanere autonomo nel campo operativo, secondo quanto richiesto dai membri non comunisti nella seduta del CLN del 25 novembre 1943, tra i quali il sacerdote don Aldo Moretti \"Lino\" e l'azionista Fermo Solari. Le Osoppo decisero di accettare invece la direzione politica da parte del CLN di Udine, rifiutata invece dalle brigate Garibaldi, che gi\u00e0 operavano nel Friuli Orientale con 4 battaglioni dal 9 settembre 1943.\nIl 1944 e la Repubblica della Carnia.\nNella primavera del 1944, la Brigata Osoppo, con sede del comando presso il Castello Ceconi di Pielungo (comune di Vito d'Asio), era composta da sette battaglioni, comandati da Candido Grassi e aventi don Ascanio De Luca come commissario politico. Questi ultimi erano cos\u00ec dislocati:\nIl 19 luglio 1944 il comando di Pielungo venne incendiato dai tedeschi. A seguito di questo evento ci fu una situazione di instabilit\u00e0 nel comando per divergenze tra elementi di Giustizia e Libert\u00e0 e gli altri osovani.\nIl 21 agosto 1944 la Brigata Osoppo venne ristrutturata in cinque brigate, operanti tra la Carnia, le Prealpi Carniche, le Prealpi Giulie e la pianura.\nComandi unificati Garibaldi Osoppo.\nLe Brigate Osoppo furono coordinate, per un periodo del 1944, da Comandi Militari unificati di Divisione alle Brigate Garibaldine, pur continuando ad avere l'autonomia organizzativa. A fine luglio si costituisce un comando di coordinamento tra la Osoppo della Sinistra Tagliamento e la Brigata Garibaldi Natisone.\nNella Destra Tagliamento, invece, a fine luglio nascono dai comandi unificati le divisioni Osoppo-Garibaldi \"Ippolito Nievo - A\" di montagna - Claut Val Cellina) e la \"Ippolito Nievo B\" (di pianura - Pordenone) \nIn settembre, viene creata anche la 2\u00aa divisione Osoppo Territoriale. Questo spiega perch\u00e9 Roberto Battaglia indica erroneamente nell'elenco delle formazioni partigiane di montagna del nord Italia le Osoppo come componenti le cinque \"Divisioni Garibaldi Osoppo Friuli\". Bisogna inoltre ricordare che il territorio era per natura diviso in due parti a causa della importantissima linea ferroviaria, che correva praticamente parallela alla strada statale e per un lungo tratto anche al Tagliamento, ghiaioso e largo circa un chilometro. Il Comando unificato era stato sollecitato anche dagli Alleati, che non volevano questioni politiche intralcianti la lotta contro i nazisti; esso trovava grandi difficolt\u00e0 a causa delle notevoli differenze ideologiche tra le due formazioni, pot\u00e9 comunque essere utilizzato nella l'esperienza unitaria della Repubblica libera della Carnia (agosto-settembre 1944).\nRepubblica della Carnia.\nNonostante i contrasti venne costituito anche un comando unificato, con il vincolo della unanimit\u00e0 delle decisioni, in una zona libera della Sinistra Tagliamento e del Collio, costituito dai garibaldini Mario Fantini \"Sasso\" (Comandante), Giovanni Padoan \"Vanni\" (Commissario politico), e dai due osovani Francesco De Gregori (Vicecomandante) e Alfredo Berzanti (vice commissario).\nDall'agosto al settembre 1944 la divisione Osoppo partecip\u00f2 insieme alla Divisione Garibaldi Friuli alla liberazione della Carnia ed alla costituzione della \"repubblica\"; dopo una serie di scontri e di piccole battaglie, i partigiani (circa 3.500 uomini) occuparono una zona di 2.500 chilometri quadrati con 78.900 abitanti e 37 comuni. La giunta della Repubblica venne costituita il 26 settembre ad Ampezzo e cerc\u00f2 di sviluppare progetti nell'amministrazione, nell'economia, nella giustizia, nella scuola. Nel campo della difesa i contrasti tra la Osoppo e le brigate garibaldine Carnia e Friuli non permisero invece di organizzare un comando unificato.\nLa successiva operazione di repressione nazifascista, condotta con oltre 40.000 uomini tra tedeschi, repubblicani di Sal\u00f2, X MAS, reparti etnici e cosacchi, distrusse la \"Repubblica della Carnia\" e cost\u00f2 pesanti perdite ai difensori e alla popolazione civile; le forze nazifasciste devastarono il territorio, rastrellarono e deportarono; un reparto della Osoppo e le brigate garibaldine vennero decimate, ma il 27 novembre un reparto scelto osovano fu ancora in grado di respingere un attacco di truppe da montagna tedesche. Dopo nuovi scontri in un territorio aspro e inospitale, il comandante della Osoppo, \"Verdi\" (Candido Grassi), decise di ordinare la \"pianurizzazione\" dei suoi reparti che quindi riuscirono a filtrare tra le maglie dello schieramento nemico e trovarono riparo in pianura.\nIl 1945 - contrasti tra osovani e garibaldini.\nIl Gruppo Brigata Osoppo dell'Est, comando unificato con la Divisione Garibaldi Natisone, non accett\u00f2 di passare a est del fiume Isonzo per mettersi alle dipendenze del IX Corpus sloveno dell'Esercito Popolare di Liberazione della Jugoslavia di Tito. Il 22 novembre 1944, il Partito Comunista Italiano (e non il CLNAI, unico comando in grado di impartire legittimamente ordini sull'impiego operativo delle forze partigiane) aveva dato l'ordine ai partigiani italiani della zona di passare alle dipendenze del IX Corpus jugoslavo per favorire la creazione di (secondo le parole di Togliatti in una lettera a Vincenzo Bianco, rappresentante del PCI nel IX Corpus)\nLa disposizione era che \"tutte le unit\u00e0 italiane della zona [del litorale adriatico friulano] devono operare soltanto sotto il comando del IX Corpo di armata di Tito\", aggiungendo che chi avesse rifiutato questo comando sarebbe stato considerato fascista ed imperialista e trattato di conseguenza; il comando delle Brigate Osoppo aveva rigettato la richiesta con il grido \"pai nostris fogol\u00e2rs\" (per i nostri focolari).\nLa dipendenza fu quindi accettata dai circa 3.500 partigiani comunisti della divisione \"Garibaldi-Natisone\" ma non dagli autonomi della Osoppo. Nell'Osoppo ha militato per un breve lasso di tempo, Elda Turchetti, uccisa a Porzus perch\u00e9 ritenuta dai comunisti una spia della X MAS, ma possibilmente anche un intermediario secondo altre fonti.\nSe gli osovani basavano la loro posizione sui principi della difesa degli interessi nazionali, dei quali si sarebbe dovuto discutere solo a guerra finita, anche i garibaldini erano molto dubbiosi viste le posizioni politiche e i metodi autoritari adottate dagli sloveni nei loro territori.\nCiononostante circa 1.500 garibaldini, pur vivendo un notevole disagio, il 24 dicembre 1944 furono obbligati ad accettare la strategia dei dirigenti del PCI e ad attraversare l'Isonzo. Il loro comando si port\u00f2 nella zona di Circhina e Zakriz, nell'attuale Slovenia. Al termine della guerra furono mandati a liberare Lubiana, anzich\u00e9 Trieste come pare fosse stato loro promesso.\nLe missioni alleate e il conflitto tra le Brigate Osoppo e le Brigate Garibaldi.\nSin dal luglio 1944 l'OSS (il servizio segreto degli USA che poi diventer\u00e0 l'attuale CIA, relativo alle operazioni all'estero) aveva avviato in Friuli una propria missione di collegamento con i partigiani, denominata \"Chicago-Texas\". Tale missione era guidata da due agenti italiani affiliati al PCI, Alfredo Michelagnoli e Giuseppe Gozzer.\nLa missione fu organizzata sulla scorta di un pi\u00f9 ampio accordo tra OSS e Partito comunista, che prevedeva l'arruolamento di \"uomini esperti\" indicati dal partito, in cambio della possibilit\u00e0, per quest'ultimo, di utilizzare le radio del servizio segreto per comunicare con i propri dirigenti nell'Italia occupata dai nazifascisti.\nGozzer, tuttavia, sebbene alla testa di una missione alleata, divenne presto capo di stato maggiore della \"Brigata Garibaldi-Friuli\", generando incertezze tra i membri del SOE (uno dei vari servizi segreti britannici per operazioni dietro le linee nemiche), gi\u00e0 operanti in zona, i quali non avevano chiaro quando considerare le sue iniziative come adottate nella sua qualit\u00e0 di rappresentante degli statunitensi, o in quella di comandante partigiano e comunista.\nD'altra parte, non esisteva alcun coordinamento specifico tra le missioni OSS e SOE e questo, a prescindere dal differente approccio politico tra statunitensi e britannici, gener\u00f2 \"la pi\u00f9 completa confusione\", arrivando a mettere in concorrenza \"involontaria\" le missioni inviate indipendentemente su uno stesso territorio, e generando inefficienza e pericoli indebiti per gli stessi agenti alleati. Inoltre, il diverso approccio delle differenti missioni alleate non forniva ai partigiani una coerente immagine dell'alleanza angloamericana, e rendeva meno efficace la loro azione militare.\nLa scarsit\u00e0 del materiale inviato per via aerea dagli Alleati (sempre subordinato alle esigenze belliche su altri fronti e, comunque, a partire da una disponibilit\u00e0 limitata, frutto della percezione dei partigiani di una disponibilit\u00e0 teorica illimitata da parte angloamericana e, soprattutto, lo scarto notevole tra le promesse delle missioni e il materiale effettivamente giunto (oltre alle differenze riscontrabili tra le promesse di agenti OSS e agenti SOE), indusse - secondo un agente operante in Carnia - l'assunzione da parte della Resistenza locale di un atteggiamento cinico conseguente allo svilupparsi di una scarsa fiducia verso gli Alleati, incoraggiando cos\u00ec la propaganda rivoluzionaria e l'adesione a tendenze filorusse.\nIn generale, come spiega Claudio Pavone, se i rifornimenti non giungevano, o se ne giungevano pochi, si tendeva, in alcune occasioni, a ritenere che ci\u00f2 fosse dovuto al fatto che gli eserciti \"inglese e americano erano pur sempre strumenti di due potenze capitalistiche e imperialistiche\".\nL'agente Nicholson, del servizio britannico, valut\u00f2 con estrema durezza l'operato del Gozzer, stigmatizzando come, a suo parere, l'OSS stesse affidandosi ad un \"fantoccio mercenario\" completamente sotto il controllo \"del pi\u00f9 violento comunista\" del nord Italia. Dal canto suo, Michelagnoli inviava rapporti all'OSS nei quali elogiava le \"Garibaldi\" per lo \"spirito combattivo\" e il \"sicuro antifascismo\", mentre accusava le \"Osoppo\" di avere tra i propri membri numerosi ex fascisti e personaggi politicamente compromessi, pur rimarcando come tra le due formazioni non vi fossero incidenti degni di nota.\nA proporre una diversa visione all'OSS vennero i rapporti di un'altra propria missione - guidata da uno statunitense, il maggiore Lloyd Smith - inviata in zona e controllata da una sezione del servizio diversa da quella responsabile per la \"Chicago-Texas\". Lloyd Smith, nei propri rapporti, segnal\u00f2 Gozzer come un attivo propagandista comunista, impegnato nel sabotare scientemente i tentativi di pacificazione tra diverse formazioni partigiane nei quali lo stesso Lloyd Smith era impegnato. Lloyd Smith chiese inutilmente al proprio comando che gli fosse conferita l'autorit\u00e0 necessaria per imporre il suo punto di vista - che era quello \"politico\" di parte alleata, che riteneva utile e necessaria la pacificazione e il coordinamento tra le \"Osoppo\" e le \"Garibaldi\" - arrivando a minacciare il ritiro della propria missione. Nel novembre 1944 giunsero al comando OSS di Caserta proteste simili di parte britannica, relative alla medesima situazione. Tuttavia, il responsabile della missione criticata, Suhling, respinse duramente al mittente le accuse, ribaltandole su Nicholson e Smith, sostenendo fossero essi a dare un connotato politico alla loro azione nel tentare di \"unificare formazioni di diversa estrazione ideologica\", contribuendo cos\u00ec ad interpretare l'azione alleata come una \"pressione politica\" e pretendendo di \"influenzare se non di dirigere\" le organizzazioni partigiane. Suhling concluse proponendo la rimozione di Smith.\nI faticosi ma largamente infruttuosi tentativi di pacificazione ed unificazione delle formazioni \"Osoppo\" e \"Garibaldi\" condotti dagli agenti inglesi durante l'estate del 1944 fallirono definitivamente quando la zona fu sottoposta a violenti rastrellamenti da parte tedesca. Nicholson non pot\u00e9 che prendere atto che, tra i \"garibaldini\", l'ostilit\u00e0 verso gli Alleati (per la scarsit\u00e0 di lanci di rifornimento e per gli scarsi progressi dell'avanzata in Italia) e verso le \"Osoppo\" era cresciuta, anzich\u00e9 diminuire. Le \"Garibaldi\" avevano parallelamente aumentato la loro attivit\u00e0 politica. Addirittura, gli agenti inglesi erano stati minacciati di arresto e di fucilazione. A seguito di tali fatti e di tali minacce, lo stesso Nicholson si spost\u00f2 verso Udine, abbandonando cos\u00ec il settore. Sul lato orientale del fiume Tagliamento (che con un vasto letto ghiaioso largo circa un chilometro costituiva un vero confine naturale) la situazione era ancora pi\u00f9 difficile, in quanto tale territorio era apertamente rivendicato dai partigiani jugoslavi. Questi, ad una politica fortemente ostile verso le \"Osoppo\", univano continue pressioni affinch\u00e9 i \"garibaldini\" fossero posti direttamente alle loro dipendenze. Un agente alleato inviato nella zona, al seguito del maggiore Thomas MacPherson, scrisse al suo comando una relazione nella quale segnalava che il \"IX Korpus\" sloveno considerava il maggiore e le \"Osoppo\" come collaboratori dei tedeschi e che, per questo motivo, sia la missione inglese, sia le \"Osoppo\" andavano eliminate a qualunque costo, in quanto considerati elementi che si opponevano al loro disegno annessionistico. Le \"Osoppo\", in particolare, erano considerate un \"nemico naturale\" dai partigiani sloveni, che conducevano una violenta propaganda contro di esse, giungendo a disarmarle ove possibile, e rifiutando loro ogni diritto di reclutamento. A quel punto, concludeva l'agente, le Osoppo si trovavano a combattere contro sette nemici contemporaneamente: i tedeschi, i russi (al servizio dei tedeschi), i fascisti repubblicani, gli sloveni, i garibaldini, le spie civili e l'inverno.\nNel novembre 1944 la divisione \"Garibaldi Natisone\" trasse il dado e pass\u00f2 alle dirette dipendenze degli sloveni, chiudendo ogni contatto con le \"Osoppo\". MacPherson, sollecitato anche dal comando Alleato a Caserta (dove giunsero poco dopo le denunce di Lloyd Smith e dei servizi inglesi), tent\u00f2 un'ultima - disperata, quanto infruttuosa - mediazione. Il 15 dicembre 1944 MacPherson incontr\u00f2 i capi della \"Natisone\" e lament\u00f2 come, dal momento del loro passaggio alle dipendenze del \"IX Korpus,\" si fossero verificati frequenti incidenti tra le brigate \"garibaldine\" e le \"Osoppo\", aggiungendo che le divergenze politiche andavano assolutamente rimandate a dopo la fine della guerra, e che in nessun caso potevano costituire intralcio alle operazioni militari, sottolineando, a titolo di rassicurazione, come gli Alleati fossero vincolati da accordi internazionali a non ingerirsi nelle questioni politiche interne dei singoli Paesi liberati. Ma l'appello cadde nel vuoto e, anzi, la situazione continu\u00f2 a precipitare. Negli stessi giorni un agente inglese, il caporale Michael Trent, rimase ucciso in circostanze mai definitivamente chiarite, forse dagli sloveni, i quali fecero correre voce che sia MacPherson sia Trent erano stati da essi condotti \"davanti alla giustizia\". Nella sua relazione stesa dopo la fine della guerra, MacPherson espresse la convinzione che i \"garibaldini\" avessero accettato il suggerimento di un comando unificato con le \"Osoppo\" solo al fine di ottenere in cambio un aumento dei lanci di rifornimento alleati, accaparrandosi poi la maggior parte delle armi, che conservarono durante l'attacco autunnale tedesco, mentre le \"Osoppo\", pesantemente sconfitte, persero gran parte del loro equipaggiamento.\nIl passaggio della Natisone sotto comando sloveno segn\u00f2 l'occupazione di tutta la zona da parte del IX Korpus che, secondo MacPherson, vi dichiar\u00f2 illegale l'italiano, imponendo in ogni ambito l'uso dello sloveno, e organizz\u00f2 alcuni \"plebisciti\" annessionistici con le schede aperte sotto la minaccia delle armi. Gli uomini del IX corpus lanciarono inoltre una violenta campagna propagandistica contro le \"Osoppo\", arrestandone e deportandone alcune staffette, e accusando gli osoviani di capitalismo, fascismo e collaborazione con i tedeschi. Tuttavia furono gli sloveni, in un certo senso, a collaborare con i tedeschi, segnalando loro le basi e i movimenti delle \"Osoppo\". Al contempo, sia le Osoppo che la missione inglese furono accusate di essere spie tedesche. Nonostante tali denunce, la posizione del SOE non fu modificata in senso anticomunista e, anzi, esso si preoccup\u00f2 di lasciare chiaro che le posizioni espresse dai suoi agenti sul campo fossero da attribuire esclusivamente ad essi stessi, e non al servizio. Pertanto, agli inizi di febbraio 1945, comunic\u00f2 ai propri agenti che non era possibile intervenire in alcun modo sugli sloveni, e che gli agenti erano tenuti a tenersi fuori da qualsiasi scontro tra sloveni e partigiani non comunisti. Solo pochi giorni dopo fu consumato l'eccidio di Porz\u00fbs. Nella sua relazione finale, MacPherson lo defin\u00ec come punto culminante di una campagna che durava da diversi mesi e aggiunse che, nelle intenzioni slovene, anche la missione inglese avrebbe dovuto essere eliminata allo stesso modo.\nL'eccidio di Porz\u00fbs.\nLe brigate Osoppo vennero coinvolte anche nel tragico episodio dell'Eccidio di Porz\u00fbs, verificatosi a partire dal 7 febbraio 1945 presso le malghe di Porz\u00fbs (comune di Faedis, Friuli orientale). La vicenda, connessa alla specifica situazione sul confine orientale con le forti motivazioni ideologiche dei componenti garibaldini comunisti e i rancori nazionalistici tra slavi e italiani, fu il pi\u00f9 grave fatto di sangue tra formazioni partigiane durante la Resistenza.\nA Porz\u00fbs aveva sede il comando del Gruppo delle Brigate Est della Divisione Osoppo, comandato dal capitano degli alpini Francesco De Gregori, detto \"Bolla\". La formazione autonoma di \"Bolla\", che teneva inalberata presso il proprio comando - e ben visibile a distanza - la bandiera italiana con lo scudo sabaudo, operava all'interno di una regione dominata dalle formazioni garibaldine che su ordine del PCI dalla fine del 1944 erano state inserite nell'esercito di liberazione della Jugoslavia, alle dipendenze del IX Korpus sloveno. Gli osovani, con le loro continue proteste contro le mire nazionalistiche jugoslave e contro la politica di collaborazione garibaldina, presentate anche direttamente da \"Bolla\" presso il CLN di Udine, suscitarono la reazione delle componenti comuniste del Comitato, che attivarono i gappisti operanti nella zona, incaricandoli di attaccare la sede del comando osovano.\nSul posto vennero quindi inviati un centinaio di gappisti, guidati da Mario Toffanin \"Giacca\", elemento fortemente ideologizzato ed estremista, che cattur\u00f2 con un trucco \"Bolla\" ed altri comandanti della Osoppo, tra cui il giellista Gastone Valente \"Enea\", e li fucil\u00f2 subito, sottraendo carteggio, armi e provviste. Gli altri partigiani osovani presenti, tra i quali Guido Pasolini (fratello minore di Pier Paolo), vennero tutti quanti fucilati successivamente ad esclusione di due, che accettarono di entrare nei GAP.\nL'eccidio ebbe rilevanti seguiti giudiziari con un lungo processo, che si concluse con pesanti pene, peraltro in grandissima parte non scontate a causa della fuga di un sostanzioso numero di imputati in Jugoslavia o in Cecoslovacchia, nonch\u00e9 per i vari provvedimenti di amnistia e indulto che si susseguirono dopo la guerra.\nOrganizzazione.\nA marzo 1945 gli osovani operano con cinque divisioni.\nSecondo la documentazione depositata presso INSILI di Milano alla fine delle ostilit\u00e0 belliche, nell'aprile-maggio 1945, erano documentate le seguenti formazioni:"}
{"id": "1205742", "revid": "287204", "url": "https://it.wikipedia.org/wiki?curid=1205742", "title": "Centro culturale Jean-Marie Tjibaou", "text": "Il Centro culturale Jean-Marie Tjibaou a Numea \u00e8 un edificio pubblico costruito tra il 1995 e il 1998, progettato dal noto architetto italiano Renzo Piano e destinato a promuovere la cultura kanak. \u00c8 gestito dall'Agence de d\u00e9veloppement de la culture kanak (ADCK) e celebra la memoria del leader indipendentista della comunit\u00e0 Kanak, Jean-Marie Tjibaou, morto in seguito a un attentato nel 1989.\nIl nome.\nIl nome del Centro \u00e8 stato attribuito in onore dell'ideatore di questo progetto, Jean Marie Tjibaou, che aveva organizzato nei pressi di questo luogo il festival \"M\u00e9lan\u00e9sia 2000\". Il nome corretto del centro \u00e8 \"Centre culturel Tjibaou\", abbreviato in CCT.\nDescrizione.\nIl complesso architettonico \u00e8 costituito da dieci \"capanne\" di diverse dimensioni, rivolte verso la baia di Numea. Tali edifici sono collegati da un percorso pedonale che si snoda attraverso dei giardini. Renzo Piano, per realizzare questa opera ha studiato attentamente la tradizione delle popolazioni locali, in modo da integrare al meglio gli edifici con l'ambiente circostante, rispettando le tradizioni locali.\nIl \"Centro culturale\" \u00e8 diviso in tre sezioni: la prima, quella espositiva, \u00e8 dedicata alla cultura e alla storia kanak, con opere di artisti m\u0101ori, papuani e caledoniani. La seconda parte ospita gli uffici, l'auditorium e la biblioteca; infine la terza sezione ospita le attivit\u00e0 ricreative del centro: corsi di danza e musica, pittura e scultura, oltre ad una scuola dell'infanzia. \nLe \"capanne\" sono realizzate con centine e listelli in legno hanno la conformazione di un guscio traforato. La struttura curva \u00e8 realizzata in doghe di legno, che al passaggio del vento emettono un fruscio simile a quello degli alberi di"}
{"id": "1205744", "revid": "767487", "url": "https://it.wikipedia.org/wiki?curid=1205744", "title": "Sabotage (gruppo musicale)", "text": "Sabotage sono un gruppo heavy metal italiano nato a Firenze nel 1981. Sono uno dei primi gruppi, di questo genere, nati nella penisola.\nBiografia.\nLa band nasce a Firenze nel 1981 ed \u00e8 conosciuta anche per la militanza di Morby (pseudonimo di Adolfo Morviducci), definito uno dei migliori cantanti metal italiani, che in seguito suon\u00f2 con gruppi come Labyrinth, Time Machine e Domine, e del chitarrista Andy Fois, vero talento del panorama metal. La loro musica lascia trasparire influenze provenienti dall'hard rock e dal classico heavy metal, con riferimenti a gruppi come Iron Maiden, Judas Priest, Black Sabbath, Accept, Saxon e Metallica.\nLa prima formazione dei Sabotage comprendeva Alberto Mugnaini alla voce e chitarra (egli fu anche l'ideatore del nome), Leonardo Milani alla chitarra, Henry Caroli al basso, Dario Caroli alla batteria, e suonava cover di Iron Maiden e Saxon. Dopo pochi mesi, entr\u00f2 Simone Boni come cantante, e venne registrato il primo demo della band, contenente solo cover di Saxon e Iron Maiden (\"Motorcycle Man\", \"Killer\", \"Purgatory\").\nIn occasione di un concerto di Alvin Lee, Dario ed Henry Caroli conobbero Pino Scotto dei Vanadium, i quali facevano da supporter, e li incit\u00f2 a scrivere brani propri e di lasciar subito perdere le reinterpretazioni. Non tutta la band fu d'accordo e quindi avvenne il primo scioglimento.\nNel 1982 Dario Caroli ed Henry Caroli decisero di riformare il gruppo, scoprendo il talentuoso chitarrista Andy Fois appena diciassettenne. I tre cominciarono a comporre il loro primo repertorio in puro stampo hard and heavy.\nAlla fine del 1982 Dario, conobbe il giovane Metal D.J. di Controradio (una delle primissime radio alternative fiorentine), Elio Ferlaino; questi dopo aver ascoltato e valutato le grandi potenzialit\u00e0 del gruppo, accett\u00f2 la proposta di diventare il manager del gruppo (lanciandoli con concerti ed interviste su giornali e tv private ovunque, e successivamente, trovandogli alcuni contratti discografici).\n(Le capacit\u00e0 del manager sono tali, che anche Steve Sylvester, che si era trasferito a Firenze nel 1986, lo vorr\u00e0 come manager dei nuovi Death SS, e verranno cos\u00ec realizzati i primi tre dischi della band).\nNella met\u00e0 del 1983, dopo varie audizioni, arriv\u00f2 a coprire il ruolo di cantante Giancarlo Fontani.\nDopo poche settimane venne ricontattato anche Leonardo Milani per completare la formazione musicale.\nAgli inizi del 1984 il gruppo registr\u00f2 il primo demo con brani propri, tutti in italiano: \"Rumore Nel Vento\". Il demo divenne un culto per l'epoca.\nLo stesso demo verr\u00e0 molto pi\u00f9 tardi, nel 2008, stampato, dopo una nuova rimasterizzazione, su supporti fonografici come CD e vinile, dalla Jolly Roger Records, diventando con la stessa title track, l'inno dei bikers italiani, e uno degli album pi\u00f9 rappresentativi del metal cantato in italiano.\nA met\u00e0 del 1984 la band partecip\u00f2 a un metal festival e scopr\u00ec, all'interno di uno dei primi gruppi esordienti che aprirono la giornata, Morby, allora cantante degli Airspeed. I Sabotage intuirono che con Morby era possibile il salto di qualit\u00e0 per diventare una metal band internazionale, con il cantato in inglese, e gli avanzarono la proposta di unirsi a loro. Morby fu entusiasta dell'offerta, ed accett\u00f2 di prendere il posto di Fontani.\nVenne registrato il primo demo in inglese e spedito a molti giornali metal dell'epoca, e metal labels indipendenti del mondo. Il demo riscosse un grande successo dalla critica, ovunque, persino in Inghilterra, la terra che aveva generato l'Heavy metal, sulla rivista Metal Forces.\nDopo poco, Leonardo Milani abbandon\u00f2 di nuovo il progetto e la band decise di rimanere con quattro membri.\nNel 1986 usc\u00ec il primo capitolo discografico, \"Behind the Lines\", considerato tra i migliori dischi metal italiani con sfumature classic, power e speed metal; stampato negli Stati Uniti per la Trans Euro Records, e in Europa per la LM Records, dando una buona popolarit\u00e0 al gruppo.\nCominciarono gli anni in cui i Sabotage si esibivano ovunque in Italia e qualcosa anche all'estero, sia come headliner, sia di supporto a nomi come Mot\u00f6rhead e Saxon.\nEsord\u00ec come fonico ufficiale della band un giovane Andrea Corsellini, oggi fonico di sala di Vasco Rossi.\nNel 1987 la Trans Euro Records pubblica anche il picture EP \"Heroes of the Grave\", con due brani (Heroes of the Grave e Warmachine) tratti dall'album \"Behind the Lines\".\nSempre nel 1987, arriva l'EP Split \"Welcome\", con la Minotauro Records di Pavia, che aprir\u00e0 un nuovo capitolo dei Sabotage, con lo sviluppo di un nuovo sound, con impronte pi\u00f9 moderne, power, e speed. Sul retro dell'EP invece \u00e8 registrato il brano King of the Dream di Paul Chain (ex-chitarrista e fondatore dei Death SS), letteralmente affascinato di realizzare un progetto insieme ai Sabotage.\nLa fama della band, e, l'esperienza del manager, porta finalmente alla possibilit\u00e0 di fare il grande salto negli Stati Uniti con la casa discografica Metal Blade, con la condizione di cambiare il nome, a loro dire, troppo simile a quello dei Savatage. Il dubbio assale i Sabotage e decidono di soprassedere.\nNel frattempo, nel 1988, Andy Fois e Dario Caroli, registrano il primo disco ufficiale dei Death SS: \"...in Death of Steve Sylvester\".\nNel 1989 arriva l'album \"Hoka Hey\" con la casa discografica italiana Metal Master di Milano; l'urlo di battaglia dei Sioux d'America travolge tutto e tutti. I Sabotage vengono considerati tra i maggiori rappresentanti del metal italiano, ma non al punto da sfondare concretamente per vivere di sola musica.\nNel 1990 Andy Fois decide di dedicarsi ad altri progetti musicali e abbandona i Sabotage (la sua esperienza rock, e, il suo contributo, saranno utili a vari artisti italiani, tra cui Claudio Simonetti e Irene Grandi). Con Simonetti viene registrato, nel 1995, l'album X Terror Files.\nNel 1991 anche il manager lascia per altri progetti di vita.\nIl resto del gruppo continu\u00f2, ancora per due anni, con i chitarristi Giuseppe Tramentozzi, nel 1991, e Marco Venutelli, nel 1992, successivamente, per altri due anni, con la coppia Leonardo Milani e Mario Assennato, nel 1993 e, poi Leonardo Milani e Max Bronx, fino al dicembre 1994, quando si scioglie.\nDario e Morby continuarono come musicisti in altre numerose bands italiane.\nMorby prosegu\u00ec con i Cappanera, Rio Bravo, Laroxx, Time Machine, Labyrinth ed infine i Domine, con cui registrer\u00e0 5 albums.\nDario aderisce prima ai Rio Bravo, poi, registra un album con i Not Moving, \"Home Coming\" nel 1994, e, successivamente, con gli Acquaraggia nel 1995 (quest'ultimo con Marcello Masi, uno dei 2 chitarristi della Strana Officina).\nNel 1994 Dario Caroli e Leonardo Milani aderirono al progetto Bud Tribe dei fratelli Ancillotti, dove continuano tuttora, con all'attivo 3 albums ed un EP.\nNel 1998 i Sabotage ritornarono con Dario Caroli, Henry Caroli, Leonardo Milani, e il cantante Gianluca Landozzi, e pubblicarono \"Demon Ariser\" nel 1999 con la Coffin Productions. Questo album \u00e8 diverso dal classico sound del gruppo, con sfumature molto dure e pesanti, simile allo stile dei Pantera e dei Judas Priest dei tempi di \"Jugulator\". Dopo questa veloce apparizione discografica, ed alcuni concerti dal vivo, il gruppo si sciolse nuovamente.\nI fratelli Dario ed Henry Caroli parteciparono anche, per un breve periodo 2004, al progetto L'Impero delle Ombre e registrarono il disco d'esordio della band.\nNel 2007 Dario Caroli registr\u00f2 il secondo album dei Taron.\nNel 2006 i Sabotage si riunirono con la formazione storica di \"Behind the Lines\": Morby, Andy Fois, Dario Caroli, Henry Caroli, pi\u00f9 Leonardo Milani, e riprendono l'attivit\u00e0 live con concerti che richiamano vecchi e nuovi appassionati del genere metal.\nNel 2008 la My Graveyard Productions decide di ingaggiare la band, e viene nuovamente registrato l'album \"Behind the Lines\", con alcune bonus tracks.\nNel 2009, sempre con la My Graveyard Productions, viene rimasterizzato e pubblicato nuovamente \"Hoka Hey\", con la storica bonus track \"Welcome\".\nI Sabotage sono tuttora in auge, e possono essere visti dal vivo con la loro formazione pi\u00f9 rappresentativa (Morby, Andy Fois, Dario Caroli ed Henry Caroli); alla seconda chitarra, dal 2007, si \u00e8 aggiunto al posto di Leonardo Milani, Danilo Bacherini.\nIl 30 settembre 2013 si sono riuniti per un solo show con la formazione di Rumore Nel Vento, riproponendolo dall'inizio alla fine, con aggiunta di una traccia mai registrata, risalente al periodo dell'album in questione.\nHanno in progetto di scrivere nuovi brani in inglese per un nuovo disco di puro metal."}
{"id": "1205747", "revid": "300067", "url": "https://it.wikipedia.org/wiki?curid=1205747", "title": "Jaren Jackson", "text": "\u00c8 il padre di Jaren Jackson Jr., anch'egli cestista.\nCarriera.\nDopo aver giocato a livello liceale per la Walter Cohen High School di New Orleans, Louisiana \u00e8 passato alla Georgetown University dove ha speso quattro stagioni.\nFinita la carriera NCAA non \u00e8 stato scelto dalla NBA ed ha a lungo girovagato fra NBA e CBA e Francia.\nDopo aver conquistato due titoli proprio nella CBA, \u00e8 riuscito ad affermarsi anche nella lega maggiore grazie alla fiducia ricevuta da Gregg Popovich e dai San Antonio Spurs, con i quali ha conquistato l'anello NBA nella stagione 1998-99, segnando il suo massimo in carriera di 8,8 punti a partita."}
{"id": "1205750", "revid": "140115", "url": "https://it.wikipedia.org/wiki?curid=1205750", "title": "Burnout 5", "text": ""}
{"id": "1205760", "revid": "16066", "url": "https://it.wikipedia.org/wiki?curid=1205760", "title": "Cortina D'Ampezzo", "text": ""}
{"id": "1205763", "revid": "729019", "url": "https://it.wikipedia.org/wiki?curid=1205763", "title": "Battaglia di Breitenfeld (1642)", "text": "La Seconda battaglia di Breitenfeld, anche nota come prima battaglia di Lipsia, si svolse il 2 novembre 1642 (secondo il calendario giuliano, 23 ottobre) in Sassonia, vicino a Lipsia, e vide impegnati l'esercito svedese al comando del generale Lennart Torstenson e un'armata imperiale guidata dall'arciduca Leopoldo Guglielmo d'Asburgo e dal principe Ottavio Piccolomini. Come gi\u00e0 la prima battaglia di Breitenfeld, lo scontro si risolse in una decisa vittoria svedese, che consegn\u00f2 di fatto la Sassonia nelle mani degli svedesi e consent\u00ec a Torstenson di procedere, negli anni seguenti, ad una vigorosa serie di offensive verso i domini asburgici.\nEventi che condussero alla battaglia.\nCon la morte del comandante svedese Johan Ban\u00e9r, il 20 maggio 1641, e la sua sostituzione da parte del generale Torstenson, si apr\u00ec una nuova fase offensiva per le forze svedesi in Germania. Procedendo verso est, egli sconfisse le truppe sassoni a Schweidnitz (od. \u015awidnica), in Slesia, e procedette quindi all'invasione dei domini imperiali della Moravia, occupandone la capitale Olm\u01d8tz (od. Olomouc), che provvide a fortificare, trasformandola in una solida base di operazioni.\nPoich\u00e9 la stessa Vienna sembrava minacciata dall'avanzata svedese, l'Imperatore invi\u00f2 una forza arruolata appositamente per fermare gli svedesi, forzando Torstenson a retrocedere in Sassonia, dove, dopo un tentativo di assediare Lipsia, fu intercettato dagli imperiali.\nSvolgimento della battaglia.\nTorstennson, il giorno dello scontro, si trov\u00f2 in inferiorit\u00e0 numerica, e decise di retrocedere fino al villaggio di Breitenfeld, gi\u00e0 sede di un'importante e vittoriosa battaglia per gli svedesi nel 1631. Gli imperiali seguirono gli svedesi, ed entrambi gli eserciti mossero le loro truppe dalle posizioni che occupavano originariamente per rischierarle pi\u00f9 vicino al nemico.\nProprio mentre le forze imperiali erano in fase di riorganizzazione dopo lo spostamento, gli svedesi colsero l'attimo favorevole e ordinarono un attacco su larga scala, caricando la linea nemica attraverso un pesante sbarramento di artiglieria. L'impeto dell'assalto, unito alla disorganizzazione delle file imperiali, fu sufficiente a spezzare il fronte avversario; le truppe svedesi, penetrando tra i ranghi imperiali, accerchiarono buona parte delle forze nemiche e spinsero ad una disordinata fuga il resto dell'esercito nemico. La carica, nonostante avesse consegnato agli svedesi la vittoria, era costata pesanti perdite, in gran parte a causa del fuoco dell'artiglieria imperiale.\nConseguenze.\nLa battaglia provoc\u00f2 la caduta della Sassonia in mano svedese: entro il mese stesso, infatti, la citt\u00e0 di Lipsia cadde nelle mani di Tortensson. La conquista della Sassonia, unita alla precedente presa di Olm\u00fctz, avevano assicurato agli svedesi una solida base da cui far partire le offensive degli anni seguenti. Queste, unitamente agli sforzi della Francia sul fronte occidentale, avrebbero portato al crollo finale della coalizione imperiale."}
{"id": "1205764", "revid": "228587", "url": "https://it.wikipedia.org/wiki?curid=1205764", "title": "Qu\u00e9bec (provincia)", "text": "Il Qu\u00e9bec (pron. ) \u00e8 una provincia del Canada, la pi\u00f9 estesa per superficie e la seconda pi\u00f9 popolosa della Federazione dopo l'Ontario. Con la sua lingua, la sua cultura e le sue istituzioni, esso costituisce \"de facto\" una nazione all'interno del Canada.\nFa parte della regione denominata Canada francese, in prevalenza francofono. La variet\u00e0 del francese qui parlato \u00e8 il francese del Qu\u00e9bec. Il Qu\u00e9bec \u00e8 l'unica provincia canadese in cui l'inglese non \u00e8 lingua ufficiale e una delle due in cui il francese \u00e8 lingua ufficiale (l'altra \u00e8 il Nuovo Brunswick, o \"Nouveau-Brunswick\"). Gli anglofoni del Qu\u00e9bec sono una minoranza riconosciuta dalla legge.\nI suoi abitanti, chiamati quebecchesi (fonte \"Statistique Canada\", gennaio 2005), rappresentano il 24% della popolazione complessiva del Canada. Il Qu\u00e9bec si trova nella parte orientale del Canada, anche se Terranova e Labrador e le cosiddette \u00abprovince marittime\u00bb (Nuovo Brunswick, Nuova Scozia, Isola del Principe Edoardo) si trovano ancora pi\u00f9 a est.\nFu una colonia della Francia per oltre due secoli (dal 1534 al 1763) con il nome di Nuova Francia. Dopo la conquista per mano inglese, divenne una colonia dell'Impero britannico dal 1763 al 1931, fino all'indipendenza del Canada. Fin dal 1867 \u00e8 membro della Confederazione del Canada.\nDal 1960, \u00e8 in corso un dibattito sul ruolo della francofonia rispetto al resto del Canada, prevalentemente anglofono. La vicenda storico-politica \u00e8 stata caratterizzata da sforzi per raggiungere la sovranit\u00e0 del Qu\u00e9bec, diversamente interpretati in richieste che, di volta in volta, hanno spaziato dall'indipendenza completa, all'associazione con il resto del Canada, o al rafforzamento dell'autonomia provinciale.\nIl capoluogo della provincia \u00e8 la citt\u00e0 di Qu\u00e9bec (\"ville de Qu\u00e9bec\" in francese, \"Quebec City\" in inglese), mentre la citt\u00e0 pi\u00f9 popolosa \u00e8 Montr\u00e9al (Montreal, in inglese).\nUn abitante del Qu\u00e9bec \u00e8 detto \"Qu\u00e9b\u00e9cois\" (maschile) o \"Qu\u00e9b\u00e9coise\" (femminile) in francese, \"Quebecer\" o \"Quebecker\" in inglese.\nGeografia.\nGeografia fisica.\nLa provincia occupa un vastissimo territorio (poco meno di sei volte le dimensioni dell'Italia e tre quelle della Francia), ma con la maggior parte del quale scarsamente popolato. \u00c8 una delle autonomie regionali pi\u00f9 grandi del continente americano, che del globo, con il suoi di estensione, seconda solo all'altra provincia canadese di Nunavut di di superficie (\u00e8 per\u00f2 inferiore, se conforntata con la Sacha-Jacuzia e con il Krasnojarsk, due regioni russe). Il punto pi\u00f9 elevato viene raggiunto dai Monti Torngat ( metri), all'estremo confine nord-orientale con la provincia di Terranova e Labrador. Altri punti elevati, ma che comunque superano di poco i metri sul livello del mare sono i Monti Otish negli altopiani centrali del Qu\u00e9bec e i Monti Notre-Dame sul confine meridionale con gli Stati Uniti.\nLa provincia \u00e8 principalmente pianeggiante e la regione maggiormente popolata \u00e8 la valle del fiume San Lorenzo a sud, dove sono situate sia il capoluogo provinciale Citt\u00e0 del Qu\u00e9bec sia la metropoli di Montr\u00e9al.\nPi\u00f9 del 90% del territorio del Qu\u00e9bec si trova all'interno dello Scudo canadese, ed \u00e8 composto da terreni principalmente rocciosi e scolpiti dalle varie ere glaciali. Nella penisola del Labrador la regione pi\u00f9 settentrionale \u00e8 occupata dalla penisola di Ungava costituita da tundra artica, abitata in gran parte da popolazioni Inuit. A ridosso di questa regione troviamo la taiga subartica e le foreste boreali, dove l'abete rosso e i pioppi forniscono materie prime indispensabili per l'industria della carta, della cellulosa e del legname. \u00c8 abitata principalmente da Cree, Naskapi Innu, e Neenolino Innu, che forniscono migliaia di lavoratori temporanei per il massiccio progetto idroelettrico sui fiumi La Grande ed Eastmain (James Bay Hydroelectric Project). Nel limite meridionale dello Scudo canadese si estendono i Monti Laurenziani, una bassa catena montuosa a nord della valle del fiume San Lorenzo.\nI Monti Appalachi costeggiano la parte meridionale e orientale della provincia, estendendosi fino alla penisola Gasp\u00e9, dove terminano nel golfo di San Lorenzo. Appartiene al territorio del Qu\u00e9bec anche la grande isola d'Anticosti, tra le foci del San Lorenzo e l'isola di Terranova.\nLe aree pi\u00f9 vocate per l'agricoltura, sia come fertilit\u00e0 del terreno sia da un punto di vista climatico sono indubbiamente quelle delle regioni meridionali. La provincia \u00e8 ricca di minerali e di risorse idroelettriche che rappresentano un pilastro dell'economia.\nOrdinamento della provincia.\nSuddivisione amministrativa.\nIl Qu\u00e9bec \u00e8 suddiviso in 17 \"regioni\" e 104 tra \"municipalit\u00e0 regionali di contea e territori equivalenti\".\nStoria.\nIl nome \"Qu\u00e9bec\", che deriva dal termine Mi'kmaq (traducibile in \"stretto\"), in origine designava il restringimento del fiume San Lorenzo nel luogo dove ora sorge la citt\u00e0 di Qu\u00e9bec. Prima dell'arrivo dei francesi, il Qu\u00e9bec era abitato da popolazioni autoctone, 11 delle quali sono riconosciute dall'attuale governo: Inuit, Iroquois (Mohawks), Innus, Cris, Algonquins, Atikamekw, Mi'kmaq, Hurons-Wendat, Ab\u00e9naquis, Mal\u00e9cites e Naskapis (grafia francese; vedi Classificazione dei nativi americani).\nIl primo europeo a esplorare la zona fu Jacques Cartier, che piant\u00f2 una croce sulla penisola Gasp\u00e9 nel 1534 e risal\u00ec il fiume San Lorenzo nel 1535. Il termine \"Canada\" designava sotto il regno francese la valle del San Lorenzo. Il territorio, molto pi\u00f9 grande di quel \"Canada\" che i francesi andavano esplorando, si chiam\u00f2 da allora \"Nouvelle France\" e comprendeva, fino al trattato di Utrecht (1713), l'Acadia, e oltre ai territori dell'attuale Canada, anche il centro degli attuali Stati Uniti fino alla Louisiana. Questo territorio pass\u00f2 sotto il controllo inglese col trattato di Parigi, del 1763, al termine della guerra dei sette anni, col quale la Francia cedette all'Inghilterra il suo impero nelle Indie orientali e nel Nordamerica.\nLa colonizzazione della \"Nouvelle France\" ebbe inizio effettivamente con Samuel de Champlain che redasse nel 1603 la prima carta del San Lorenzo e fond\u00f2, il 3 luglio 1608, i primi tre edifici da cui si sarebbe sviluppata la citt\u00e0 di Qu\u00e9bec. L'esplorazione dell'estuario del San Lorenzo gett\u00f2 le basi per la penetrazione francese in Nord America: in pochi decenni furono raggiunti i Grandi Laghi, il Mississippi, le Grandi pianure.\nIl popolamento della colonia prosegu\u00ec con la fondazione di Trois-Rivi\u00e8res nel 1634 e di Montr\u00e9al nel 1642. L'immigrazione fu posta sotto controllo dalle norme varate dal cardinale Richelieu e dal sovrano Luigi XIII di Francia: furono proibiti l'accesso e il commercio ai non-francesi, i culti riformati e non cattolici (in particolar modo, il calvinismo e l'ebraismo).\nPer oltre un secolo la colonizzazione francese dovette competere con quella inglese e le popolazioni native si schierarono con gli uni e con gli altri. La \"Nouvelle France\" era dipendente dalle alleanze con popoli nativi per il commercio come per la resistenza militare alla forza inglese. Il re di Francia Luigi XIV concesse agli Indiani il diritto di diventare cittadini francesi, a patto che si fossero convertiti. I missionari francesi provvedevano alla conversione di tutte queste popolazioni, mentre erano spesso cacciate dalle province inglesi.\nMa il Canada, pur essendo la maggiore colonia francese, nel 1756 non aveva pi\u00f9 di abitanti, a fronte di circa nativi e pi\u00f9 di un milione di coloni inglesi presenti in Nord America. Nel 1759, con la sconfitta subita ad opera degli inglesi presso Qu\u00e9bec (Battaglia della piana di Abraham, 13 settembre), la \"Nouvelle France\" era perduta: alla fine della Guerra dei Sette anni (1756-1763), la Gran Bretagna ne prendeva possesso.\nPerch\u00e9 l'irrequietezza delle 13 colonie americane non contagiasse i nuovi possedimenti, la corona britannica emise nel 1774 l\"Acte de Qu\u00e9bec\", che definiva il vasto territorio canadese, ma soprattutto restaurava nella colonia canadese i diritti del popolo francese per ottenere la sua lealt\u00e0: la lingua, il codice civile, la religione cattolica. In particolare confermava i diritti dei proprietari di terra, riammetteva i cattolici agli incarichi pubblici, ripristinava l'uso del diritto comune francese, pur conservando il diritto penale inglese, meno severo (mentre prima dell'atto del 1774, i cattolici francesi non avevano pi\u00f9 diritti di quelli d'Irlanda, ci\u00f2 significava, fra l'altro, che tutti gli impieghi nell'amministrazione erano riservati alla piccola minoranza britannica-protestante). Inoltre il riconoscimento della Chiesa cattolica dava la possibilit\u00e0 di iniziare a restaurare le scuole.\nDurante la Rivoluzione americana, Montr\u00e9al fu conquistata, ma i canadesi rimasero sostanzialmente neutrali, sicch\u00e9 alla fine della guerra, dopo il 1783, il Qu\u00e9bec rimasto provincia inglese divenne rifugio dei \"Lealisti\", i coloni inglesi che non volevano separarsi dalla Corona britannica. Questi si installarono soprattutto ad ovest, nell'Ontario, lasciando ai francofoni i territori dell'est. Tale assetto fu legalizzato dal \"Constitutional Act\" del 1791, che divideva la provincia del Qu\u00e9bec in Alto Canada (anglofono, l'attuale \"Ontario\"), e Basso Canada (francofono, l'attuale \"Qu\u00e9bec\"), in modo da tener conto delle diversit\u00e0 tra le due comunit\u00e0.\nA seguito di questi avvenimenti \u00e8 incominciata una lunga lotta per la democrazia: nel parlamento del 1791, infatti, il Governatore inglese conservava il diritto esclusivo di scegliere i ministri. Al \"Parti canadien\" invece, pur avendo la maggioranza nella camera, non era riconosciuto pari diritto, da cui una serie di ingiustizie in favore della minoranza inglese, che guadagnava il controllo delle nuove terre e del commercio. Il \"Parti canadien\" vide, fra l'altro, in questo periodo, i suoi giornali censurati. Questo partito cambi\u00f2 poi il nome in \"Parti patriote\", in riferimento ai \"Patriots\" che hanno realizzato l'indipendenza degli Stati Uniti. Nel 1834 si fece promotore di una petizione per chiedere a Londra il \"gouvernement responsable\"' ossia il diritto di scegliere democraticamente i ministri e l'uguaglianza di tutti i cittadini di fronte alla legge. A seguito del rifiuto di Londra, il partito Patriota promosse nel 1837 un tentativo rivoluzionario, elaborando una Carta dei Diritti dell'Uomo e del Cittadino e giungendo ad una Dichiarazione di indipendenza nel 1838. Senza aiuto estero, l'esercito britannico soffoc\u00f2 rapidamente la rivolta. \nLondra diede quindi a Lord Durham la missione di restaurare l'autorit\u00e0 coloniale nei due Canada.\nSi dovette a Lord Durham la proposta di assimilare la popolazione dei \"Canadiens\" alla popolazione inglese. Ci\u00f2 fu ottenuto fondendo l'\"Upper Canada\" (Alto Canada) inglese con il \"Bas Canada\" francese (Basso Canada), sancito dall'\"L'Acte d'Union\", di fatto un'imposizione di Londra. Nonostante il Basso Canada fosse pi\u00f9 popolato dell'Alto Canada, il francese perdeva in tal modo la sua ufficialit\u00e0, e la rappresentanza del Upper Canada risultava uguale a quella del Bas Canada mettendo cos\u00ec i deputati Canadiens in minoranza (considerando la presenza di deputati della minoranza inglese del Qu\u00e9bec).\nQuesto stato di cose mut\u00f2 grazie all'alleanza di Louis-H. La Fontaine con Robert Baldwin nel partito riformista, che riusc\u00ec ad ottenere dal governatore Lord Elgin il famoso \"gouvernement responsable\" o \"responsible government\", insieme al riconoscimento legale del francese. Anche se il partito dei tory attacc\u00f2 in questa occasione il governatore ed il Parlamento (il Parlamento di Montr\u00e9al venne distrutto e Montr\u00e9al non fu pi\u00f9 la sede del governo), queste riforme restarono. Le due province furono nuovamente separate dopo l'Acte d'Union del 1840, con la Confederazione, mantenendo l'identit\u00e0 del Qu\u00e9bec e dell'Ontario, nel Dominion del Canada con il Nuovo Brunswick e la Nuova Scozia nel 1867.\nIl sottosviluppo e l'esclusione economica dei Qu\u00e9b\u00e9cois francesi costituirono un problema fino al 1960, anno in cui inizi\u00f2 la cosiddetta \"rivoluzione tranquilla\" (in francese \"R\u00e9volution tranquille\"), un periodo di grandi riforme economiche, sociali e linguistiche. A queste riforme, inoltre, \u00e8 dovuta la nazionalizzazione della produzione di energia elettrica, la creazione di banche e aziende nazionali, la legge in favore dello statuto della lingua francese, in particolare il diritto di lavorare in francese riconosciuto dalla \"Charte de la langue fran\u00e7aise\" (1977).\nDue volte i cittadini della provincia furono chiamati ad esprimersi per referendum sull'indipendenza: una prima volta, il 20 maggio del 1980 la richiesta di \"associazione sovrana\" del Qu\u00e9bec al Canada fu nettamente respinta (59,5% no- 40,5% s\u00ec).\nNuovamente, nel giugno del 1995 il BQ, il Parti Qu\u00e9b\u00e9cois e l'Azione Democratica del Qu\u00e9bec hanno scritto una comune piattaforma programmatica per il referendum sull'indipendenza del Qu\u00e9bec, ma al referendum tenutosi il 30 ottobre dello stesso anno il NO all'indipendenza ha vinto con un esiguo margine dello 0,8% (50,4% dei voti totali), pari a circa voti. Ci\u00f2 nonostante nel 2006 il governo centrale canadese ha dovuto riconoscere lo status di nazione al Qu\u00e9bec, mentre gli indipendentisti del Qu\u00e9bec hanno promesso che il referendum per la scissione della regione francofona verr\u00e0 riproposto nel prossimo futuro.\nAcadiani.\nDurante il periodo che intercorse tra la Guerra di successione spagnola e la Guerra dei Sette anni, il popolo acadiano fu in gran parte deportato.\nGli acadiani, francofoni, furono cacciati dalla Nuova Scozia, dalla Isole Principe Edoardo e dal nord del Maine.\nUna piccola parte riusc\u00ec a fuggire nel Qu\u00e9bec, un'altra in Louisiana e nelle Antille francesi: per lo pi\u00f9, furono deportati in Carolina del Sud e Georgia.\nTale deportazione \u00e8 ancor oggi ricordata come \"le grand d\u00e9rangement\".\nPolitica.\nIl capo del governo provinciale del Qu\u00e9bec \u00e8 chiamato \"premier ministre\" (Primo Ministro), che guida il partito principale nell'unicamerale Assemblea Nazionale (\"Assembl\u00e9e Nationale\"), da cui \u00e8 invece nominato il consiglio dei ministri provinciali.\nI partiti principali del Qu\u00e9bec includono, oltre al Partito Liberale del Qu\u00e9bec (\"Parti Lib\u00e9ral du Qu\u00e9bec\") di centro-destra, presente anche a livello federale (Parti lib\u00e9ral du Canada), gli indipendentisti del \"Parti Qu\u00e9b\u00e9cois\" (\"Partito Quebecchese\", centro-sinistra), gli indipendentisti e progressisti del Qu\u00e9bec Solidale (\"Qu\u00e9bec solidaire\", sinistra), e i nazionalisti conservatori della Coalition Avenir Qu\u00e9bec (\"Coalizionne Avvenire Qu\u00e9bec\", centro-destra). A livello federale, gli attivisti indipendentisti propongono inoltre il Bloc Qu\u00e9b\u00e9cois (\"Blocco Quebecchese\"), avente forti legami col Parti Qu\u00e9b\u00e9cois.\nEconomia.\nLa provincia del Qu\u00e9bec da sola risulta essere il maggior produttore al mondo di energia idroelettrica (affidata all'agenzia governativa Hydro Quebec) piazzandosi davanti a Brasile e Stati Uniti. Proprio gli Stati Uniti acquistano quasi il 30% dell'energia prodotta dalla provincia per alimentare gran parte del New England e dello Stato di New York (compresa la stessa citt\u00e0 di New York).\nOltre all'energia, un altro caposaldo dell'economia della provincia \u00e8 il settore minerario, che da solo \u00e8 uno dei 5 maggiori del mondo e conta pi\u00f9 di 200 compagnie.\nAltri settori importanti sono quello dei servizi (finanza, sanit\u00e0, commercio, ecc.) e dell'industria manifatturiera (cartiere, metalli, aeronautica, treni, ecc.).\nNell'agricoltura, spiccano gli allevamenti di maiale e di vitello, ma anche l'industria di latte con una grande variet\u00e0 di formaggi. In particolare si nota lo sciroppo d'acero, di cui la provincia \u00e8 da sola il principale produttore mondiale. Negli ultimi anni molto fiorente \u00e8 stata anche l'industria cinematografica e quella dei videogiochi. Tutta l'attivit\u00e0 finanziaria e direzionale della provincia \u00e8 concentrata nella metropoli di Montreal, che secondo uno studio della London School of Economics in collaborazione con il Qatar Research Fund, nonostante abbia ceduto il passo a Toronto negli ultimi anni, rimane uno dei 20 maggiori centri finanziari del pianeta (si pensi che Parigi \u00e8 classificata 24\u00aa e Milano 50\u00aa) e tra i primi 5 per l'industria mineraria ed energetica.\nSociet\u00e0.\nEvoluzione demografica.\nL'indice di fecondit\u00e0 del Qu\u00e9bec \u00e8 di 1,74 figli per donna\nCultura.\nIl Qu\u00e9bec \u00e8 la maggiore regione di lingua francese delle Americhe, e una delle due province canadesi in cui il francese \u00e8 riconosciuto come lingua ufficiale (l'altra \u00e8 il Nuovo Brunswick), l'unica dove il francese \u00e8 la sola lingua ufficiale e lingua della maggioranza (85%, con 95% degli abitanti che capiscono il francese).\nLa provincia, anche per questo, \u00e8 spesso descritta come maggior punto di incontro tra la cultura europea e quella americana, e mantiene ancor oggi stretti contatti con la cultura del vecchio continente, soprattutto con quella francese.\nIl Qu\u00e9bec ha dato le origini al celebre contralto Maureen Forrester (1930-2010), alla cantante C\u00e9line Dion, detta anche l\"usignolo del Qu\u00e9bec\", al cantante Garou (che ha composto un brano con la stessa C\u00e9line Dion), al regista Xavier Dolan e all'attore comico e mimo Michel Courtemanche, ed \u00e8 anche la patria adottiva dello scrittore iracheno Na\u00efm Kattan.\nCucina del Quebec che ha creato diversi piatti, inclusi alcuni piatti famosi come \"poutine\", \"f\u00e8ves au lard\", \"cretons\" e \"pouding-ch\u00f4meur\".\nSimboli ed emblemi.\nIl motto ufficiale del Qu\u00e9bec \u00e8 \"Je me souviens\" (Io mi ricordo), visibile anche nello stemma ufficiale nonch\u00e9 in tutte le targhe automobilistiche della provincia, in riferimento alla francofonia e ai forti legami con la Francia rispetto al resto del Canada.\nIl simbolo ufficiale del Qu\u00e9bec \u00e8 il giglio (fleur-de-lys, simbolo della corona francese), solitamente rappresentato in bianco su sfondo blu. Il Qu\u00e9bec non ha un inno ufficiale; tuttavia la canzone \"Gens du pays\" di Gilles Vigneault \u00e8 sovente considerata come sorta di inno nazionale non ufficiale, ed \u00e8 spesso utilizzata dai movimenti indipendentisti quebecchesi.\nSport.\nGli sport popolari in Qu\u00e9bec sono hockey su ghiaccio (chiamato semplicemente hockey), calcio, football canadese, baseball, lacrosse e ciclismo.\nHockey su ghiaccio.\nLe \"franchigie\" del Qu\u00e9bec che partecipano al \"Big Four\" (le quattro grandi leghe sportive professionistiche americane) sono i Canadiens de Montr\u00e9al, NHL.\nCalcio.\nI Montr\u00e9al Impact sono l'unica squadra del Qu\u00e9bec a giocare in Major League Soccer.\nFootball canadese.\nPer quanto riguarda la Canadian Football League, la lega professionistica del Football canadese, l'unica squadra del Qu\u00e9bec che ne fa parte sono i Montreal Alouettes.\nMMA.\nIl Qu\u00e9bec \u00e8 diventato famoso, nel campo dello sport, in quanto ha dato i natali a Georges St-Pierre campione dei pesi welter dell'UFC.\nFormula 1.\nIl Qu\u00e9bec \u00e8 terra natale di Gilles Villeneuve che raggiunse il secondo posto in Formula 1 nel 1979 con la Ferrari e di suo figlio Jacques che vinse il Mondiale di Formula 1 nel 1997 con la Williams diventando l'unico canadese ad aver vinto il mondiale di Formula 1. \nIl fratello di Gilles, Jacques Sr. disput\u00f2 solo 3 Gran Premi in Formula 1 nel 1981 con la Arrows e nel 1983 con la RAM.\nIl Gran Premio del Canada si tiene dal 1978 (escluso 1987 e 2010) al Circuito di Montr\u00e9al, dedicato a Gilles Villeneuve nell'anno della sua scomparsa."}
{"id": "1205765", "revid": "1783371", "url": "https://it.wikipedia.org/wiki?curid=1205765", "title": "Saga dei Faroesi", "text": "La Saga dei Faroesi (in antico norreno F\u00e6reyinga Saga, in faroese \"F\u00f8royingas\u00f8ga\" o \"F\u00f8roya s\u00f8ga\") \u00e8 la saga della colonizzazione delle F\u00e6r \u00d8er.\nTrama.\nLa saga traccia la storia dei faroesi dal loro insediamento nelle isole fino alla conversione al Cristianesimo e l'annessione delle F\u00e6r \u00d8er nel Regno di Norvegia.\nUno dei personaggi principali della saga \u00e8 il norvegese Sigmundur Brestisson (961 \u2013 1005), che aveva ricevuto, nel 999, l'incarico da re Olaf I Tryggvason di convertire le isole al cristianesimo. \nBrestisson era originario delle F\u00e6r \u00d8er: la sua famiglia, infatti, era giunta nell'isola attorno al IX secolo assieme ad altri esuli che fuggivano dalla tirannia di re Harald I H\u00e5rfagre, ma due secoli dopo, la famiglia di Brestisson, che aveva prosperato nelle isole meridionali dell'arcipelago, era stata sterminata dal contingente norvegese inviato da re Olaf I per conquistare le F\u00e6r \u00d8er.\nDi fronte all'ostilit\u00e0 dei faroesi alla conversione, Brestisson fece irruzione di notte, con un manipolo di uomini armati, nella residenza di Tr\u00f3ndur \u00ed G\u00f8tu, capo dei faroesi, e dopo averlo preso in custodia lo pose di fronte ad una scelta obbligata: o la conversione o la decapitazione. I faroesi si convertirono.\nComposizione e fonti.\nDi autore anonimo, la saga fu composta in Islanda all'inizio del XIII secolo ed \u00e8 scritta in antico norreno. Il manoscritto originale \u00e8 andato perduto, ma alcuni estratti sono stati copiati in altre saghe islandesi, in particolare nella \"\u00d3l\u00e1fs saga Tryggvasonar en mesta\" (\"La grande saga di \u00d3l\u00e1fr Tryggvason\") che riprende e amplia la narrazione della saga omonima sul monarca norvegese contenuta nell''\"Heimskringla\" di Snorri Sturluson. Questa edizione della saga di Olaf I \u00e8 presente in diversi manoscritti tra cui il \"Flateyjarb\u00f3k\" (\"Libro dell'isola piatta\") conservato all'Istituto \u00c1rni Magn\u00fasson di Reykjav\u00edk.\nLe copie differiscono tra loro quando si tratta di descrivere il primo insediamento nell'arcipelago. L'estratto contenuto in \"Flateyjarb\u00f3k\" (di redazione pi\u00f9 tarda) afferma che Gr\u00edmur Kamban (il primo colono) si insedi\u00f2 nelle isole sotto il regno di Harald I di Norvegia, ma il resoconto non collima con le annotazioni sulle isole contenute nel \"De Mensura Orbis Terrae\" (\"Sulla misurazione [geografica] del mondo\") del monaco e geografo irlandese del IX secolo Dicuil e con le versioni pi\u00f9 antiche della \"\u00d3lafs saga Tryggvasonar\" per i quali c'\u00e8 un lasso temporale non specificato tra l'insediamento di Gr\u00edmr Kamban e l'arrivo del gruppo di coloni norvegesi fuggiti sotto il regno di re Harald.\nPoich\u00e9 Gr\u00edmr \u00e8 un nome scandinavo, ma Kamban \u00e8 un cognome di origine celtica si \u00e8 ipotizzato che questo colono non fosse di origine norvegese, ma provenisse dall'Irlanda, le Ebridi Esterne o dall'Isola di Man, terre celtiche dove i vichinghi avevano gi\u00e0 da tempo stabilito degli insediamenti.\nSecondo Dicuil, l'isola era abitata da monaci irlandesi prima dell'arrivo dei vichinghi dalla Norvegia, per cui alcuni storici hanno anche ipotizzato che Gr\u00edmr potesse essere uno di questi monaci o comunque un irlandese.\nIn ogni caso, la circostanza per cui le F\u00e6r \u00d8er fossero gi\u00e0 abitate prima dell'arrivo dei norvegesi rende pi\u00f9 verosimile la conoscenza da parte dei fuggiaschi della posizione delle isole prima di abbandonare la Norvegia.\nPrincipali edizioni moderne.\nLa selezione \u00e8 tratta dal catalogo della F\u00f8roya Landsb\u00f3kasavn (\"Biblioteca Nazionale delle F\u00e6r \u00d8er\")."}
{"id": "1205766", "revid": "508036", "url": "https://it.wikipedia.org/wiki?curid=1205766", "title": "Parlamento italiano", "text": "Il Parlamento italiano, nell'ordinamento della Repubblica Italiana, \u00e8 l'organo costituzionale cui \u00e8 attribuito l'esercizio della funzione legislativa. Ha una struttura di tipo bicamerale, componendosi della Camera dei deputati e del Senato della Repubblica, ed \u00e8 contemplato dal Titolo I della parte seconda della Costituzione; nell'Italia monarchica si articolava, secondo quanto previsto dallo Statuto Albertino, in Camera dei deputati e Senato del Regno.\nStoria.\nNel quadro tracciato dallo Statuto Albertino il Parlamento del Regno di Sardegna si componeva della Camera dei deputati e del Senato Subalpino. La forma di governo dello Stato sabaudo si caratterizzava come una monarchia costituzionale pura, dal momento che la responsabilit\u00e0 politica del Governo era circoscritta ai soli rapporti con la corona, mentre la funzione legislativa era esercitata congiuntamente dalle camere e dal re, depositario del potere di sanzione. Le prerogative regie furono peraltro ridimensionate dalla prassi parlamentare, che segn\u00f2 il passaggio ad una monarchia costituzionale di tipo dualista: il Governo, infatti, divenne politicamente responsabile anche nei confronti del Parlamento.\nDopo la proclamazione del Regno d'Italia, nel 1861, l'architettura istituzionale del Regno di Sardegna fu mantenuta nelle sue linee essenziali; il numero delle legislature della nuova Camera dei deputati del Regno d'Italia fu mantenuto e lo stesso Senato del Regno rappresentava il diretto successore del Senato Senato Subalpino.\nLa crisi di fine secolo e la persistente conflittualit\u00e0 tra Camera dei deputati e governo indussero le componenti conservatrici a ergersi a difesa delle originarie prerogative della corona: tali prese di posizione furono sviluppate in un celebre articolo di Sidney Sonnino, \"Torniamo allo Statuto\", pubblicato nel 1897.\nLa continuit\u00e0, anche sotto il profilo formale, fu spezzata soltanto nel 1939, quando la Camera dei deputati fu sostituita dalla Camera dei fasci e delle corporazioni fino al 1943.\nNel periodo della transizione costituzionale la funzione legislativa fu esercitata da un'assemblea non elettiva, la Consulta nazionale (settembre 1945-giugno 1946), per essere poi ripresa dall'Assemblea costituente e, dopo l'entrata in vigore della Costituzione, dalle nuove Camere del parlamento repubblicano.\nComposizione.\nIl principio di base su cui \u00e8 stato determinato il numero dei parlamentari \u00e8 la proporzione fra cittadini e parlamentari. Fra il 1948 e il 1963 il numero era mobile, mentre era fisso il rapporto con la popolazione: un deputato ogni 80.000 abitanti e un senatore ogni 200.000.\nLa legge costituzionale n. 2 del 1963 ha fissato il numero di parlamentari. La Camera dei deputati comprende 630 deputati eletti da tutti i cittadini che hanno compiuto 18 anni, mentre sono eleggibili tutti i cittadini che abbiano compiuto almeno 25 anni. Il Senato invece comprende 315 senatori eletti dai cittadini che abbiano compiuto 18 anni (inizialmente 25), mentre sono eleggibili tutti i cittadini che abbiano compiuto almeno 40 anni (art. 56 e 57 della Costituzione). Il numero totale dei senatori in carica \u00e8 dato dalla somma di quelli eletti e dei senatori a vita. \u00c8 senatore di diritto e a vita chiunque sia stato Presidente della Repubblica. (art. 59, comma 1, Cost.). Il Presidente della Repubblica, inoltre, pu\u00f2 nominare senatori a vita cittadini che abbiano reso illustre la Patria per altissimi meriti in campo sociale, scientifico, artistico e letterario. I senatori a vita eletti dal Presidente della Repubblica, contemporaneamente in carica, non possono essere pi\u00f9 di cinque. \nI dati sul numero dei parlamentari italiani possono essere confrontati con gli altri paesi europei, tenendo debito conto delle differenze strutturali dell'apparato politico e delle differenze di popolazione. Nel 2011, ad esempio, l'Italia risulta al secondo posto in Europa per quantit\u00e0 assoluta di parlamentari, superata solo dal Regno Unito, con 650 \"commoners\" della camera bassa e 827 \"lords\" della camera alta (molti dei quali lo sono per titolo o diritto). Tendenzialmente i paesi numericamente pi\u00f9 piccoli hanno pi\u00f9 rappresentanti in proporzione agli elettori. Nel 2011 l'Italia era al sest'ultimo posto con 1,6 parlamentari per 100.000 abitanti. Agli estremi, tra i paesi con pi\u00f9 di un milione di abitanti, vi sono l'Estonia con 7,5 e la Germania con 0,8 parlamentari per 100.000 abitanti.\nNel 2011 la commissione affari costituzionali del Senato della Repubblica ha cominciato l'esame di sei disegni di legge costituzionale, proposti tra il 2008 e il 2011 che modificano gli articoli 56 e 57 della Costituzione, riducendo il numero di deputati e senatori. Le proposte di riduzione sono legate anche a valutazioni non positive sull'efficienza del sistema italiano, in termini di compensi, capacit\u00e0 di produrre leggi applicabili e in tempi ragionevoli, effettiva partecipazione alle attivit\u00e0 camerali.\nL'11 luglio 2019 il Senato e l\u20198 ottobre successivo la Camera hanno approvato la proposta di legge costituzionale recante \"Modifiche agli articoli 56, 57 e 59 della Costituzione in materia di riduzione del numero dei parlamentari\".\nNon avendo ricevuto in seconda deliberazione la maggioranza dei due terzi, \u00e8 stato possibile che la legge fosse sottoposta ad approvazione mediante referendum costituzionale confermativo, richiesto infatti l'11 gennaio 2020 tramite quesito depositato in Cassazione da 71 senatori e deliberato il 23 gennaio successivo. Il voto, originariamente previsto per il 29 marzo 2020, ha sub\u00ecto un rinvio al 20-21 settembre 2020 a causa delle misure di confinamento collegate alla pandemia di COVID-19. \nLa riforma sottoposta a referendum \u00e8 stata approvata con il 69,96% dei voti ed \u00e8 divenuta legge costituzionale n. 1/2020. A partire dalla XIX legislatura si avranno in carica 400 deputati e 200 senatori elettivi.\nDurata del mandato.\nIn seguito alla legge costituzionale n. 2 del 1963, entrambe le Camere sono elette per un mandato di cinque anni (periodo denominato con il termine legislatura), e non possono essere prorogate se non in caso di guerra. Possono invece essere anticipatamente sciolte dal Presidente della Repubblica (ma non negli ultimi sei mesi del suo mandato, a meno che questi non coincidano - in tutto o in parte - con gli ultimi sei mesi della legislatura), sentiti i rispettivi presidenti (la prassi sviluppatasi vede lo scioglimento come uno strumento da utilizzarsi solo ove non sia possibile instaurare un rapporto fiduciario tra il Parlamento e il governo).\nLe Camere restano in carica fino alla prima riunione delle nuove Camere per evitare un possibile vuoto legislativo (istituto della \"prorogatio\", da non confondere con la proroga, che, come detto, avviene esclusivamente qualora venga deliberato lo stato di guerra). La prima riunione delle nuove Camere deve avvenire entro i 20 giorni successivi alle elezioni, che, a loro volta, devono svolgersi entro 70 giorni dalla fine della legislatura.\nOrganizzazione interna.\nLa disciplina dell'organizzazione del Parlamento e delle Camere \u00e8 dettata, innanzitutto, dalla Costituzione e dai regolamenti parlamentari (a favore dei quali esiste una riserva prevista dalla stessa Carta costituzionale).\nOrgani necessari (in quanto previsti direttamente dal testo) sono il presidente, l'ufficio di presidenza e le commissioni (permanenti). A questi si affiancano altri organi previsti dai regolamenti (gruppi, proiezione parlamentare dei partiti, e giunte, con funzioni tecniche; ma anche la conferenza dei capigruppo, cui spetta la competenza di fissare il programma e il calendario dei lavori), da deliberazioni delle Camere o da leggi (che assumono spesso la forma di commissione, monocamerale o bicamerale). L'ufficio di presidenza della Camera e il consiglio di presidenza del Senato rappresentano tutti i gruppi parlamentari. Hanno compiti amministrativi e compiti che riguardano la disciplina interna e l'organizzazione. In riferimento alle funzioni amministrative interne, l'ufficio e il consiglio di presidenza godono del potere regolamentare e decidono sui ricorsi contro gli atti dell'amministrazione della Camera (art. 12 r.c. e r.s.).\nIn virt\u00f9 del principio di rappresentativit\u00e0, sono le stesse Camere a giudicare dei titoli di ammissione dei loro membri (con decisione assunta dall'assemblea su proposta della giunta per le elezioni). Sempre per lo stesso principio, perch\u00e9 possano esprimere legittimamente una decisione \u00e8 necessaria la presenza della maggioranza dei membri del collegio (quorum strutturale, che si presume esistente salvo verifica), e la decisione stessa si assume approvata quando gode del voto favorevole della maggioranza dei voti espressi (quorum funzionale; con diverse norme, alla Camera e al Senato, circa il computo degli astenuti). Gli astenuti al Senato vengono considerati votanti, mentre alla Camera no. In ipotesi tassativamente indicate dalla Costituzione (e accomunate dall'espressione di una funzione parlamentare diversa da quella di indirizzo politico, e genericamente qualificabile come garanzia), si richiedono maggioranze qualificate, ossia superiori alla maggioranza dei votanti.\nDal principio di rappresentativit\u00e0 (e dal principio di sovranit\u00e0 popolare) deriva inoltre la pubblicit\u00e0 delle sedute. Delle sedute dell'assemblea, infatti, \u00e8 redatto resoconto sommario e stenografico, e sono attrezzate apposite tribune per ospitare il pubblico. Delle sedute delle commissioni, invece, \u00e8 redatto solo un resoconto sommario (pubblicato sul Bollettino delle giunte e delle commissioni), ed \u00e8 possibile seguire lo svolgimento dei loro lavori mediante un sistema audiovisivo a circuito chiuso. Al contrario, il verbale di seduta \u00e8 documento riservato (la cui visione fu negata, nel 1959, anche alla Corte costituzionale). Tuttavia, resta sempre pubblico - viene letto all'inizio della successiva seduta - il processo verbale di ogni riunione, che viene redatto, salvo diversa esplicita disposizione, anche per le sedute segrete, delle quali non si redigono i resoconti; l'organo che si riunisce in maniera segreta pu\u00f2 comunque deliberare che non vi sia processo verbale.\nRappresentazione grafica.\nDalla XVIII legislatura l'elezione delle due camere \u00e8 regolata dalla legge elettorale del 2017.\nPrerogative.\nLe Camere del Parlamento italiano godono di particolari prerogative, a garanzia della propria autonomia rispetto agli altri poteri dello Stato:\nStatus del parlamentare.\nLa Costituzione descrive lo \"status\" parlamentare negli artt. , , e .\nSecondo l'art. 66, \"Ciascuna Camera giudica dei titoli di ammissione dei suoi componenti e delle cause sopraggiunte di ineleggibilit\u00e0 e di incompatibilit\u00e0\". Si tratta di una funzione giurisdizionale che ciascuna Camera esercita sia attraverso la verifica dei poteri (consolidando o meno l'ammissione dei propri membri), sia nei giudizi sulla sopravvenienza di cause di decadenza.\nL'art. 67 (cosiddetto \"divieto di mandato imperativo\") dispone che \u00abogni membro del parlamento rappresenta la Nazione ed esercita le sue funzioni senza vincolo di mandato\u00bb, ossia riceve un mandato generale da parte del corpo elettorale, il quale non \u00e8 suscettibile di iniziative di revoca n\u00e9 da parte dell'ambito territoriale (collegio) che l'ha eletto, n\u00e9 da parte del partito di affiliazione; mandato generale il cui rispetto non pu\u00f2 essere sindacato in termini giuridici (cos\u00ec come invece avviene per il mandato previsto dal Codice civile), ma solo (eventualmente) in termini politici, nelle forme e nei modi previsti dalla Costituzione (quindi, principalmente, con le consultazioni elettorali).\nNell'art. 68 trovano espressione, invece, gli istituti dell'insindacabilit\u00e0 e dell'inviolabilit\u00e0, laddove si prescrive, rispettivamente, che \u00abi membri del Parlamento non possono essere chiamati a rispondere delle opinioni espresse e dei voti dati nell'esercizio delle loro funzioni\u00bb e che \u00absenza autorizzazione della Camera alla quale appartiene, nessun membro del Parlamento pu\u00f2 essere sottoposto a perquisizione personale o domiciliare, n\u00e9 pu\u00f2 essere arrestato o altrimenti privato della libert\u00e0 personale, o mantenuto in detenzione, salvo che in esecuzione di una sentenza irrevocabile di condanna, ovvero se sia colto nell'atto di commettere un delitto per il quale \u00e8 previsto l'arresto obbligatorio in flagranza. Analoga autorizzazione \u00e8 richiesta per sottoporre i membri del Parlamento a intercettazioni, in qualsiasi forma, di conversazioni o comunicazioni e a sequestro di corrispondenza\u00bb.\nSia l'insindacabilit\u00e0 sia l'inviolabilit\u00e0 non rappresentano prerogative del singolo parlamentare, ma sistemi di tutela della libera esplicazione delle funzioni del Parlamento, contro indebite ingerenze da parte della magistratura (ma costituiscono anche il portato del talora minaccioso passato in cui la magistratura non costituiva un autonomo potere, ma era sottoposta al governo).\nPer ci\u00f2 che, in particolare, concerne l'insindacabilit\u00e0, essa consiste nell'irresponsabilit\u00e0 penale, civile, amministrativa e disciplinare per le opinioni espresse dai membri delle Camere nell'esercizio delle loro funzioni. Particolarmente controversa \u00e8 l'interpretazione concernente questa disposizione: quando un'opinione \u00e8 espressa nell'esercizio delle funzioni parlamentari? Il contenzioso costituzionale al riguardo ha dato modo alla Corte costituzionale di precisare la distinzione tra attivit\u00e0 politica e attivit\u00e0 istituzionale del parlamentare e, anche con riguardo a quest'ultima, tra attivit\u00e0 insindacabile e attivit\u00e0 sindacabile in quanto lesiva di altri principi o diritti costituzionali.\nL'inviolabilit\u00e0, invece, rappresenta il residuo derivante dalla riforma operata con legge costituzionale n. 3 del 1993, che ha cancellato il precedente istituto dell'autorizzazione a procedere nel caso di condanna con sentenza definitiva.\nIndennit\u00e0 parlamentare.\nInfine, a norma dell'art. 69, \u00abi membri del Parlamento ricevono una indennit\u00e0 stabilita dalla legge\u00bb: ribaltando l'opposto principio enunciato dallo Statuto albertino, si afferma la necessit\u00e0 (e irrinunciabilit\u00e0) dell'indennit\u00e0, da intendersi strettamente collegata con l'art. 3 (principio di eguaglianza) e con il sopra richiamato art. 67 (divieto di mandato imperativo).\nAutodichia.\nSecondo l'istituto dell'autodich\u00eca, come riconosciuto dalla sentenza n. 262/2017 della Corte costituzionale, le controversie relative allo stato giuridico ed economico dei dipendenti delle Camere e degli altri organi costituzionali italiani sono riservate agli organi di giustizia interni: per la sentenza n. 262, l'autodichia riflette l'autonomia normativa degli organi costituzionali; in altri termini, laddove la legge non sia espressamente richiamata da decisioni degli organi interni, competenti a disciplinare la vita delle Camere, ad essa sarebbe inibito di disciplinare automaticamente il rapporto di lavoro dei dipendenti.\nUn'ulteriore conseguenza \u00e8 quella secondo cui la disciplina retributiva dei dipendenti sfugge \u2013 laddove non espressamente richiamata dalla regolamentazione interna, soggetta peraltro ad apposite procedure di negoziazione sindacale \u2013 alla normativa di diritto comune dei \u201ctetti retributivi\u201d imposti (a partire dal secondo governo Prodi (2006-2008) e dal governo Monti (2012), fino al decreto n. 66/2014 del governo Renzi) per la generalit\u00e0 del pubblico impiego e per i contratti individuali con societ\u00e0 partecipate pubbliche.\nUno dei \"paletti\" contenuti nella sentenza n. 262/2017 rende invece impossibile l'estensione dell'autodichia dalle questioni retributive dei dipendenti a quelle degli appalti, forniture e affitti.\nFunzioni.\nAlle due Camere spettano la funzione legislativa, di revisione costituzionale, di indirizzo, di controllo e di informazione nonch\u00e9 altre funzioni normalmente esercitate da altri poteri: ovvero la funzione giurisdizionale e la funzione amministrativa.\nFunzione legislativa.\nIl sistema parlamentare Italiano si caratterizza per il bicameralismo perfetto: nessuna camera pu\u00f2 vantare una competenza che non sia anche dell'altra camera.\nDai lavori preparatori dell'Assemblea costituente si evince che una delle principali ragioni del bicameralismo era quella secondo cui il Senato avrebbe potuto svolgere la funzione di \"camera di raffreddamento\" presente in altri ordinamenti. Infatti, i limiti di et\u00e0 per l'elettorato attivo e passivo sono pi\u00f9 stringenti al Senato che alla Camera (v. \"infra\") ed \u00e8 previsto un nucleo, ancorch\u00e9 minimo, di senatori a vita non elettivi.\nIn ciascuna camera del Parlamento, i soggetti preposti possono presentare un progetto di legge. La camera quindi incarica le commissioni competenti di discutere le materie trattate nel disegno di legge. Trovato l'accordo e approvato il testo in commissione, il testo viene presentato in aula, discusso e infine votato dall'assemblea. Il testo, se approvato, viene trasmesso all'altra camera del Parlamento, che ripete la medesima procedura.\nLa legge viene considerata approvata se entrambi i rami del Parlamento hanno approvato lo stesso identico testo, altrimenti il testo continua ad essere discusso e votato, se ritenuto valido, oppure accantonato.\nIl procedimento legislativo per le leggi e gli atti con forza di legge \u00e8 quindi obbligatoriamente (o necessariamente) bicamerale, prevede che entrambe le camere rappresentative approvino lo stesso testo di legge, secondo le procedure richieste dal dettato costituzionale. Il procedimento pu\u00f2 essere cos\u00ec schematizzabile:\niniziativa \u2192 istruttoria \u2192 esame \u2192 approvazione (articolo per articolo e finale) \u2192 promulgazione \u2192 pubblicazione.\nL'iniziativa spetta al governo, ai singoli parlamentari (che devono presentare la proposta di legge alla loro Camera d'appartenenza), ai cittadini (che devono presentare una proposta formulata in articoli e accompagnata dalle firme di 50.000 elettori), ai singoli Consigli regionali e al C.N.E.L. (Consiglio nazionale dell'economia e del lavoro).\nL'iniziativa, una volta pervenuta a una delle due Camere, deve essere assegnata a una commissione competente per materia perch\u00e9 svolga una preliminare attivit\u00e0 istruttoria (avvalendosi anche dei pareri formulati da altre commissioni, e in particolare dalle cosiddette \u00abcommissioni filtro\u00bb).\nA questo punto, il procedimento pu\u00f2 seguire due strade diverse. Nel procedimento normale la commissione competente si riunisce in sede referente e, formulata una relazione e nominato un relatore, trasmette la competenza alla formulazione e all'approvazione del testo all'assemblea. Il tutto deve avvenire in non pi\u00f9 di 4 mesi alla Camera e di 2 mesi al Senato. Una volta approdato in una Camera avviene la discussione generale, cui segue l'esame e il voto articolo per articolo, le dichiarazioni di voto e in ultimo la votazione generale, che normalmente avviene e in modo palese (il voto segreto \u00e8 previsto per materie che implicano scelte dettate dalla coscienza individuale). Se il progetto ottiene la votazione positiva di una Camera, passa all'altro ramo del parlamento che la deve votare senza ulteriori modifiche. In caso di modifiche il testo ritorna all'altra Camera, che lo deve riapprovare. Se il testo ripete questo procedimento pi\u00f9 volte si parla di \"navette\" o palleggiamento.\nQuesta procedura \u00e8 obbligatoria per i disegni di legge in materia costituzionale ed elettorale e per quelli di delegazione legislativa, di autorizzazione a ratificare trattati internazionali, di approvazione di bilanci e consuntivi (). In tutte le altre ipotesi, si potr\u00e0 avere una procedura speciale (o procedura legislativa decentrata): la commissione permanente potr\u00e0 riunirsi in sede redigente (sar\u00e0 di competenza dell'assemblea, cio\u00e8, la sola approvazione finale) oppure deliberante o legislativa (l'intero \"iter\" parlamentare si svolge in seno alla commissione), fatta salva in entrambi i casi la possibilit\u00e0 per 1/10 dei membri della Camera che sta procedendo, 1/5 dei membri della commissione o per il governo di chiedere il ritorno alla procedura normale.\nProcedure particolari sono previste per la conversione di decreti legge, la legge annuale comunitaria, i documenti appartenenti alla manovra finanziaria annuale - la legge di bilancio, la relativa legge di stabilit\u00e0 (la ex legge finanziaria) e disegni di legge collegati - la legge annuale di semplificazione e altre leggi di cui si decide l'urgenza.\nApprovato lo stesso testo in entrambi i rami del Parlamento, questo verr\u00e0 trasmesso al presidente della Repubblica, perch\u00e9 entro un mese provveda alla promulgazione, salva la possibilit\u00e0 di chiedere alle Camere, con messaggio motivato, una nuova deliberazione (ipotesi nella quale la promulgazione \u00e8 atto dovuto). Una volta promulgata, la legge sar\u00e0 quindi pubblicata - a cura del ministro della giustizia - sulla Gazzetta Ufficiale ed entrer\u00e0 in vigore dopo il periodo di \"vacatio legis\" (15 giorni, a meno che non sia altrimenti stabilito).\nProcedura legislativa costituzionale.\nLa rigidit\u00e0 della costituzione \u00e8 garantita dalla predisposizione di organi e misure di controllo attraverso i quali si apportano le modifiche che il tempo o i cambiamenti socio-politici rendono indispensabili. In questo consiste la funzione di revisione costituzionale.\nQuesto processo (secondo l'art. 138 della costituzione italiana) si articola in due possibili fasi: la prima in cui le camere procedono a una votazione parlamentare attraverso una doppia delibera; se in entrambe le camere la votazione positiva \u00e8 superiore ai 2/3 la revisione \u00e8 passata e viene direttamente mandata al presidente della repubblica per la promulgazione, in caso si raggiungesse una maggioranza assoluta ma non superiore ai 2/3 si prevede che alcuni soggetti, 1/5 dei componenti di ciascuna camera, 5 consigli regionali, e 500\u00a0000 elettori, possono richiedere di sottoporre a votazione elettorale il testo votato in parlamento. Tale referendum definito costituzionale pu\u00f2 essere esercitato nei 3 mesi successivi alla pubblicazione nella gazzetta ufficiale ai fini notiziari del testo della deliberazione legislativa.\nIl primo \"referendum\" di questo tipo si \u00e8 tenuto il 7 ottobre 2001, e ha registrato la conferma - da parte del corpo elettorale - della legge costituzionale n. 3 del 2001. Inoltre doppia delibera da parte delle camere avviene attraverso un esame incrociato, cio\u00e8 una volta approvata in prima lettura da una camera, la legge viene trasmessa all'altra senza la seconda deliberazione della prima; in seconda lettura difatti si procede con solo una votazione finale senza la possibilit\u00e0 di introdurre emendamenti.\nL'art. 139 della costituzione stabilisce l'unico vero limite espresso nell'esercizio del potere di revisione costituzionale e consiste nella forma repubblicana dello Stato. Sussistono inoltre altri limiti considerati impliciti cio\u00e8 non vengono modificati gli articoli che contengono i princ\u00ecpi supremi dello Stato nonch\u00e9 i valori su cui si fonda la costituzione italiana (sovranit\u00e0 popolare, unit\u00e0 e indivisibilit\u00e0 dello Stato.)\nFunzione di controllo e indirizzo politico.\nIl parlamento, oltre alla funzione legislativa, esercita anche funzioni di controllo sul governo e funzioni di indirizzo politico.\nLa funzione di controllo si esplica in interpellanze e interrogazioni. Le interrogazioni consistono in una domanda scritta dove si chiede al governo se un determinato fatto sia vero, se ne \u00e8 a conoscenza e se saranno presi provvedimenti, la risposta pu\u00f2 essere data dal ministro (relativo a quell'argomento), dal presidente del consiglio o da un sottosegretario per scritto o oralmente durante l'assemblea. L'interrogante pu\u00f2 replicare per dichiarare se \u00e8 soddisfatto o meno della risposta. Infine, nelle interpellanze il fatto \u00e8 dato per noto, si chiedono i motivi della condotta del governo e gli intendimenti futuri, il tutto avviene per iscritto. Se l'interpellante non \u00e8 soddisfatto della risposta, pu\u00f2 presentare una mozione e promuovere una discussione.\nLa funzione di indirizzo politico, invece, si concreta nel rapporto fiduciario che deve sussistere tra Parlamento e Governo, oggettivizzato nella mozione di fiducia, nella questione di fiducia e nella mozione di sfiducia (che pu\u00f2 essere rivolta all'intero governo oppure anche a un singolo ministro). Altri strumenti di indirizzo politico sono le mozioni, le risoluzioni e gli ordini del giorno di istruzione al governo.\nUna profonda integrazione tra funzione legislativa, funzione di controllo e funzione di indirizzo si registra, infine, negli atti che vengono svolti nella cosiddetta sessione di bilancio, e che vanno dall'approvazione DPEF del documento di programmazione economica e finanziaria all'approvazione della legge finanziaria e dei bilanci.\nFunzione di inchiesta.\nA norma dell', \u00abciascuna Camera pu\u00f2 disporre inchieste su materie di pubblico interesse. A tale scopo nomina fra i propri componenti una commissione formata in modo da rispecchiare la proporzione dei vari gruppi\u00bb. Il Parlamento, ossia, per adempiere alla sua funzione di organo attraverso il quale si esercita in forma ordinaria la sovranit\u00e0 popolare, pu\u00f2 adottare penetranti strumenti conoscitivi e coercitivi (gli stessi poteri dell'autorit\u00e0 giudiziaria) per sottoporre all'esame proprio - e di conseguenza del popolo sovrano - fatti e argomenti su cui sia particolarmente viva l'attenzione sociale.\nParlamento in seduta comune.\nIl Parlamento si riunisce in seduta comune nei soli casi stabiliti dalla Costituzione.\nLa riunione ha luogo presso gli uffici della Camera dei deputati a Palazzo Montecitorio e l'assemblea \u00e8 presieduta dal presidente della Camera con il proprio ufficio di presidenza (). Del resto, quando si tratt\u00f2 di scrivere l'articolo 55 della Costituzione, nonostante la prima idea di una terza Camera giuridicamente indistinta dalle altre due (idea in seguito scartata), i costituenti diedero il potere al solo presidente della Camera di presiedere il Parlamento in seduta comune per stabilire equilibrio con il presidente del Senato, che sostituisce il presidente della Repubblica nel caso questi non possa adempiere alle sue funzioni.\nIn dottrina ci sono dibattiti circa la possibilit\u00e0 che le Camere in seduta comune possano darsi autonome norme regolamentari. La maggior parte della dottrina \u00e8 di opinione favorevole, supportata anche dal regolamento del Senato (art. 65) che esplicitamente prevede tale ipotesi.\nIl Parlamento in seduta comune si riunisce:\nConvocazione straordinaria delle Camere.\nCiascuna Camera pu\u00f2 essere convocata in via straordinaria per iniziativa del suo Presidente o del Presidente della Repubblica o di un terzo dei suoi componenti. Quando si riunisce in via straordinaria una Camera, \u00e8 convocata di diritto anche l'altra.\nFino a oggi, le Camere sono state convocate in via straordinaria solamente quattro volte (1968, 1979, 1992, 2005)."}
{"id": "1205770", "revid": "287204", "url": "https://it.wikipedia.org/wiki?curid=1205770", "title": "Cunovo", "text": ""}
{"id": "1205771", "revid": "9561575", "url": "https://it.wikipedia.org/wiki?curid=1205771", "title": "Chunovo", "text": ""}
{"id": "1205772", "revid": "599013", "url": "https://it.wikipedia.org/wiki?curid=1205772", "title": "Davide Croce", "text": "\u00c8 stato attivo negli anni ottanta e novanta. In campo giocava come centro.\nCarriera.\nNella Serie A di basket ha militato con la Benetton basket Treviso dal 1981 al 1989 in due periodi inframmezzati da una stagione a Torino. Successivamente gioca a Pavia nella stagione 1989-90 e con la Virtus Roma dal 1990 al 1993. Con la squadra capitolina ha vinto una Coppa Kora\u0107 nel 1992. Dopo si trasferisce all'A.P. Benevento e conduce la squadra sannita, guidata da Paolo Di Fonzo, con cui aveva gi\u00e0 vinto la Coppa Korac, alla vittoria del campionato di B2.\nGli ultimi anni della sua carriera cestistica li passa con l'Istrana, squadra trevigiana delle serie minori. Si ritira definitivamente nel 2002 quando l'Istrana partecipa al campionato di Serie C1.\nDal 1999 lavora come chef del club privato della famiglia Benetton in Villa Minelli, dove il suo talento culinario lo porta alla continua creazione di piatti sempre pi\u00f9 originali e raffinati. Si \u00e8 ormai trasferito definitivamente a Treviso."}
{"id": "1205773", "revid": "599013", "url": "https://it.wikipedia.org/wiki?curid=1205773", "title": "Charles Smith (cestista 1967)", "text": "Playmaker giramondo di 185 cm per 73 kg, ha militato in tante leghe minori e di sfuggita anche nella NBA, senza collezionare statistiche di rilievo.\nCarriera.\nDopo aver giocato a livello liceale per la \"All Saints High School\" di Washington D.C., \u00e8 passato alla Georgetown University . Finita la carriera NCAA non \u00e8 stato scelto dalla NBA.\n\u00c8 passato anche dal campionato italiano: nel 1998-99 era alla Serapide Pozzuoli; dopo una parentesi all'Obras Sanitarias \u00e8 tornato a giocare in Serie A2 con la Record Napoli; ha chiuso la sua esperienza con pochi mesi alla Media Broker Messina, sempre in A2.\nFece parte della squadra olimpica statunitense alle olimpiadi di Seul, dove vinse la medaglia di bronzo."}
{"id": "1205776", "revid": "14691", "url": "https://it.wikipedia.org/wiki?curid=1205776", "title": "Gemsbok", "text": ""}
{"id": "1205779", "revid": "1632387", "url": "https://it.wikipedia.org/wiki?curid=1205779", "title": "Nortt", "text": "Nortt \u00e8 una one man band danese formatasi a Odense nel 1995, il cui stile musicale si caratterizza per una particolare fusione tra funeral doom metal e depressive black metal.\nIl progetto \u00e8 stato ideato da un'unica persona che utilizza lo stesso nome del gruppo come proprio pseudonimo, il suo vero nome \u00e8 sconosciuto. Nortt giudica il genere che suona \"la pi\u00f9 oscura combinazione possibile tra tutti i generi musicali\" e considera il suo prodotto \"pure depressive black funeral doom metal\".\nAl contrario di quanto fatto circolare in rete, i brani dell'artista sono provvisti di testi, cantati rigorosamente in danese, con un growl che spezza il ritmo lentissimo dei brani. Le tematiche sono principalmente focalizzate sulla morte, oscurit\u00e0, solitudine e depressione. A tal proposito Nortt ha dichiarato che la sua musica parla di \"La morte e l'oscurit\u00e0 viste da una persona morente o dai defunti\"."}
{"id": "1205780", "revid": "135224", "url": "https://it.wikipedia.org/wiki?curid=1205780", "title": "Moby Vincent", "text": "Moby Vincent \u00e8 una nave traghetto appartenente alla compagnia di navigazione italiana Moby Lines.\nServizio.\nVarata nel 1974 nei cantieri Rickmers di Bremerhaven (Germania) con il nome di \"Stena Normandica\", la nave fu completata nel dicembre dello stesso anno e immediatamente noleggiata dalla proprietaria Stena Line all'algerina E.N.T.M.V., venendo utilizzata per collegare Algeri con Alicante e Marsiglia fino a gennaio 1975. Negli anni seguenti la \"Stena Normandica\" fu utilizzata principalmente come traghetto merci nelle linee da G\u00f6teborg verso Kiel o Frederikshavn, venendo spesso noleggiata ad altre compagnie (tra le quali North Sea Ferries, Normandy Ferries e Sealink) e compiendo tra l'altro un viaggio dagli Stati Uniti verso il Golfo Persico nei primi mesi del 1976.\nNel 1985 il traghetto fu ceduto alla Sealink, che lo utilizz\u00f2 per collegare Fishguard (Galles) e Rosslare (Irlanda) con il nome di \"St. Brendan\". Quattro anni pi\u00f9 tardi la nave fu venduta all'italiana Nav.Ar.Ma dell'armatore Achille Onorato, con consegna prevista per marzo 1990. Rinominata \"Moby Vincent\", l'unit\u00e0 fu inserita nei collegamenti tra l'Italia e la Corsica, con porto d'approdo Bastia. Nei tre decenni seguenti la nave rimase nella flotta della Moby Lines, con l'eccezione delle estati del 1993 e del 1997, quando fu noleggiata rispettivamente alla finlandese Silja Line e alla marocchina Co.Ma.Nav, venendo impiegata stabilmente nelle rotte verso la Corsica.\nNel 2012 la nave \u00e8 servita da mezzo di trasporto per i migranti, imbarcati da Lampedusa a Civitavecchia e Livorno.\nTornata in regolare servizio, la Moby Vincent serve la rotta estiva Livorno-Bastia.\nNel 2014 la nave \u00e8 servita assieme alla \"Moby Corse\" sulla rotta Civitavecchia-Olbia-Livorno per sostituire temporaneamente la \"Moby Aki\", avendo quest'ultima subito un'avaria ai motori ed essendo stata costretta alle riparazioni a Genova.\nNel 2017 opera tra Livorno e Bastia invece dalla fine di settembre opera anche sulla Nizza-Bastia.\nNel 2018 opera sulla Livorno-Bastia e la Nizza-Bastia.\nNel 2019-2021 opera sulla Livorno-Bastia."}
{"id": "1205781", "revid": "287204", "url": "https://it.wikipedia.org/wiki?curid=1205781", "title": "Giovanni Rovetta", "text": "Biografia.\nPass\u00f2 la carriera intera al San Marco, come corista, strumentista, basso, vicemaestro a Monteverdi, e poi successore a Monteverdi dal 1664 alla sua morte. Fu anche maestro di Coro all'Ospedale dei Derelitti (Ospedaletto) dal 1635 al 1647. \nOpere e stile.\nLe sue composizioni includono due opere, alcuni volumi di madrigali concertati, ed una gran quantit\u00e0 di musica sacra come messe, salmi, e mottetti. Il suo stile sembra spesso collocarsi nell'ombra monteverdiana, sebbene in certi pezzi scriva con personali qualit\u00e0 melodiche. Una messa cerimoniale, risalente al 1639, \u00e8 uno dei suoi lavori pi\u00f9 riusciti. Scrisse anche raccolte di musica strumentale (\"Canzoni per sonare\") e le opere teatrali \"Ercole inopera Lidia\" (1645 al Teatro Novissimo di Venezia) e \"Argiope\" (1649)."}
{"id": "1205782", "revid": "287204", "url": "https://it.wikipedia.org/wiki?curid=1205782", "title": "Academia Europaea", "text": ""}
{"id": "1205783", "revid": "9561677", "url": "https://it.wikipedia.org/wiki?curid=1205783", "title": "Accademia Europea", "text": ""}
{"id": "1205801", "revid": "729019", "url": "https://it.wikipedia.org/wiki?curid=1205801", "title": "Battaglia di Zusmarshausen", "text": "La battaglia di Zusmarshausen fu combattuta il 17 maggio 1648 (secondo il calendario giuliano, 7 maggio) nell'ambito della fase francese della guerra dei trent'anni tra le truppe franco-svedesi e le forze imperiali e bavaresi. Fu l'episodio culminante dell'ultima campagna della guerra, che vide le forze combinate franco-svedesi, agli ordini del visconte di Turenne e del generale svedese Carl Gustaf Wrangel, scontrarsi con quelle imperiali del feldmaresciallo Raimondo Montecuccoli e dei generali Jost Maximilian von Gronsfeld e Peter Melander von Holzappel (Impero) avanzare in Baviera. Le forze avversarie si scontrarono a Zusmarshausen, vicino ad Augusta; le truppe imperiali furono battute, il che permise l'occupazione della Baviera. Poco tempo dopo il conflitto termin\u00f2 con la firma della Pace di Vestfalia."}
{"id": "1205804", "revid": "287204", "url": "https://it.wikipedia.org/wiki?curid=1205804", "title": "Analisi dell'azienda agraria", "text": "Lanalisi tecnica dell'azienda agraria si suddivide in due momenti: l'ordinamento fondiario e l'ordinamento produttivo.\nL'ordinamento fondiario.\nL'ordinamento fondiario esprime l'insieme delle caratteristiche che configurano il fondo come unit\u00e0 di produzione. Tali caratteristiche sono:\nOrdinamento produttivo.\nL'ordinamento produttivo \u00e8 il complesso delle scelte che l'imprenditore fa per attivare il capitale ed il lavoro, organizzarli insieme e farli funzionare. Prevede due momenti distinti: le scelte di organizzazione, ossia scelte di lungo periodo che spettano solo all'imprenditore, e le scelte di esercizio, complesso di scelte di breve periodo che spettano al direttore tecnico dell'azienda.\nL'organizzazione prevede tre punti:\nL'esercizio prevede quattro punti:\nL'analisi tecnica dell'azienda agraria si conclude con l'inventario e il calendario agricolo.\nL'inventario ci d\u00e0 il patrimonio netto aziendale ed \u00e8 composto da capitale fondiario e capitale di scorta (scorte vive e scorte morte). Il calendario agricolo: specifica la successione delle operazioni durante l'annata agraria e ci permette di raccogliere informazioni essenziali per i costi d'esercizio. Da qui l'imprenditore potr\u00e0 vedere quando \u00e8 il momento di assumere manodopera stagionale ecc..."}
{"id": "1205808", "revid": "767487", "url": "https://it.wikipedia.org/wiki?curid=1205808", "title": "Porz\u00fbs (film)", "text": "Porz\u00fbs \u00e8 un film del 1997 diretto dal regista Renzo Martinelli.\nTrama.\nUno dei sopravvissuti dell'eccidio di Porz\u00fbs, Storno, si reca in Slovenia a visitare Geko, che non vede pi\u00f9 dalla fine della guerra. I due rievocano tutte le vicende che li hanno visti protagonisti tra la fine del 1944 e febbraio del 1945. Al termine della visita Storno immagina di compiere la sua vendetta uccidendo Geko a colpi di pistola.\nDistribuzione.\nIl film, i cui diritti sono stati acquistati dalla Rai, \u00e8 stato mandato in onda per la prima volta sulle TV pubbliche solo nel 2012 su Rai Movie.\nIn precedenza pi\u00f9 volte il regista Martinelli aveva accusato l'azienda di voler effettuare una censura di carattere politico nei confronti del suo film, non mandandolo in onda nonostante ne avesse acquistato i diritti.\nAmbientazione storica.\nIl film ricorda l'Eccidio di Porz\u00fbs, tragico avvenimento della Resistenza italiana. Nel febbraio del 1945 un intero reparto delle Brigate Osoppo, capeggiato da Francesco De Gregori, detto \"Bolla\" (zio dell'omonimo cantautore), venne ucciso da un gruppo di gappisti comunisti, comandati da Mario Toffanin. Nell'eccidio persero la vita diciassette partigiani, tra cui Guido Pasolini, fratello minore di Pier Paolo."}
{"id": "1205812", "revid": "78273", "url": "https://it.wikipedia.org/wiki?curid=1205812", "title": "Saga dei faroesi", "text": ""}
{"id": "1205813", "revid": "78273", "url": "https://it.wikipedia.org/wiki?curid=1205813", "title": "F\u00f8royingas\u00f8ga", "text": ""}
{"id": "1205814", "revid": "78273", "url": "https://it.wikipedia.org/wiki?curid=1205814", "title": "F\u00f8roya s\u00f8ga", "text": ""}
{"id": "1205819", "revid": "9561904", "url": "https://it.wikipedia.org/wiki?curid=1205819", "title": "Times", "text": ""}
{"id": "1205824", "revid": "767487", "url": "https://it.wikipedia.org/wiki?curid=1205824", "title": "Charles N'Zogbia", "text": "Carriera.\nClub.\nCresciuto nelle giovanili del Le Havre, nel 2004 viene notato dal Newcastle United Football Club che lo fa entrare nella sua rosa. Con l'allenatore Sam Allardyce \u00e8 titolare nella stagione 2005-2006.\nIl 30 gennaio 2009, ultimo giorno di calciomercato, passa al Wigan Athletic, che lo paga 6 milioni di sterline ed include nell'affare il cartellino di Ryan Taylor.\nIl 29 luglio 2011 si trasferisce all'Aston Villa per un importo di circa 10,8 milioni di euro.\nNazionale.\nIn Nazionale, dopo 2 presenze con la selezione francese Under-16, \u00e8 arrivato fino all'esordio con la Nazionale Under-21, per la quale \u00e8 stato selezionato 13 volte.\nL'11 agosto 2010 esordisce con la Nazionale maggiore, giocando i primi 45 minuti dell'amichevole contro la Norvegia.\nStatistiche.\nPresenze e reti nei club.\n\"Statistiche aggiornate al 24 maggio 2015.\""}
{"id": "1205825", "revid": "1305772", "url": "https://it.wikipedia.org/wiki?curid=1205825", "title": "Battaglia di Breitenfeld", "text": "Si sono svolte due Battaglie di Breitenfeld, entrambe nel corso della Guerra dei trent'anni"}
{"id": "1205827", "revid": "14691", "url": "https://it.wikipedia.org/wiki?curid=1205827", "title": "Kaokoveld", "text": ""}
{"id": "1205831", "revid": "709565", "url": "https://it.wikipedia.org/wiki?curid=1205831", "title": "Marny Kennedy", "text": "La sua notoriet\u00e0 \u00e8 dovuta alla partecipazione nei panni della protagonista Taylor Fry in \"Perch\u00e9 a me?\" (\"Mortified\"), telefilm australiano in onda dal 2006 su Nine Network e su Disney Channel. Ha interpretato anche Ally Henson nella serie televisiva \"Cyber Girls\".\nBiografia.\nNasce da padre preside di una scuola e da madre fondatrice di una scuola di danza, nella quale Marny frequenta lezioni dal 2006. Studia al MacKillop Catholic Regional College.\nDiventa nota interpretando Taylor Fry nella serie \"Perch\u00e9 a me?\". Nel 2006 vince il premio \"Miglior Attore Giovane\" al Loreal AFI Awards. Nel 2007 vince il \"Best Juvenille Drama\" al Seoul Drama Awards.\nSuccessivamente appare nella serie \"Saddle Club\" nella parte di Veronica di Angelo. \u00c8 anche sceneggiatrice, scrivendo la storia dell'episodio \"Happy trails\" della serie \"Saddle Club\" nella quale interpreta Veronica Di Angelo (solo nella terza stagione), antagonista di Lisa, Carole e Stevie nel programma televisivo. \u00c8 la sostituta di Heli Simpson nella terza stagione: il cast \u00e8 stato quasi completamente modificato perch\u00e9 le attrici erano diventate troppo grandi per interpretare ragazzine di circa 15 anni.\nIn Cyber Girls recita la parte di Ally Henson, ragazza australiana che scopre di poter visitare le sue amiche Jackie ed Emma a Singapore e ad Amburgo grazie ad una Chat Room speciale.\nHa anche lavorato come modella .\nNel 2017 torna in televisione con la serie \"Hoges\"."}
{"id": "1205832", "revid": "742538", "url": "https://it.wikipedia.org/wiki?curid=1205832", "title": "Personaggi di Final Fantasy Tactics", "text": "Dettagli sui personaggi del videogioco Final Fantasy Tactics.\nRamza Beouvle.\nRamza Beouvle, protagonista del gioco, \u00e8 un membro della famiglia Beoulve, rispettata per le gesta del padre, Balbanes Beoulve, un Heavenly Knight della Fifty-Year War. Ha una sorella, Alma, alla quale \u00e8 molto affezionato. Ha due fratellastri, il Generale Zalbag dell'Hokuten, e il Comandante Dycedarg che serve direttamente il Principe Larg.\nLa classe speciale di Ramza.\nLa classe di base di Ramza \u00e8 lo Squire (Scudiero). Diversamente dagli altri Scudieri, Ramza \u00e8 in grado di equipaggiare la maggior parte delle armi e delle protezioni dei Cavalieri, il che gli permette di avere gli\u00a0hp di un Cavaliere e l'agilit\u00e0 di uno Scudiero. Ha inoltre altre abilit\u00e0 non possedute dagli altri Scudieri, come Stridio e Ultima (che pu\u00f2 prendere in particolari condizioni).\nContro i Death Corps.\nRamza desidera essere un grande eroe ed essere degno di portare il cognome Beouvle, e decide quindi di entrare nella Royal Academy a Gariland Magic City, insieme al suo migliore amico, Delita Hyral. Mentre \u00e8 ancora uno Squire, Ramza viene coinvolto in uno scontro contro i Death Corps, un gruppo di cavalieri che furono abbandonati alla fine della Guerra dei Cinquant'anni. Per prima cosa Ramza salva Algus Sadalfas, un servo del Marquis Elmdor, da un attacco dei Death Corps, poi, dietro richiesta di Algus, si oppone all'ordine di suo fratello per salvare Elmdor dai Death Corps. Dycedarg \u00e8 furioso, mentre il Principe Larg \u00e8 invece compiaciuto del gesto di Ramza, che viene incaricato di attaccare un gruppo di Death Corps comandati da Miluda Folles. Durante la battaglia Ramza capisce il motive delle azioni dei Death Corps, e lui e Delita iniziano a dubitare delle azioni del loro paese. Ramza risparmia la vita a Miluda, creando una rottura con Algus.\nL'incidente di Fort Zeakden.\nRamza e Delita ritornano a Igros Castle per scoprire che la sorella di Delita, Teta, \u00e8 stata rapita dai Death Corps. Preparano quindi un piano per attaccare frontalmente i Death Corps, ma Delita vuole aggirarli alle spalle e salvare Teta. Si crea perci\u00f2 una rottura fra Algus e Delita, e Ramza prende le parti di Delita. I due vanno quindi da soli a salvare Teta, ma uccidono Miluda, provocando l'ira del fratello, Wiegraf, capo dei Death Corps. Nello scontro fra i tre a Fort Zeakden, Teta viene uccisa da coloro che dovevano salvarla. Ramza decide di ripudiare l'Hokuten e la sua famiglia e si unisce a Delita in un attacco contro Algus, che comandava le truppe Hokuten all'assalto di Fort Zeakden. Il forte esplode, e Ramza fugge, disertando l'Hokuten e la sua famiglia.\nIl rapimento di Ovelia.\nRamza quindi adotta il cognome \"Ruglia\" per evitare di essere associato alla famiglia Beoulve, e si unisce ad un gruppo di mercenari comandati dal Cavaliere Nero Gaff Gafgarion. Questo gruppo di mercenari viene ingaggiato da Agrias Oaks per proteggere la Principessa Ovelia, che viene per\u00f2 rapita da Delita. inviato dagli Shrine Knights per allontanare Ovelia sia da Larg che da Goltana. Delita tenta di portare Ovelia a Bethla Garrison, ma viene fermato da numerosi Hokuten alle Zirekile Falls. Subito dopo Agrias e Ramza giungono per salvare Ovelia, ma con grande sorpresa Gafgarion li tradisce, e rivela che l'Hokuten intende usare Ovelia per i propri fini. Agrias e Ramza rimangono fedeli alla principessa e Delita li assiste per difenderla. Cos\u00ec insieme sconfiggono Gafgarion e gli Hokuten e salvano Ovelia.\nLa scoperta dei Lucavi: contro Draclau.\nAgrias suggerisce quindi che Ovelia dovrebbe essere condotta al Lionel Castle, convinta che il Cardinal Draclau l'avrebbe protetta. Lungo la strada per il castello, incontrano un giovane di nome Mustadio Bunanza alle prese con molti membri del Bart Trading Company. Ramza e Agrias aiutano Mustadio, che rivela di essersi cacciato nei guai perch\u00e9 sa dove si trova la Pietra Zodiacale del Toro. Ramza e Agrias decidono di scortare anche lui al Lionel Castle. Dopo un altro scontro con la Bart Trading Company, arrivano a Lionel e Ramza decide di scortare Mustadio alla sua abitazione vicino Goug Machine City, mentre Ovelia e Agrias lo aspetteranno al monastero.\nMa Agrias non sapeva che Draclau stava preparando un piano contro di loro e le imprigiona e decide di uccidere Ovelia. Agrias riesce a fuggire e a raggiungere Ramza e Mustadio, che decidono di aiutarla. Quando raggiungono il luogo dell'esecuzione trovano solo un impostore al posto della vera Ovelia e l'esecutore \u00e8 in realt\u00e0 Gafgarion. Ramza e Agrias sono caduti in trappola. Durante lo scontro Gafgarion rivela che Ramza \u00e8 un membro della famiglia Beoulve, il che sconvolge Agrias. Ramza spiega di essere totalmente estraneo alle azioni del fratello e Agrias gli crede. Gafgarion viene sconfitto e costretto a ritirarsi nel Lionel Castle.\nRamza e Agrias corrono a Lionel per liberare Ovelia, ma ancora una volta Ramza cade in un agguato all'ingresso del castello, ma ne esce vittorioso grazie all'aiuto di Agrias e degli altri mercenari. Entrano quindi nel castello, ma la Principessa Ovelia non si trova pi\u00f9 l\u00ec.\nTuttavia Draclau ha ancora un asso nella manica: usa la Pietra Zodiacale dello Scorpione e si trasforma nel Re Impuro, Queklain, uno dei leggendari demoni Lucavi. Nonostante la sua forza, Queklain viene sconfitto e Ramza recupera la Pietra dello Scorpione. Agrias decide di restare con Ramza e aiutarlo a sconfiggere i Lucavi.\nRamza si dirige quindi alla Capitale Imperiale Lesalia per mettere in guardia Zalbag e convincerlo a porre fine alla guerra. Lungo la strada per Lesalia, Ramza salva Olan, figlio di Cidolfas Orlandu. A Lesalia, Ramza si confronta con Zalmo, un Heresy Examiner per la Chiesa di Glabados e considerato eretico. Grazie all'aiuto della sorella Alma, Ramza riesce a fermare Zalmo e a ritardarlo.\nIl rapimento di Alma.\nRamza e Alma in seguito si dirigono al Monastero Orbonne, in quanto Alma ricorda che l\u00ec si trova la Pietra della Vergine. Ma la missione risulta disastrosa: non solo i Temple Knights recuperano per primi la pietra, ma catturano anche Alma, e Wiegraf, ora un Temple Knight, viene posseduto dal demone Lucavi Velius. Disperato e temendo che Alma debba soffrire lo stesso destino di Teta, Ramza si dirige immediatamente al Riovanes Castle, dove Alma \u00e8 tenuta prigioniera. Durante il viaggio aiuta Rafa Galthana, una Heaven Knight al servizio del Duca Barinten di Riovanes, fuggita dal castello. Ramza si lancia quindi all'attacco del Riovanes Castle. Nonostante tenti di distruggere Velius e liberare il posseduto Marquis Elmdor, i suoi sforzi per liberare Alma risultano vani, e la ragazza finisce nelle mani di Vormav, che \u00e8 in realt\u00e0 Hashmalum, il secondo comandante dei Lucavi.\nUlteriori problemi.\nRamza tenta allora di avvertire Cidolfas Orlandu dei progetti dei Lucavi. Durante il viaggio incontra un nuovo nemico, la figlia di Vormav, Meliadoul, e aiuta Delita a sconfiggere Zalmo una volta per tutte. Raggiunge Bethla Garrison appena dopo l'avvelenamento di moltissimi Hokuten a causa di un veleno mosfungus. Fortunatamente \u00e8 in grado di aprire la diga di Bethla, il che previene una battaglia campale tra Hokuten e Nanten. In seguito riesce a salvare Orlandu, che era stato accusato di alto tradimento e imprigionato dal suo signore, Goltana, e si dirige al Limberry Castle, la fortezza del Marquis Elmdor, pensando che Alma si trovi l\u00ec. Ma non \u00e8 cos\u00ec, e Ramza trova soltanto una battaglia contro Zalera, il Lucavi che ha posseduto Elmdor. Meliadoul, avendo compreso che suo padre \u00e8 posseduto da un demone, accorre in suo aiuto per sconfiggere Zalera, e rivela che anche Dycedarg ha ricevuto una Pietra Sacra. Ramza torna a casa giusto in tempo per trovare Zalbag e Dycedarg che si affrontano in combattimento. Zalbag \u00e8 appena venuto a sapere che Dycedarg ha ucciso suo padre. Dopo ci\u00f2 Zalbag riesce a sconfiggere Dycedarg, che per\u00f2 si trasforma in Adramelk, e fa scomparire Zalbag e attacca Ramza, che per\u00f2 riesce a batterlo.\nLa battaglia finale.\nIn seguito Ramza si dirige al St. Murond Temple, dove incontra Vormav. Vormav fugge costringendo Ramza a combattere Zalbag, che \u00e8 stato trasformato in un vampiro, ma Ramza riesce a scoprire dal High Priest Marge Funeral in fin di vita che Vormav ha portato Alma al Monastero di Orbonne dove si trova il portale per la Murond Death City, dove ha intenzione di resuscitare Altima usando il corpo di Alma come vascello. Ramza riesce a intercettare Vormav al Graveyard of Airships appena in tempo per impedirgli di praticare la cerimonia. Vormav si trasforma in Hashmalum ma viene sconfitto. Ma Hashmalum sacrifica se stesso per resuscitare Altima, che per\u00f2 non riesce a prendere il corpo di Alma, che riappare nel suo corpo originale. Inizia cos\u00ec lo scontro finale, in cui si scopre che Ramza \u00e8 un discendente di colui che sconfisse il Bloody Angel e sigill\u00f2 i Lucavi. Ramza sconfigge le due forme del Bloody Angel e l'aeronave esplode, lasciando un alone di mistero sulla fine degli eroi.\nThe End.\nNonostante sia considerato morto, Ramza \u00e8 stato visto vivo da Olan Durai. Ramza, con la sorella Alma, sono fuggiti da Ivalice per iniziare una nuova vita, liberi dai precetti della Chiesa. Nonostante Alma fosse stata \"sepolta\", la Chiesa si rifiut\u00f2 di praticare la cerimonia per Ramza, considerato ancora un eretico. Il popolo non sapr\u00e0 mai la verit\u00e0 sulla fine della Lion War, fino a quanto Alazam non trover\u00e0 gli scritti di Olan che la chiesa aveva tentato di occultare.\nRamza e Delita.\nRamza \u00e8 un personaggio emblematico. All'inizio infatti viene considerato solo in virt\u00f9 dell'appartenenza alla sua nobile famiglia, ma in seguito scopre che un nome non ha alcun significato se viene usato per scopi malvagi. Le azioni eroiche di Ramza non verranno mai conosciute pubblicamente, attraverso questo personaggio si vuole far capire quando un'azione \u00e8 veramente giusta. Coloro che fanno \"il bene\" non spontaneamente, ma costrette o manipolare, non sono realmente \"buone\". Per esempio Delita viene facilmente manipolato, mentre Ramza compie tutto per senso del dovere e della giustizia, di sua spontanea volont\u00e0. Tuttavia le azioni giuste e \"buone\", compiute di propria volont\u00e0, non sono quasi mai conosciute e non danno ricompense all'eroe, come nel caso di Ramza.\nPrincipessa Ovelia Atkasha.\nLa Principessa Ovelia \u00e8 uno dei personaggi chiave.\nRapimento e salvataggio.\nEssendo l'obiettivo di Goltana per diventare re di Ivalice, viene condotta al Monastero di Orbonne per sicurezza, ma viene rapita da Delita Hyral.\nDopo essere stata salvata da Ramza viene condotta al Lionel Castle, ma lei e Agrias vengono fatte prigioniere da Draclau. Mentre Agrias riesce a fuggire per avvertire Ramza, arriva anche Delita, che si era infiltrato nella Chiesa di Glabados, come anche Vormav Tingel, leader dei Temple Knights. Vormav e Draclau interrogano Ovelia, e affermano che in realt\u00e0 lei non \u00e8 la Principessa Ovelia, in quanto la vera Ovelia \u00e8 morta e a lei fu data la sua identit\u00e0. Se questo sia vero o falso non viene mai chiarito nel gioco, anche se si suppone che Vormav non avesse alcuna ragione per mentire.\nAlla fine, Delita salva Ovelia dal Lionel Castle e la porta da Goltana, che la nomina regina. Poich\u00e9 anche Larg pretendeva il diritto al trono, scoppia la Lion War.\nMatrimonio con Delita e morte.\nDopo l'assassinio di Goltana compiuto da Delita alla battaglia al Bethla Garrison, Delita consolida il suo potere sui Nanten. Delita progetta la morte di Cidolfas Orlandu, ma gli permette di vivere per aiutare Ramza a distruggere i Lucavi. In seguito Delita e Ovelia si sposano. Un giorno Delita era andato a raccogliere dei fiori per farla sorridere, ma lei temendo, forse a ragione, che lui la stia solo usando, e che entro breve si sbarazzer\u00e0 di lei, cos\u00ec come aveva fatto in passato con Goltana, lo pugnala. Delita con le ultime forze rimaste uccide Ovelia.\nAgrias Oaks.\nAgrias Oaks \u00e8 la guardia del corpo della Principessa Ovelia. Appartiene alla potente classe degli Holy Knight. \u00c8 una donna devota e pronta a difendere la sua Principessa.\nIl rapimento di Ovelia.\nAgrias e Ovelia si trovavano al Monastero Orbonne nel periodo che port\u00f2 allo scoppio della Lion War. Per proteggere Ovelia Agrias assunse un gruppo di mercenari guidati da Gaff Gafgarion per proteggerla. Uno dei mercenari era Ramza Beoulve, che aveva cambiato cognome per evitare associazioni col fratello. Il monastero fu poi attaccato da molti cavalieri Hokuten. Agrias, Ramza, e Gafgarion li affrontarono, ma Delita Hyral entr\u00f2 nel monastero dal retro e rap\u00ec Ovelia. Agrias per\u00f2 \u00e8 troppo lenta e cos\u00ec delita scappa su un chocobo. Dopo essere venuta a conoscenza dell'identit\u00e0 del rapitore grazie a Ramza, i due si misero sulle tracce della principessa.\nDelita tenta di portare Ovelia a Bethla Garrison, ma viene fermato da numerosi Hokuten alle Zirekile Falls. Subito dopo Agrias e Ramza giungono per salvare Ovelia, e con grande sorpresa Gafgarion li tradisce, e rivela che l'Hokuten intende usare Ovelia per i propri fini. Agrias e Ramza rimangono fedeli alla principessa e Delita li assiste per difenderla. Cos\u00ec insieme sconfiggono Gafgarion che si ritira e salvano Ovelia.\nPrigioniera al Lionel Castle.\nAgrias suggerisce quindi che Ovelia dovrebbe essere condotta al Lionel Castle, convinta che il Cardinal Draclau l'avrebbe protetta. Lungo la strada per il castello, incontrano un giovane di nome Mustadio Bunanza alle prese con molti membri del Bart Trading Company. Ramza e Agrias aiutano Mustadio, che rivela di essersi cacciato nei guai perch\u00e9 sa dove si trova la Pietra Zodiacale del Toro. Ramza e Agrias decidono di scortare anche lui al Lionel Castle. Dopo un altro scontro con la Bart Trading Company, arrivano a Lionel e Ramza decide di scortare Mustadio alla sua abitazione vicino Goug Machine City, mentre Ovelia e Agrias lo aspetteranno al monastero.\nContro Draclau.\nMa Agrias non sapeva che Draclau stava preparando un piano contro di loro e le imprigiona e decide di uccidere Ovelia. Agrias riesce a fuggire e a raggiungere Ramza e Mustadio, che decidono di aiutarla. Quando raggiungono il luogo dell'esecuzione trovano solo un impostore al posto della vera Ovelia e l'esecutore \u00e8 in realt\u00e0 Gafgarion. Ramza e Agrias sono caduti in trappola. Durante lo scontro Gafgarion rivela che Ramza \u00e8 un membro della famiglia Beoulve, il che sconvolge Agrias. Ramza spiega di essere totalmente estraneo alle azioni del fratello e Agrias gli crede. Gafgarion viene sconfitto e costretto a ritirarsi nel Lionel Castle.\nRamza e Agrias corrono a Lionel per liberare Ovelia, ma ancora una volta Ramza cade in un agguato all'ingresso del castello, ma ne esce vittorioso grazie all'aiuto di Agrias e degli altri mercenari. Entrano quindi nel castello, ma la Principessa Ovelia non si trova pi\u00f9 l\u00ec.\nTuttavia Draclau ha ancora un asso nella manica: usa la Pietra Zodiacale dello Scorpione e si trasforma nel Re Impuro, Queklain, uno dei leggendari demoni Lucavi. Nonostante la sua forza, Queklain viene sconfitto e Ramza recupera la Pietra dello Scorpione. Agrias decide di restare con Ramza e aiutarlo a sconfiggere i Lucavi.\nDelita Hyral.\nDelita Hyral \u00e8, almeno agli inizi, il miglior amico di Ramza. Viene facilmente manipolato, anche se in fin dei conti \u00e8 un onorevole idealista che crede di essere l'eroe della gente, Delita fa propria la massima \"il fine giustifica i mezzi\". Dopo la morte della sorella giura di non esser mai pi\u00f9 manipolato, ma al contrario sar\u00e0 lui a soggiogare le persone. Il tutto lo condurr\u00e0 a diventare Re di Ivalice, usando Ovelia per i suoi scopi, anche se alla fine si innamorer\u00e0 di lei. Nonostante i suoi piani siano gli stessi del Principe Goltana e della Chiesa, ha sempre intenzione si superarli e trarne vantaggio solo lui. Decide di lasciare in vita Ramza e i suoi amici in modo che distruggano la Chiesa e i Lucavi, mentre lui diverr\u00e0 Re.\nCon gli Hokuten.\nNato in una povera famiglia di contadini, Delita e sua sorella Teta furono adottati da Balbanes e divennero ben presto amici di Ramza e Alma. Crescendo, Delita entra nella Gariland Military Academy con Ramza, insieme al quale salv\u00f2 Algus dai Death Corps. Algus rivel\u00f2 che Marquis Elmdor era stato rapito, e quando Ramza disobbed\u00ec agli ordini di Dycedarg per liberarlo, Delita lo accompagn\u00f2. La loro missione fu un successo e furono assegnati al gruppo che avrebbe attaccato Miluda Folles al Thieves Fort. Durante la battaglia capirono le motivazioni del comportamento dei Death Corps e ci\u00f2 port\u00f2 ad una rottura tra Delita e l'arrogante Algus. Dopo aver sconfitto Miluda, Ramza e Delita ritornarono a Igros, dove vennero a sapere che Teta, la sorella di Delita, era stata fatta prigioniera dei Death Corps.\nZalbag Beoulve decise allora di tentare un attacco frontale contro i Death Corps a Fort Zeakden, ma Delita cap\u00ec che sarebbe significato morte certa per Teta. Decise allora di attaccarli insieme a Ramza dalla Lenalia Plateau. Quando Algus insult\u00f2 Delita, Ramza si schier\u00f2 dalla parte dell'amico e cacci\u00f2 Algus, che si un\u00ec alle unit\u00e0 di Zalbag nell'attacco a Zeakden. Ramza e Delita si mossero per salvare Teta e alle Mandalia Plains condivisero quella che sarebbe stata la loro ultima avventura assieme. I due incontrarono nuovamente Miluda alla Lenalia Plateau e la sconfissero e uccisero, il che fece infuriare il fratello, Wiegraf, leader dei Death Corps. Nonostante l'ordine di Wiegraf di abbandonare Teta, che non era una nobile e per questo non era considerata una nemica dei Death Corps, Golagros, un sottoposto, la port\u00f2 al Forte Zeakden. Delita e Ramza arrivarono appena in tempo per vedere infuriare una battaglia tra Golagros, che teneva Teta prigioniera, e gli Hokuten. Algus apri il fuoco, colpendo a morte sia Teta che Golagros. Zalbag allora si rec\u00f2 a combattere contro Wiegraf, e Delita, accecato dalla rabbia, si scagli\u00f2 contro Algus, aiutato da Ramza. Algus fu ucciso, ma Golagros fece esplodere il forte e Delita, che si trovava accanto al corpo in fin di vita di Teta, sarebbe morto se la sorella non avesse usato le ultime forze per proteggerlo.\nIl rapimento di Ovelia.\nDopo l'incidente di Fort Zeakden, Delita pass\u00f2 dalla parte dei Nanten, ma allo stesso tempo faceva il doppio gioco con la Chiesa di Murond Glabados, intenzionato a superare entrambe le parti. Offr\u00ec la sua assistenza a Dycedarg Beoulve per rapire la Principessa Ovelia, e insieme a numerosi Hokuten, travestiti da Nanten, attacc\u00f2 il Monastero Orbonne dove Ovelia risiedeva. Mentre Ramza, Agrias, e Gafgarion combattevano contro i falsi Nanten, Delita si infiltr\u00f2 nel Monastero di Orbonne dal retro e rap\u00ec Ovelia, scappando sul suo Chocobo prima che Agrias potesse fare qualcosa.\nRamza, riconoscendo Delita, si diresse subito al suo inseguimento. Alle Zirekile Falls, Delita ebbe qualche problema, permettendo a Ramza e ai suoi soldati di raggiungerlo. Ma Gaff Gafgarion rivel\u00f2 di aver ricevuto il compito di uccidere Ovelia; Delita e Ramza allora si allearono e lo sconfissero. Dopo che Ovelia cadde nelle mani del Cardinal Draclau, Delita riusc\u00ec a liberarla e a portarla da Goltana.\nIl tradimento.\nDelita in seguito trad\u00ec anche i Nanten e Goltana. Cre\u00f2 una rottura fra Cidolfas Orlandu e Goltana, e gli fu ordinato di ucciderlo dalla Chiesa di Murond Glabados e di passare dalla parte di Balmafula, che infatti teneva d'occhio Delita. Incontr\u00f2 Ramza alla chiesa vicino Zeltennia, dove rivel\u00f2 al suo vecchio amico i piani di Murond Glabados. Ma era stato scoperto da Zalmo Rusnada, esaminatore degli eretici per conto della chiesa, che era venuto per arrestare Ramza. Delita sapeva che con Zalmo in circolazione, che era a conoscenza del suo doppio gioco, non avrebbe avuto vita facile, e cos\u00ec insieme a Ramza lo uccisero, e poi torn\u00f2 a servire Goltana.\nAlla battaglia di Bethla Garrison, Delita assassin\u00f2 Goltana e fece ricadere la colpa su Orlandu, ma fece uccidere un fantoccio e permise al vero Orlandu di scappare e assiste Ramza nella lotta contro i Lucavi. Delita dovette confrontarsi con Balmafula Lanando, che sapeva essere una spia, e Balmafula non fu in grado di affrontarlo.\nMatrimonio con Ovelia e morte.\nDopo la sconfitta di Altima, Delita spos\u00f2 la Principessa Ovelia e divenne Re di Ivalice. Un giorno Delita era andato a raccogliere dei fiori per farla sorridere, ma lei teme, forse a ragione, che lui la stia solo usando, e che entro breve si sbarazzer\u00e0 di lei, cos\u00ec come aveva fatto in passato con Goltana, e lo pugnala. Delita con le ultime forze rimaste uccide Ovelia.\nDelita fu considerato dal popolo un eroe, mentre Ramza non sar\u00e0 mai conosciuto. Olan Durai, che stava scrivendo un libro in cui raccontava la verit\u00e0, fu condannato a morte dalla chiesa come eretico, ma il suo discendente Alazlam riuscir\u00e0 a terminare il libro di Durai e a far conoscere la verit\u00e0.\nAlma Beoulve.\nAlma Beoulve \u00e8 la sorella minore di Ramza, nonch\u00e9 l'unico corpo che possa accogliere il demone Altima.\nL'amicizia con Teta.\nAlma vive al Castello Igros, fortezza degli Hokuten e della famiglia Beoulve. Loro padre, Balbanes Beoulve, prese Delita e Teta sotto la sua protezione, e Teta e Alma, che avevano all'incirca la stessa et\u00e0, divennero ben presto amiche, nonostante la differenza di classe (i Beoulves sono nobili mentre gli Hyrals contadini). Dycedarg, il maggiore dei fratelli, assassin\u00f2 Balbanes usando un veleno, e insieme a Larg inizi\u00f2 a combattere i Death Corps. Durante la loro campagna militare, un leader Death Corps di nome Golagros tent\u00f2 di assassinare Dycedarg, ma quando fall\u00ec tent\u00f2 di rapire Alma e Teta. Zalbag intervenne e salv\u00f2 Alma ma non riusc\u00ec a fermare Golagros che aveva catturato Teta. In seguito Teta, che veniva usata come ostaggio da Golagros, fu uccisa dal nobile Algus che non si fece scrupoli pur di sconfiggere i Death Corps, che promulgavano l'equit\u00e0 tra nobili e plebei. Questo avvenne durante un attacco degli Hokuten guidato da Zalbag e Algus al Fort Zeakden.\nAiutando Ramza.\nDopo la morte di Queklain, Ramza fece visita al fratello Zalbag alla Capitale Imperiale Lesalia in un vano tentativo di fermare la guerra. Anche Alma era stata mandata a Lesalia, e incontr\u00f2 Ramza mentre lasciava la citt\u00e0. Improvvisamente esaminatore degli eretici di Glabados, Zalmo, arriv\u00f2 e tent\u00f2 di arrestare Ramza. Alma aiut\u00f2 il fratello in combattimento e Zalmo se ne torn\u00f2 a mani vuote. Alma quindi sugger\u00ec di cercare la Pietra della Vergine al Monastero Orbonne, in quanto aveva trascorso molto tempo al monastero ed era sicura di averla vista l\u00e0. Ramza alla fine fu costretto a portarla con s\u00e9.\nAl Monastero Orbonne, Ramza scopr\u00ec che il Temple Knight Izlude Tingel era arrivato prima di lui al monastero e stava cercando la Pietra della Vergine. Ramza lasci\u00f2 tutte le Pietre dello Zodiaco che aveva collezionato con Alma e corse ad affrontare Izlude. Improvvisamente arrivarono gli Wiegraf Folles e catturarono Alma. Quando Ramza e Izlude ritornarono all'entrata, Izlude port\u00f2 Alma con se, mentre Wiegraf combatteva contro Ramza. Ramza rapidamente sconfisse Wiegraf, ma non riusc\u00ec a fermare Izlude, che aveva gi\u00e0 montato il suo Chocobo.\nNelle mani dei Lucavi.\nIzlude non riusc\u00ec ad andare lontano con Alma prima di essere catturato da Malak, che era al servizio del Duca Barinten. Sia Izlude che Alma furono imprigionati al Riovanes Castle. Quando il padre di Izlude, Vormav, arriv\u00f2 con Wiegraf, Izlude venne condotto da lui da Malak. Le trattative fra Vormav e Barinten ben presto degenerarono e Vormav si trasform\u00f2 in Hashmalum, uccidendo sia Barinten che suo figlio. Nel caos generale, Alma riusc\u00ec a fuggire dal castello e a si ferm\u00f2 accanto al cadavere di Velius, che Ramza aveva ucciso poco prima per entrare al castello. Continuando la sua fuga Alma incontr\u00f2 Izlude, ormai morente, che la avvert\u00ec di stare in guardia da un mostro impazzito. Lei, credendo si riferisse a Velius, gli disse di non preoccuparsi, perch\u00e9 Ramza l'aveva gi\u00e0 sistemato. Izlude mor\u00ec e Vormav, riacquisita la forma umana, entr\u00f2 improvvisamente nella stanza, trovando Alma. La Pietra della Vergine, nelle mani di Vormav, reag\u00ec alla presenza della ragazza, rivelando a Vormav ci\u00f2 che non si sarebbe mai aspettato: che Alma era il corpo tanto cercato per accogliere Altima. Vormav colp\u00ec Alma con un pugno nello stomaco, la mise fuori combattimento e and\u00f2 via dal castello con lei.\nLa resurrezione di Altima.\nQuando Vormav raggiunse Murond Death City, port\u00f2 Alma e tent\u00f2 di praticare il rituale per far risorgere Altima, ma fall\u00ec a causa dell'insufficienza di vittime sacrificali. Subito dopo arriv\u00f2 Ramza per salvare la sorella. Vormav decise di usare Ramza come vittima sacrificale e attivando la Pietra del Leone si trasform\u00f2 in Hashmalum. Ramza tent\u00f2 di far riprendere i sensi all'incosciente Alma, ma Hashmalum aveva sigillato la sua anima, rendendo vani i tentativi di Ramza. Il nostro eroe decise allora di sconfiggere Hashmalum, e dopo averlo ferito gravemente riusc\u00ec ad annullare il suo potere su Alma. La ragazza si risvegli\u00f2, ma Hashmalum si sacrific\u00f2 per far risorgere Altima. Alla fine Alma si trov\u00f2 posseduta da Saint Ajora Glabados.\nMa la volont\u00e0 di Alma era troppo forte per Ajora, che si separ\u00f2 per riapparirle accanto. Alma disse a Ramza di distruggere Ajora, che per\u00f2 si trasform\u00f2 immediatamente in Altima. Durante la battaglia Alma fece ci\u00f2 che pot\u00e9 per proteggere Ramza con la sua MBarrier. Altima si trasform\u00f2 in un mostro gigantesco, ma Ramza alla fine ebbe la meglio. Altima esplose e l'intera zona fu colpita dall'esplosione. Ramza e Alma furono dati per morti, ma furono poi avvistati da Olan Durai, in fuga dalla vita turbolenta e in cerca di pace e serenit\u00e0.\nAlgus Sadalfas.\nAlgus Sadalfas \u00e8 il boss del primo capitolo. Alleato di Ramza all'inizio, la sua arroganza e presunzione portano ben presto i due ad una rottura.\nAl servizio di Elmdor.\nAlgus Sadalfas appartiene ad una nobile famiglia e inizi\u00f2 ben presto a lavorare per Marquis Elmdor. Elmdor fu catturato dai Death Corps, ma Algus riusc\u00ec a scappare e fu salvato da Ramza Beoulve e Delita Hyral. I due lo portarono dal fratello di Ramza, Dycedarg, che gli promise che avrebbe salvato Elmdor. Ma Algus non voleva aspettare e tent\u00f2 da solo nell'impresa, confidando nell'aiuto di Ramza, che accett\u00f2. Seguendo una battaglia contro i Death Corps, Algus venne a sapere che Elmdor era tenuto prigioniero al Sand Rat Cellar da Gustav Margueriff. I soldati di Ramza riuscirono a mettere in fuga i nemici, liberando la strada per il Sand Rat Cellar, dove per\u00f2 si trovava Wiegraf ad aspettarli. Siccome Gustav aveva agito senza seguire gli ordini di Wiegraf, Wiegraf lo uccise, e poi accett\u00f2 di rilasciare Elmdor in cambio di una fuga sicura. Nonostante Elmdor fosse ormai al sicuro, Algus rimase con Ramza e Delita.\nDalla parte sbagliata.\nFu quindi ordinato loro di attaccare un gruppo di Death Corps comandati dalla sorella, di Wiegraf, Miluda. Durante la battaglia Algus mostr\u00f2 la sua arroganza insultando Miluda. Dopo che fu catturata, Algus tent\u00f2 inutilmente di convincere Ramza a ucciderla, e Miluda riusc\u00ec a fuggire. Infuriato, Algus, in seguito, insulter\u00e0 Delita quando si verr\u00e0 a sapere che la sorella di Delita, Teta, \u00e8 stata rapita durante un tentativo di assassinare Dycedarg. La tensione fra i due aumenta, finch\u00e9 non giunge Ramza, che calma Delita e ordina ad Algus di andarsene.\nAlgus si un\u00ec allora agli Hokuten nell'attacco al Fort Zeakden diretto dal fratello di Ramza, Zalbag. I due non sapevano che Ramza e Delita stavano tentando di salvare Teta intrufolandosi nel castello dal retro, ed arrivarono per primi, trovando Golagros Levine che teneva Teta in ostaggio. All'arrivo di Ramza e Delita, Algus scagli\u00f2 due frecce: una colp\u00ec, intenzionalmente, Teta, l'altra Golagros. Delita maledisse Algus e lo attacc\u00f2. Algus chiam\u00f2 molti Hokuten ad aiutarlo, ma Ramza si un\u00ec a Delita e Algus fu presto sconfitto e ucciso.\nZalbag Beoulve.\nZalbag Beoulve \u00e8 un \"Arc-Knight\" e leader degli \"Hokuten Knights\". All'inizio \u00e8 dalla parte di suo fratello maggiore, Dycedarg, ma i due in seguito si ritrovano avversari. Zalbag ode per caso una conversazione tra Dycedarg e il Temple Knight Rofel, in cui Rofel accenna al fatto che Balbanes, padre di Dycedarg, Zalbag e Ramza, sia in realt\u00e0 stato avvelenato, e che sospetta di Dycedarg, esperto di veleni.\nZalbag va a ispezionare la tomba del padre con un chimico e l'accusa di Rofel trova conferma, infatti il veleno usato, il mosfungus, fa crescere dei funghi quando si trova nell'organismo di una persona al momento della morte.\nZalbag si rende conto della malvagit\u00e0 del fratello e decide di affrontarlo, ritorna quindi al castello di Igros.\nDycedarg chiama le sue guardie, ma Zalbag con l'aiuto di Ramza, giunto al momento giusto, riesce a sconfiggere Dycedarg. La vittoria di Zalbag ha per\u00f2 vita breve: non appena il fratello cade al suolo, usa involontariamente la Pietra del Capricorno e viene posseduto da Adramelk. Adramelk uccide Zalbag con un solo attacco, ma viene sconfitto da Ramza. Dopo la battaglia, Ramza commenta dicendo che il proprio nome non ha importanza, ma sono le scelte che si compiono a renderti qualcuno. Capisce cos\u00ec che la casata dei Beoulve non esiste pi\u00f9.\nIn seguito Zalbag viene riportato in vita da Vormav Tingel come un vampiro, e viene costretto a combattere contro Ramza. Zalbag, capendo che non riese a controllarsi, chiede a Ramza di ucciderlo. Con il suo ultimo respiro chiede scusa al fratello per avergli causato dolore. Ramza grida dal dolore per la perdita del proprio fratello.\nDycedarg Beoulve.\nDycedarg \u00e8 l'archetipo dell'anti-eroe di Machiavelli, e fa proprio il motto \"il fine giustifica i mezzi\". Bada moltissimo alle apparenze, e a non disonorare il nome della famiglia Beoulve, solo che diversamente dal padre Balbanes, eroe di guerra e persona buona e onorevole, desidera il potere ed \u00e8 disposto a tutto pur di ottenerlo. Dal cuore freddo, viene considerato da molti un sociopatico incline a uccidere, ma alcuni ritengono che in realt\u00e0 provi forti sentimenti, che per\u00f2 \u00e8 disposto a mascherare pur di raggiungere il suo scopo.\nControversie sulla morte del padre.\nDycedarg divenne leader degli Hokuten durante la malattia di suo padre Balbanes, ma poi cedette il posto al fratello minore, l'Arc Knight Zalbag, perch\u00e9 questo era l'ultimo desiderio del padre. Entrambi erano abili maghi e spadaccini e acquisirono ben presto il titolo di Lune Knight. Dycedarg \u00e8 anche un ottimo diplomatico e prese parte alle trattative che posero fine alla Fifty Years' War, nella quale Ivalice combatt\u00e9 contro Ordallia, regione ad est.\nNonostante non venga espresso chiaramente nel gioco, ci sono molti indizi che fanno pensare che sia stato Dycedarg ad uccidere il proprio padre Balbanes. Secondo alcuni lo uccise per porre fine alle sue sofferenze causate dalla \"lunga malattia\", ma \u00e8 molto pi\u00f9 probabile che invece sia stato proprio lui a fare ammalare il padre usando il veleno Mosfungus, il che renderebbe Dycedarg l'uomo freddo e calcolatore descritto da molti.\nSempre secondo quest'ottica Dycedarg avrebbe stretto amicizia con il Principe Larg solo per raggiungere i propri fini, non tenendo minimamente conto del Principe (basti pensare al rapimento di Ovelia, in occasione del quale Larg era stato tenuto all'oscuro di tutto).\nContro i Death Corps.\nPochi mesi prima del rapimento di Ovelia, Dycedarg corruppe un Death Corp di nome Gustav Margueriff, promettendogli ricchezze, affinch\u00e9 rapisse il Marquis Elmdor, leader dei Limberry, in modo da trovare una scusa per dichiarare guerra ai Death Corps, e cos\u00ec facendo sconfiggerli. Zalbag, non a conoscenza dei piani di Dycedarg, si mostr\u00f2 sorpreso del fatto che i Death Corps avessero chiesto un riscatto in denaro per liberare il Marquis, poich\u00e9 solitamente erano uomini onorevoli, che combattevano per l'equit\u00e0 tra le classi.\nRamza, di canto suo, \u00e8 spinto da Algus a salvare, insieme a Delita, il Marquis Elmdor. Seguendo gli indizi ottenuti interrogando un Death Corp catturato nella Dorter Trade City, scoprono che Elmdor si trova in un basamento sotto le rovine di una struttura nel deserto, la famosa \"Cellar of the Sand Rat.\" Qui, Gustav viene ucciso in duello da Wiegraf per far scappare Elmdor, sapendo che la sua morte avrebbe rappresentato la sconfitta dei Death Corps.\nDycedarg si infuri\u00f2 con Ramza per aver disobbedito ai suoi ordini lasciando la sua posizione all'Igros Castle, ma soprattutto perch\u00e9 il suo piano era andato in fumo. Larg, entrando proprio al momento opportuno, mentre Dycedarg stava sfogandosi con Ramza, annuncia la fuga di Elmdor e di aver scoperto il luogo della principale base dei Death Corps (un fortino di pescatori abbandonato lungo la costa di Gariland Magic City). Inoltre assicur\u00f2 Dycedarg che Ramza avrebbe potuto terminare la sua la missione contro i Death Corps annientandoli nel loro quartier generale.\nPoco dopo, quasi contemporaneamente alla vittoria di Ramza sui Death Corps al molo, Golagros Lavine (un cavaliere Death Corp) tent\u00f2 di assassinare Dycedarg, ma fall\u00ec e prov\u00f2 allora a rapire la sorella minore Alma, prima che Zalbag intervenisse. Riusc\u00ec invece a rapire Teta, migliore amica di Alma e sorella di Delita, e Dycedarg promise a Delita che avrebbe fatto il possibile per ritrovarla, quando in realt\u00e0 permise ad Algus di ucciderla insieme a Golagros nella battaglia di Fort Zeakden, in modo da porre fine alla ribellione dei Death Corps.\nScoppio della Lion War.\nTre mesi dopo, Dycedarg assold\u00f2 un famoso mercenario di nome Gaff Gafgarion per rapire Ovelia e far ricadere la colpa sui Nanten, i cavalieri rivali degli Hokuten, in modo da ottenere un perfetto pretesto per far scoppiare una guerra e far salire al trono il Principe Orinas, presunto figlio del Re di Ivalice, in modo da diventare Larg reggente, e di ottenere per s\u00e9 maggior potere. Larg, in quanto zio del Principe Orinas (\u00e8 il fratello della Regina Ruvelia), sarebbe stato d'accordo e gli avrebbe conferito immensi poteri.\nA questo punto l'intolleranza di Dycedarg nei confronti di Ramza era divenuta insostenibile, e cos\u00ec ordin\u00f2 a Gafgarion di uccidere Ramza se gli fosse capitata l'occasione durante la missione. \u00c8 significativa la scena in cui assegna l'incarico a Gafgarion: attraverso un bicchiere di vino, mentre Gafgarion \u00e8 in piedi sull'attenti; tipito del carattere freddo e calmo di Dycedarg.\nDurante il rapimento di Ovelia, Agrias Oaks, una Holy Knight incaricata di difendere la Principessa, se la prende con Lezales, il leader delle truppe che dovevano effettuare il rapimento. \"Il Principe Goltana \u00e8 davvero uno stupido -- Vuole forse causare una guerra?!\" Ironicamente, \u00e8 esattamente ci\u00f2 che accade, in quanto il rapimento di Ovelia si concluse nel peggiore dei modi: Goltana aveva al suo servizio il rapitore stesso, l'amico di infanzia di Ramza, Delita, che riesce nel rapimento portando Ovelia con s\u00e9 e poco dopo il Re Omdoria mor\u00ec.\nL'omicidio di Larg.\nIn seguito all'avvenimento, sia Larg che Goltana marciarono sulla capitale imperiale, Lesalia, con i loro cavalieri per incoronare erede al trono il proprio protetto. Scoppia cos\u00ec la \"Lion War,\" chiamata cos\u00ec a causa delle due criniere di leone rappresentati le due rispettive armate dei due principi (Leone Bianco Larg, Leone Nero Goltana).\nDelita, che simpatizza, almeno apparentemente, per il Principe Goltana, ordina ai Nanten di catturare la Regina Ruvelia, e di imprigionarla nell'inspugnabile fortezza di Bethla Garrison. Il piano riesce, ma ci\u00f2 comporta che gli Hokuten, sotto il comando di Zalbag, marcino su Bethla per liberare la Regina e sconfiggere una volta per tutte i Nanten.\nEntrambi gli eserciti vengono decimati a causa del veleno Mosfungus, impiegato dall'ingegnere Balk, e anche Larg viene avvelenato. Dycedarg nota che Larg potrebbe sopravvivere all'avvelenamento e lo accoltella, Zalbag arriva in tempo per assistere Larg, mentre Dycedarg mette il pugnale nelle mani di uno degli Hokuten morti, in modo che venga ritenuto il colpevole dell'omicidio, in quanto spia dei Nanten.\nLarg, prima di morire, rivel\u00f2 a Zalbag che Dycedarg era il responsabile della morte di loro padre Balbanes. Dycedarg non dar\u00e0 una spiegazione riguardo tale accusa, il che aumenter\u00e0 il sospetto di suo fratello Zalbag nei suoi confronti.\nUno con Adramelk.\nIn seguito, dopo essersi ripreso dal Mosfungus, Dycedarg incontra un messaggero della Chiesa di Glabados, un misterioso e sinistro cavaliere di nome Rofel Wodring, per negoziare con gli Hokuten. Durante la conversazione, che Zalbag ud\u00ec, Rofel osserva che Dycedarg era molto abile con i veleni, e che Balbanes mor\u00ec a causa di sintomi simili a quelli del veleno Mosfungus. Dycedarg rimane in un inquietante silenzio, senza rivelare se abbia effettivamente commesso un patricidio, e Rofel gli offre la Pietra del Capricorno come prova delle buone intenzioni della Chiesa.\nConfuso, Zalbag cerca di scoprire la verit\u00e0, e prova orrore quando vede un fungo sulla tomba di suo padre. Un chimico locale lo analizza e lo identifica come Mosfungus, e Zalbag, accecato dalla rabbia, decide di vendicare la morte di suo padre e di Larg.\nDycedarg, con in mano la Pietra del Capricorno, insonsapevole del suo effettivo potere malvagio, combatte contro Zalbag che ha l'aiuto di Ramza. Zalbag lo sconfigge, ma prima di morire la Pietra del Capricorno ha il sopravvento e Dycedarg si trasforma nel Lucavi Adramelk. Adramelk spazza via gli Hokuten che lo stavano difendendo, uccide Zalbag in un colpo solo e attacca Ramza. Ramza lo sconfigge e con la distruzione di Adramelk, muore anche Dycedarg.\nPrincipe Bestrada Larg.\nIl Principe Larg \u00e8 uno dei due nobili rivali per il trono. L'altro \u00e8 il Principe Goltana. Larg \u00e8 rappresentato dalla criniera di Leone Bianco ed \u00e8 difeso dai Cavalieri Hokuten.\nPrima della Lion War.\nDopo la morte di Balbanes Beoulve, Larg prese il suo figlio maggiore, Dycedarg, come assistente personale, e il secondo figlio, Zalbag, divenne leader degli Hokuten. Quando Ramza, il pi\u00f9 giovane degli eredi di Balbanes, non obbedisce agli ordini di Dycedarg e decide di salvare il Marquis Elmdor dai Death Corps, Larg loda Ramza nonostante le obiezioni di Dycedarg.\nNon \u00e8 chiaro cosa sapesse Larg a proposito del rapimento della Principessa Ovelia, rapita usando Hokuten camuffati da Nanten per ingannare Goltana. In realt\u00e0, infatti, l'artefice del rapimento era Dycedarg, ed era stato sempre lui ad ingaggiare Delita, non sapendo che per\u00f2 fosse un agente segreto di Goltana. Ad ogni modo, Larg aveva interesse ad uccidere Ovelia, in modo che Orinas diventasse Re e lui reggente. Se invece Ovelia fosse diventata Regina, il reggente sarebbe stato Goltana.\nLion War e morte.\nIn seguito all'improvvisa morte del Re, sia Larg che Goltana propongono i loro protetti come candidati, dando vita alla Lion War, che culmin\u00f2 con la Battaglia di Bethla Garrison, in cui gli Hokuten assaltarono la fortezza dei Nanten. Durante la battaglia, venne chiamato un ingegnere di nome Balk per avvelenare col Mosfungus gli Hokuten, il che indebol\u00ec le forze di Larg e Dycedarg.\nDycedarg, avvelenato in maniera minore rispetto a Larg, lo vede morente in cima alla collina. Larg vorrebbe essere curato, ma Dycedarg lo tradisce e lo pugnala. Prima di morire Larg accusa Dycedarg di aver ucciso Balbanes, portando Zalbag a sospettare del fratello.\nPrincipe Druksmald Goltana.\nIl Principe Goltana \u00e8 uno dei due nobili rivali che tentano di salire al potere. L'altro \u00e8 il Principe Larg. Goltana \u00e8 rappresentato dalla criniera di Leone Nero ed \u00e8 difeso dai Nanten Knights.\nI piani del Principe Goltana per salire al trono includono la Principessa Ovelia, uno dei due potenziali eredi al trono. Se Ovelia diventasse Regina, Goltana potrebbe poi diventare reggente. Tuttavia se Orinas diventasse Re, Larg sarebbe reggente. L'assistente di Larg, Dycedarg Beoulve, tenta di rapire Ovelia dal Monastero di Orbonne e di ucciderla, ma non \u00e8 a conoscenza che il rapitore, Delita Hyral, \u00e8 un agente segreto al lavoro per Goltana. Delita rapisce Ovelia, ma poi la affida ad Agrias, tuttavia dopo gli avvenimenti che vedono la morte di Draclau al castello di Lionel Ovelia torna nelle mani di Delita.\nIn seguito alla morte del Re, sia Larg che Goltana propongono i loro candidati al trono, facendo scoppiare la Lion War, che culmina nella battaglia di Bethla Garrison, dove Hokuten assaltano la fortezza dei Nanten. Durante la battaglia, un ingegnere di nome Balk, al servizio della Chiesa di Murond Glabados, che ha segretamente preparato la guerra, infetta i soldati Hokuten con il veleno Mosfungus, facendo sembrare ormai prossima la vittoria dei Nanten, Ma sopraggiunge Ramza, che porta la battaglia ad un punto morto, aprendo i condotti della diga di Bethla Garrison. A questo punto Delita tradisce Goltana e lo uccide, facendo ricadere la colpa su Cid."}
{"id": "1205836", "revid": "72396", "url": "https://it.wikipedia.org/wiki?curid=1205836", "title": "Sar\u00e0 perch\u00e9 ti amo/Bello l'amore", "text": "Sar\u00e0 perch\u00e9 ti amo/Bello l'amore \u00e8 un singolo dei Ricchi e Poveri del 1981. Entrambe le canzoni, rispettivamente lato A e lato B, sono tratte dall'album \"E penso a te\", il primo long-playing pubblicato dalla band come trio (il secondo per l'etichetta Baby Records).\n\"Sar\u00e0 perch\u00e9 ti amo\".\nStoria.\n\u00c8 forse la loro canzone pi\u00f9 conosciuta. Venne presentata al Festival di Sanremo nel 1981, dove si classific\u00f2 quinta. Fu scritta per il testo da Enzo Ghinazzi, in arte Pupo e Daniele Pace, mentre la musica \u00e8 del Maestro Dario Farina, tutti in forza all'etichetta milanese che riusc\u00ec a riportare i Ricchi e Poveri, che negli ultimi anni risultavano in penombra sulla scena musicale italiana, al massimo della celebrit\u00e0. La popolarit\u00e0 di questo pezzo, difatti, super\u00f2 ogni aspettativa: divenne il singolo in italiano pi\u00f9 venduto dell'anno in Italia, dove rimase in cima alle classifiche settimanali per nove settimane (dal 3 marzo al 28 giugno, non consecutive). La canzone consacr\u00f2 il gruppo a livello internazionale, avendo larga eco nell'America Latina e in tutta Europa: \u00e8 stata infatti oggetto di numerosissime cover e diversi adattamenti in lingua (soprattutto in spagnolo: \"Ser\u00e1 porque te amo\", anche cantato per Thal\u00eda nel suo disco \"Lunada\", 2008). \u00c8 stata inoltre utilizzata come colonna sonora di varie pellicole cinematografiche, tra le quali \"L'effront\u00e9e - Sar\u00e0 perch\u00e9 ti amo?\", con Charlotte Gainsbourg del 1985 e \"Alta Tensione\" del 2003, nonch\u00e9 di \"Love Is All You Need\", commedia romantica del 2012 con Pierce Brosnan e compare, inoltre, in un passaggio del film italiano del 2007 \"Una moglie bellissima\" di e con Leonardo Pieraccioni.\nIl brano fu il primo presentato a Sanremo dal gruppo nella formazione ridotta a tre, dopo la defezione dell'altra cantante, Marina Occhiena, che aveva abbandonato il quartetto, dopo una furiosa lite con Angela Brambati, proprio nel corso delle prove per il Festival di Sanremo del 1981. La Occhiena avrebbe dovuto partecipare con gli altri tre membri, cantando proprio \"Sar\u00e0 perch\u00e9 ti amo\", il brano con cui la band avrebbe in s\u00e9guito raggiunto il massimo della notoriet\u00e0 (ben noti i documenti d'archivio della RAI, che, nel corso dei vari TG precedenti e seguenti il Festival di quei giorni, mostr\u00f2 spesso le immagini del gruppo durante le prove, prima come quartetto e poi come trio, sempre alle prese con l'esecuzione del pezzo per la gara di quell'anno).\nSe inizialmente fu lei a voler andarsene, successivamente fu sempre lei a pretendere di riappropriarsi del suo ruolo, ma i tre superstiti decisero di allontanarla dalla formazione dopo aver scoperto la sua presunta relazione con l'allora compagno di vita di Angela. La sua uscita non fu pacifica, si dovette agire per vie legali e la causa, vinta da Marina, avrebbe dovuto reintegrarla nel gruppo e nella gara, ma cos\u00ec non fu. Al termine della gara musicale, Angela convinse i due uomini a proseguire l'attivit\u00e0 in tre senza andare alla ricerca di una sostituta come invece era loro intenzione fare. Questa decisione le diede ragione: nella loro prima esibizione in veste di trio, il pubblico dell'Ariston acclam\u00f2 con grida il nome di \"Angela\" e port\u00f2 al successo \"Sar\u00e0 perch\u00e9 ti amo\".\nIl pezzo \u00e8 stato il primo dei quattro singoli tratti dall'album \"E penso a te\", pubblicato dai Ricchi e Poveri nel 1981. Il 45 giri ebbe una prima scarna copertina (scelta probabilmente obbligata da parte del reparto grafico della Baby Records dopo l'improvvisa fuoriuscita dal gruppo di Marina), in seguito sostituita, nella ristampa, da una nuova cover, raffigurante stavolta il trio (foto utilizzata anche per il retro del long-playing \"E penso a te\"). Gli altri singoli del 33 giri furono le due ballate \"M'innamoro di te\", un lento molto romantico, e \"Come vorrei\", sigla di Portobello (noto programma TV di Enzo Tortora), seguite da un brano ballabile intitolato \"Made in Italy\", molto popolare sia in Italia che all'estero.\nLa versione spagnola: \"Ser\u00e1 porque te amo\".\nNel 1981 il gruppo incise il pezzo in Spagna in lingua spagnola. Con l'adattamento e la traduzione in lingua divent\u00f2 \"Ser\u00e1 porque te amo\" e venne distribuito su 45 giri e poi incluso nell'album \"Me enamoro de ti\". Successivamente il 45 giri arriv\u00f2 in America latina e negli Stati Uniti d'America.\nLe versioni inglesi.\nNel 1981 i tre realizzarono anche la corrispondente versione inglese, \"Because i love you\", inserita nel 33 giri \"I think of you\" per il mercato bulgaro. L'anno successivo eseguirono una nuova versione inglese, \"Make it with me\", che venne incisa su 45 giri e distribuita nel Regno Unito.\nCover.\nDel brano \"Sar\u00e0 perch\u00e9 ti amo\" sono state realizzate varie versioni cover:\nColonne sonore.\n\"Sar\u00e0 perch\u00e9 ti amo\" fa parte della colonna sonora delle seguenti pellicole cinematografiche:\nIl musical.\nDalla canzone ha preso vita anche Sar\u00e0 perch\u00e9 ti amo...una canzone e molto di pi\u00f9!, un musical basato sulle canzoni dei Ricchi e Poveri, scritto e diretto da Alfonso Lambo e prodotto da Kansas Dj Produzioni. Il musical debutta con successo al Teatro Nazionale di Milano il 6 marzo 2015 e vi rimane sino al 15.\nLo spettacolo racconta il Bel Paese, fra moda, cucina, sentimenti e musica. Il suo slogan \u00e8 \"Lasciatevi innamorare\". Infatti, in \"Sar\u00e0 perch\u00e9 ti amo\" si intrecciano quattro storie d'amore. Il protagonista \u00e8 Marco, un ragazzo che abbandona la campagna toscana per trasferirsi a Milano e realizzare le proprie aspirazioni. In citt\u00e0 rivede la sua amica d'infanzia, conosce i suoi amici e trova l'amore.\nGli attori protagonisti sono Bruno De Bortoli, Giada D'Auria, Andrea Verzicco (anche coreografo del musical), Altea Russo, Paola Ciccarelli, Fabrizio Corucci, Lucia Blanco, Tiziana Lambo, Giorgio Camandona, Andrea Rossi ed Eleonora Lombardo.\nI brani scelti per la scaletta dello spettacolo sono:\nFine Spettacolo.\nIn seguito, tali brani vengono inclusi nell'album \"Sar\u00e0 perch\u00e9 ti amo (il musical)\", uscito il 10 marzo, prodotto da Mario Allione per le edizioni musicali FMA e distribuito da Self. La direzione musicale \u00e8 affidata a Paola Bertassi e gli arrangiamenti sono opera di Davide Marchi. A pochi giorni dalla pubblicazione, il disco si \u00e8 piazzato alla decima posizione della Top 10 degli album pi\u00f9 venduti su iTunes.\n\"Bello l'amore\".\n\u00c8 il brano musicale registrato sul lato B del 45 giri. \u00c8 stato scritto da Cristiano Minellono e dai membri maschili del trio, Angelo Sotgiu e Franco Gatti. Nella versione spagnola viene rinominato \"Superamor\".\nDettagli pubblicazione.\nPubblicazione &amp; Copyright: 1981 - Baby Records - Milano.\nDistribuzione: CGD - Messaggerie Musicali S.p.A. - Milano.\nClassifiche.\nIl 45 giri \"Sar\u00e0 perch\u00e9 ti amo\" resta in vetta alla classifica italiana per dieci settimane, su diciannove di permanenza nella Top Ten (ossia per otto mesi), conquistandosi il titolo di singolo italiano pi\u00f9 venduto del 1981 con pi\u00f9 di un milione di copie. Il brano scala i vertici delle classifiche anche all'estero: per cinque mesi in Belgio e Francia, tre in Austria, quattro in Germania e ben sei mesi in Spagna. Complessivamente il singolo ha venduto oltre 7 milioni di copie. Se ne certificano 1.022.000 solo in Francia, Paese in cui ritrova una seconda stagione di successo nel 1985, in seguito all'uscita del film \"L'effront\u00e9e\", nel quale il brano era parte integrante della colonna sonora. Alla fine del 1981 \"Sar\u00e0 perch\u00e9 ti amo\" \u00e8 la canzone di lingua italiana pi\u00f9 acquistata in Francia. La medesima cosa accade l'anno seguente in Spagna, mentre in Svizzera si aggiudica il secondo posto, superata da \"Maledetta primavera\" di Loretta Goggi."}
{"id": "1205839", "revid": "92723", "url": "https://it.wikipedia.org/wiki?curid=1205839", "title": "Santuario di San Gabriele dell'Addolorata", "text": "Il santuario di San Gabriele dell'Addolorata \u00e8 un santuario della Chiesa cattolica che si trova ai piedi del Gran Sasso d'Italia, nel comune di Isola del Gran Sasso d'Italia, in provincia di Teramo (Abruzzo). Il complesso comprende 4 strutture principali: \nStoria.\nVerso il 1215, san Francesco d'Assisi fond\u00f2 un convento per il suo ordine francescano, nel comune di Isola del Gran Sasso d'Italia, dove rimase fino al tempo delle soppressioni napoleoniche; tale convento \u00e8 l'attuale Santuario di San Gabriele.\nA quanto sembra il santo di Assisi trov\u00f2 alle falde del Gran Sasso un'edicola dedicata alla Madonna Annunziata da cui, probabilmente nel 1216, inizi\u00f2 la costruzione di un convento e di una chiesa dedicata all'Immacolata. Nel 1809 il convento fu abbandonato dai seguaci di san Francesco, in seguito alla soppressione degli ordini religiosi del periodo napoleonico e il loro posto fu preso nel 1847 dai Passionisti.\nRestano oggi, dell'originario edificio, il \"Pozzo di San Francesco\" e, al piano terra di quello che un tempo era il convento, il refettorio e il chiostro con i portali in pietra del XVI secolo e con una serie di affreschi del XVII secolo che raffigurano scene della vita di san Francesco.\nL'urna con i resti mortali di san Gabriele dell'Addolorata, un tempo conservata nella vecchia chiesa, \u00e8 stata traslata nel nuovo santuario. Papa Giovanni Paolo II inaugur\u00f2 la cripta con la tomba il 30 giugno 1985.\nNel luglio del 1929 papa Pio XI aveva elevato il vecchio santuario alla dignit\u00e0 di basilica minore.\nDescrizione.\nVecchio santuario.\nLa chiesa ha pianta basilicale con una facciata monumentale costituita da un portico sorretto nella parte centrale da due gruppi di tre colonne ciascuno disposte a triangolo. L'entrata in marmo ha tre portali di cui il centrale maggiore sormontato da un architrave dipinto.\nLa facciata vera e propria \u00e8 decorata da due statue di santi collocate lateralmente sopra al portico, sopra il quale si erge la loggia caratterizzata da un solo ampio arco centrale sorretto da due colonne. Al fianco dell'arco, usato per le benedizioni, sono ritratte due scene importanti della vita di San Gabriele dell'Addolorata. L'architrave della facciata \u00e8 in stile tempio greco, con dipinto San Gabriele attorniano dagli angeli. Altre tre statue decorano l'architrave.\nAl fianco della facciata ci sono due edifici che ospitano la Confraternita di San Gabriele e coprono la chiesa vera e propria. Appare solo un campanile a vela, mentre alla destra, guardando verso la facciata, c'\u00e8 il campanile moderno. Sopra il transetto sorge una cupola celeste slanciata e snella nel diametro. Una seconda cupola sta nel tempietto originale della chiesa, quello usato da San Gabriele in vita. Ha aspetto barocco. Tra l'edificio di sinistra, la facciata e il corpo del santuario vi \u00e8 un giardino con portico.\nL'interno \u00e8 a tre navate e ha aspetti barocchi. Le volte sono dipinte in celeste, mentre sulle cappelle non ci sono elementi artistici rilevanti. L'abside \u00e8 decorata alla maniera paleocristiana con i santi ritratti in logge finte. Sulla lunetta superiore c'\u00e8 San Gabriele tra due Angeli Annunciatori: San Gabriele e San Michele. Le colonne sono decorate da capitelli ionici.\nIn fondo alla chiesa, al piano sottoterraneo c'\u00e8 la cripta con il corpo del santo. La cripta \u00e8 realizzata in falso stile gotico con marmoree arcate strette ed elevate, rabescate in oro in cui sono ritratti angeli in preghiera.\nNuovo santuario.\nLa costruzione inizi\u00f2 il 26 febbraio 1970, sotto la direzione dell\u2019ingegnere Rino Rossi, per garantire maggior presenza di pellegrini. I progetti furono elaborati dagli \u201c\"Studi Associati Buttura-Massoni\"\u201d di Milano negli anni \u201960, durante il Concilio Vaticano II. I lavori furono affidati prima all\u2019impresa di costruzioni B. Di Pietro e C. di Roma e poi alla ditta Valerii di Montorio al Vomano (TE). L'architetto Eugenio Abruzzini supervision\u00f2 il nuovo progetto dal 1983 al 2000, finch\u00e9 i lavori non si compirono nel 2014.\nIl santuario \u00e8 realizzato come una grande croce greca con quattro braccia snelle, ma che si collegano per via di ampi ventagli, ciascun capo del braccio all'altro. La copertura del tetto \u00e8 in ferro e poggia sopra l'entrata dell'edificio che ha pianta quadrata in cemento. Sopra questa sta la croce di ferro. Le vetrate sono di colore verde, collocate in maniera ritmica ed hanno forma rettangolare.\nL'interno ha copertura lignea sul tetto ed \u00e8 molto geometrizzato, dacch\u00e9 tutte e tre le entrate principali portano all'altare. Esso si trova al centro della chiesa, poggiante su una piattaforma di marmo che ha forma di rombo, mentre l'abside \u00e8 riconoscibile da una decorazione di vetro rossiccia. Presso l'altare ci sono decorazioni di marmo in stile barocco raffiguranti Ges\u00f9 Crocifisso e lo Spirito Santo, realizzate nel 2008, venerato da due donne, tra le quali Madre Teresa di Calcutta.\nLa chiesa \u00e8 stata provvista nel 2012 di un organo a canne fabbricato nel 1961 dalla ditta tedesca Sp\u00e4th (\"Opus 737\") e installato da Claudio Anselmi Tamburini, che in tale occasione ha aggiunto tre nuovi registri; si articola in unico corpo, su cantoria angolare tra navata e transetto di destra. Lo strumento conta 3200 canne per un totale di 49 registri distribuiti su tre manuali, la trasmissione \u00e8 elettrica.\nLa devozione.\nIl santuario di San Gabriele dell'Addolorata \u00e8 una meta di pellegrinaggio molto cara ai giovani. Due gli appuntamenti principali: uno nel mese di marzo, a cento giorni dall'esame di stato, per prendere il diploma di scuola media superiore, in cui migliaia di studenti provenienti dall'Abruzzo e dalle Marche, arrivano al santuario, per pregare per un buon esito dell'esame, e nel quale vengono benedette le penne; ed un altro nell'ultima settimana di agosto, in cui viene celebrata la tendopoli durante la quale centinaia di giovani (ma anche meno giovani) si accampano per cinque giorni, dando vita ad un meeting religioso.\nTra i celebri visitatori del santuario, papa Giovanni Paolo II e l'allora prefetto della Congregazione per la dottrina della fede, Joseph Ratzinger. Il ricordo di queste visite \u00e8 testimoniato dalle foto esposte nel nuovo santuario.\nArte.\nIl moderno santuario, realizzato su progetto della scuola di Gio Ponti e completato dall'architetto Eugenio Abruzzini, ospita pregevoli esempi di arte sacra contemporanea di artisti come Enrico Accatino, Ugolino da Belluno, Guido Strazza, Tito Amodei, Nino Di Simone."}
{"id": "1205840", "revid": "1442080", "url": "https://it.wikipedia.org/wiki?curid=1205840", "title": "Ernst Happel", "text": "Considerato uno dei migliori allenatori di ogni epoca, \u00e8 stato il primo di cinque allenatori (oltre a Carlo Ancelotti, Ottmar Hitzfeld, Jos\u00e9 Mourinho e Jupp Heynckes) che hanno vinto la Coppa dei Campioni con due club diversi, nello specifico il nel 1969-1970 e l' nel 1982-1983. Insieme con Jos\u00e9 Mourinho, Carlo Ancelotti, Giovanni Trapattoni, Tomislav Ivi\u0107 ed Eric Gerets, \u00e8, inoltre, uno dei sei allenatori capaci di vincere il campionato in almeno quattro nazioni diverse.\nCarriera.\nGiocatore.\nHappel entr\u00f2 giovanissimo nel settore giovanile del Rapid Vienna, con cui debutt\u00f2 nel 1942 a soli 17 anni. Atletico e abile nel palleggio, divenne presto un beniamino dei tifosi, che lo soprannominarono \"Aschyl\", per la somiglianza ad un attore turco, e \"der Zauberer\", il mago. Con i viennesi vinse i primi titoli, il campionato e la coppa nazionale, nel 1946, le prime manifestazioni organizzate dalla ricostituzione dell'Austria dopo il conflitto mondiale. Un suo gol al 90\u00ba valse l'affermazione nella finale di Mitropa Cup del 1951.\nConta 51 presenze con la nazionale austriaca, con la quale disput\u00f2 due fasi finali dei mondiali. Raggiunse il terzo posto al campionato mondiale del 1954 in Svizzera. In patria, dopo il bruciante 1-6 in semifinale contro la , fu ingiustamente accusato di essere stato comprato, assieme all'amico portiere Zeman, e per tre anni rinunci\u00f2 alle chiamate della nazionale. A fine carriera disput\u00f2 anche il campionato mondiale del 1958 in Svezia.\nA livello di club gioc\u00f2 per 14 anni nel Rapid Vienna, dal 1943 al 1954 e dal 1956 al 1959, vincendo il campionato austriaco per ben 7 volte e costituendo un formidabile duo difensivo con Gerhard Hanappi, agendo prima da stopper e poi da libero. Dal 1954 al 1956 gioc\u00f2 nel Racing Parigi, in Francia.\nAllenatore.\nDopo il ritiro dall'attivit\u00e0, Happel divenne uno dei migliori allenatori di sempre. Vinse il campionato nazionale in quattro paesi diversi, primo in Europa ed eguagliato poi da Giovanni Trapattoni, Tomislav Ivi\u0107, Jos\u00e9 Mourinho e Carlo Ancelotti. Inoltre port\u00f2 due squadre diverse alla vittoria in Coppa dei Campioni, anche in questo caso primo in Europa, eguagliato poi da Ottmar Hitzfeld, Jos\u00e9 Mourinho, Jupp Heynckes e Carlo Ancelotti. Nonostante la finale persa con il Bruges nel 1978, a tutt'oggi \u00e8 l'unico allenatore ad aver disputato tre finali di Coppa dei Campioni con tre squadre diverse (Feyenoord, Bruges ed Amburgo). Infine condusse i al secondo posto al campionato mondiale del 1978. La sua prima squadra fu l'ADO Den Haag, nel 1962, club che port\u00f2 alla vittoria in Coppa dei Paesi Bassi nel 1967-1968 contro l' di Rinus Michels (alla quarta finale raggiunta).\nNel 1967, con l'ADO Den Haag nelle vesti del San Francisco Golden Gate Gales, partecipa all'unica edizione del campionato dell'United Soccer Association, lega calcistica nordamericana che poteva fregiarsi del titolo di campionato di Prima Divisione su riconoscimento della FIFA, nel 1967: quell'edizione della Lega fu disputata utilizzando squadre europee e sudamericane in rappresentanza di quelle USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League. I Golden Gate Gales non superarono le qualificazioni per i \"play-off\", chiudendo la stagione al secondo posto della Western Division.\nDopo il Den Haag allen\u00f2 il Feyenoord, campione d'Olanda e reduce dal \"double\" del 1968-1969, conducendolo alla vittoria della Coppa dei Campioni del 1989-1970 e la Coppa Intercontinentale del 1970. Con la squadra di Rotterdam vinse anche il campionato nel 1970-1971.\nAl mondiale del 1978 in Argentina, Happel fu il commissario tecnico della nazionale olandese, con la quale raggiunse la finale contro l', poi persa. Sempre uomo di poche parole, si dice che il discorso d'incoraggiamento nel pre-partita della finale 1978 sia stato solo: \u00absignori, due punti\u00bb. Curioso il fatto che egli fu il \"giustiziere\" proprio della nazionale del proprio paese, l'Austria, sconfitta dai Paesi Bassi con un sonoro 5-1.\nNella sua carriera come allenatore Happel lavor\u00f2 per diversi club, tra i quali il Siviglia, il Bruges, con il quale vinse il campionato belga tre volte e raggiunse la finale di Coppa UEFA nel 1975-1976 e quella di Coppa dei Campioni 1977-1978, entrambe perse contro il Liverpool, e l'Amburgo, guidato dal 1981 al 1987, vincendo la Bundesliga nel 1981-1982 e nel 1982-1983, la Coppa di Germania nel 1986-1987 e, nel 1982-1983, di nuovo la Coppa dei Campioni, tredici anni dopo il trionfo col Feyenoord.\nNel 1987 Happel ritorn\u00f2 in Austria come allenatore dello Swarovski Tirol. Con questi vinse il campionato austriaco altre due volte (1988-1989 e 1989-1990) prima di diventare CT dell' all'inizio del 1992. Nel novembre dello stesso anno scomparve, stroncato da un cancro, all'et\u00e0 di 66 anni. Dopo la sua morte il pi\u00f9 grande stadio d'Austria, lo stadio Prater di Vienna, \u00e8 stato ridenominato in suo onore stadio Ernst Happel.\nNel 1999 i tifosi del Rapid Vienna lo hanno eletto secondo miglior giocatore del Rapid del secolo (\"Rapidler des Jahrhunderts\").\nStatistiche.\nAllenatore.\nClub.\n\"In grassetto le competizioni vinte.\""}
{"id": "1205841", "revid": "339392", "url": "https://it.wikipedia.org/wiki?curid=1205841", "title": "Lanciatore SYLVER", "text": ""}
{"id": "1205843", "revid": "80648", "url": "https://it.wikipedia.org/wiki?curid=1205843", "title": "Santuario di San Gabriele", "text": ""}
{"id": "1205846", "revid": "287204", "url": "https://it.wikipedia.org/wiki?curid=1205846", "title": "Stadio Aldo Invernici", "text": "Lo stadio Aldo Invernici \u00e8 un impianto sportivo di Brescia. Esso ospita gli incontri interni del Rugby Brescia.\nStruttura e ubicazione.\nLo stadio si trova nel quartiere San Polo, a sud del centro di Brescia. Dispone di un campo da gioco ed uno da allenamento, entrambi in erba naturale. La struttura comprende una tribuna coperta con una capienza di spettatori, spogliatoi che possono contenere fino a 200 atleti, sale riunioni, bar e ristorante.\nNome dell'impianto.\nLo stadio \u00e8 intitolato ad Aldo Invernici, ex commissario tecnico della Nazionale ed ex presidente della Federazione Italiana Rugby."}
{"id": "1205848", "revid": "339392", "url": "https://it.wikipedia.org/wiki?curid=1205848", "title": "Stadio Invernici Brescia", "text": ""}
{"id": "1205850", "revid": "14691", "url": "https://it.wikipedia.org/wiki?curid=1205850", "title": "National West Coast Recreation Area", "text": ""}
{"id": "1205852", "revid": "174852", "url": "https://it.wikipedia.org/wiki?curid=1205852", "title": "Neopitagorici", "text": ""}
{"id": "1205855", "revid": "767487", "url": "https://it.wikipedia.org/wiki?curid=1205855", "title": "Dashboard Confessional", "text": "I Dashboard Confessional sono un gruppo musicale emo/alternative rock statunitense formatosi nel 1999 a Boca Raton, in Florida, retto principalmente dal cantante e chitarrista Christopher Ender Carrabba. Il gruppo ha vinto l'MTV2 Award agli MTV Video Music Awards con la canzone \"Screaming Infidelities\" nel 2002 e ha partecipato a diverse colonne sonore quali \"Shrek 2\" e \"Spider-Man 2\".\nStoria del gruppo.\nNascita del gruppo.\n\u00c8 all'et\u00e0 di quindici anni che Christopher Ender Carrabba riceve in regalo la sua prima chitarra, tuttavia solo dopo aver terminato gli studi alla high school inizia a pensare seriamente di entrare nel mondo della musica. Per un paio d'anni suona cos\u00ec nel gruppo \"The Vacant\" e intanto lavora come insegnante elementare in Florida.\nDopo lo scioglimento del gruppo, Carrabba decide di entrare a far parte dei \"The Agency\" e con loro pubblica un album. Saranno per\u00f2 gli stessi membri ad incoraggiarlo ad intraprendere la carriera solista, rimanendo positivamente impressionati dalle registrazioni acustiche di Carrabba.\nEgli per\u00f2, al momento dello scioglimento del gruppo, decide anche questa volta di posticipare la carriera solista e di entrare a far parte di un gruppo emo, i Further Seems Forever, con cui incide un album, \"The Moon is Down\".\nSiamo nel 1999, ed \u00e8 in questo anno che nascono i Dashboard Confessional come side project di Chris Carrabba, allora ancora membro dei Further Seems Forever. Il nome \"Dashboard Confessional\" deriva proprio da una delle sue canzoni, \"The Sharp Hint of New Tears\", che contiene il testo \"On the way home/This car hears my confessions.\" Al contrario per\u00f2 di ci\u00f2 che normalmente si crede, il nome \"Dasboard Confessional\" si riferiva inizialmente soltanto a Chris Carabba, dal momento che egli pensava originariamente ad un progetto solista. Ci\u00f2 nonostante Carrabba ha spesso portato con s\u00e9 in tour degli amici, incluso l'ex componente dei Further Seems Forever Jerry Castellanos.\nNel 2002 Carrabba decide quindi di rendere permanente la formazione, che attualmente comprende Chris Carrabba (voce e chitarra), John Lefler (chitarra), Scott Schoenbeck (basso, in precedenza membro dei The Promise Ring) e Mike Marsh (batteria). Oltre a questi, anche l'amico di Chris e chitarrista John Ralston e la violinista Susan Sherouse hanno partecipato spesso a registrazioni ed esibizioni.\nIl successo.\nDopo l'uscita nel 2000 del suo primo EP da solista, Chris Carrabba viene messo sotto contratto dalla Vagrant Records e nello stesso anno esce il primo album \"The Places You Have Come To Fear The Most\", contenente canzoni principalmente composte da chitarra e voce.\nNel 2001 esce il secondo album \"The Swiss Army Romance\", lavoro sempre acustico con sonorit\u00e0 emo.\nNel 2002 esce il live \"MTV Unplugged 2.0\"; c'\u00e8 da notare che i Dashboard Confessional sono in questo caso uno dei pochi gruppi che, nonostante i modesti numeri di vendite, siano riusciti a partecipare ad un MTV Unplugged.\nIl successivo album, nel 2003, segner\u00e0 una leggera inversione di rotta: \"A Mark, a Mission, a Brand, a Scar\" si allontana infatti dai tipici suoni acustici: Chris Carrabba si avvale questa volta della collaborazione di alcuni amici al basso, alla batteria e nei cori di sottofondo, mentre l'album viene prodotto da Gil Norton (gi\u00e0 produttore di Foo Fighters e Pixies).\nI Dashboard Confessional collaborano intanto ad alcune colonne sonore di film: nel 2004 esce il singolo \"Vindicated\", presente nella colonna sonora di Spider-Man 2, mentre \"As Lovers Go\" fa parte della colonna sonora di Shrek 2.\nNel maggio del 2005 i Dashboard Confessional tornano in studio per registrare il loro quinto album, avvalendosi della collaborazione di Daniel Lanois, gi\u00e0 co-produttore di album come \"So\" di Peter Gabriel e \"The Joshua Tree\" degli U2, nonch\u00e9 produttore di \"Time Out of Mind\" di Bob Dylan.\nIl 27 giugno 2006 esce quindi \"Dusk and Summer\" e il primo singolo \u00e8 \"Don't Wait\", seguito da \"Stolen\". Sar\u00e0 proprio \"Stolen\" che, a distanza di pi\u00f9 di un anno, verr\u00e0 pubblicato come singolo, stavolta in duetto con il gruppo tedesco Juli. Il singolo esce il 20 luglio 2007. quest'ultima canzone verr\u00e0 in seguito utilizzata in 'un amore di testimone' nella scena finale del film.\nIl quinto album in studio, \"The Shade of Poison Trees\" \u00e8 uscito il 2 ottobre 2007, seguito il 10 novembre 2009 da \"Alter the Ending\"."}
{"id": "1205862", "revid": "118031", "url": "https://it.wikipedia.org/wiki?curid=1205862", "title": "Porz\u00fbs", "text": ""}
{"id": "1205868", "revid": "6923", "url": "https://it.wikipedia.org/wiki?curid=1205868", "title": "Stadtbus Winterthur", "text": "La Stadtbus Winterthur \u00e8 l'azienda svizzera che svolge il servizio di trasporto pubblico nella citt\u00e0 di Winterthur e nel suo circondario, sostituendo dal giugno 2004 la precedente e storica \"Winterthurer Verkehrsbetriebe\" (WV).\nEsercizio.\nL'azienda gestisce 12 linee urbane (3 filovie e 9 autolinee), 6 notturne e 10 regionali.\nParco aziendale.\nLa flotta \u00e8 costituita da 31 filosnodati, da 30 autobus e da 31 autosnodati con la caratteristica livrea bianco-rossa.\nSede legale.\nLa sede \u00e8 a Winterthur in T\u00f6sstalstrasse 86."}
{"id": "1205875", "revid": "486946", "url": "https://it.wikipedia.org/wiki?curid=1205875", "title": "Stadio Romeo Anconetani", "text": ""}
{"id": "1205885", "revid": "58775", "url": "https://it.wikipedia.org/wiki?curid=1205885", "title": "Anello aperto", "text": ""}
{"id": "1205886", "revid": "30610", "url": "https://it.wikipedia.org/wiki?curid=1205886", "title": "Anello chiuso", "text": ""}
{"id": "1205887", "revid": "767487", "url": "https://it.wikipedia.org/wiki?curid=1205887", "title": "J\u00e9r\u00e9my Mathieu", "text": "Carriera.\nClub.\nSochaux e Tolosa.\nCresciuto nel , debutta in prima squadra nel 2002 e nel 2005 passa al Tolosa.\nNella stagione 2006-2007 \u00e8 uno dei principali artefici, insieme allo svedese Johan Elmander, della storica qualificazione in Champions League del Tolosa. La buona stagione gli consente di ottenere anche la convocazione nella Nazionale francese. Molte squadre si interessano a lui, ma il club francese chiede 15 milioni di euro e l'affare tramonta.\nNel 2007-2008 Mathieu, anche a causa della crisi tecnica e finanziaria del suo club, non riesce a brillare, finendo spesso in panchina e non riconfermandosi ad alti livelli. L'annata storta gli costa il di Austria e Svizzera.\nValencia.\nIl 13 giugno 2009 viene acquistato dal Valencia, di cui diventa vice-capitano e nell'ultima stagione capitano a causa del poco impiego di Ricardo Costa.\nBarcellona.\nIl 23 luglio 2014 viene acquistato dal Barcellona per circa 20 milioni di euro. Il giocatore firma un contratto di quattro anni con opzione per il quinto. Si laurea campione di Spagna col Barcellona il 17 maggio 2015, grazie alla vittoria in trasferta per 1 a 0 sull' e campione d'Europa vincendo la Champions League con il risultato di 3-1 in finale contro la Juventus.\nSporting Lisbona.\nIl 7 luglio 2017 viene ufficializzato il suo trasferimento allo Sporting Lisbona, con la quale firma un contratto di due anni con la societ\u00e0 polisportiva portoghese, con una clausola rescissoria di 60 milioni di euro. L'11 gennaio 2020 gioca la sua 100\u00aa partita con la maglia dello Sporting. Il 25 giugno seguente, dopo un grave infortunio subito il giorno prima al ginocchio sinistro, annuncia il ritiro dal calcio giocato.\nNazionale.\nL'11 novembre 2011 esordisce con la maglia della nazionale francese nell'amichevole contro gli Stati Uniti vinta per 1-0.\nViene convocato per gli Europei 2016 in Francia, ma non pu\u00f2 parteciparvi per infortunio e viene sostituito da Samuel Umtiti. Nell'ottobre dell'anno 2016-2017 d\u00e0 l'addio alla nazionale, per via del suo scarso impiego, definendo la sua esperienza in nazionale come \"poco felice\".\nStatistiche.\nPresenze e reti nei club.\n\"Statistiche aggiornate al 25 giugno 2020.\""}
{"id": "1205891", "revid": "1543377", "url": "https://it.wikipedia.org/wiki?curid=1205891", "title": "Coralligeno", "text": "Per coralligeno si intende una biocenosi di organismi bentonici calcarei (vegetali e animali) che colonizza rocce e fondali rocciosi (ma anche sabbiosi) poco illuminati tra i 25 e i 200 metri di profondit\u00e0.\nPi\u00f9 semplicemente si tratta di un tipo di concrezione detritica su substrato duro costituita da svariati tipi di organismi animali e vegetali (alghe calcaree) che hanno la particolarit\u00e0 di fissare il carbonato di calcio.\nStudi.\nIl termine, usato con una certa ambiguit\u00e0 , \u00e8 stato citato in vari studi nel corso degli anni.\nUn primo riferimento risale al 1883 (Marion ), a proposito delle concrezioni del golfo di Marsiglia tra i 30 e i 50 metri riguardanti il \"Corallium rubrum\" (da qui il nome francese \"graviers coralligenes\", tra l'altro non del tutto appropriato in quanto il \"C. rubrum\" non \u00e8 caratteristico di questo tipo di substrato ma vi cresce solo in punti in cui si presentano condizioni favorevoli ), studi poi ripresi in seguito da un altro biologo, Pruvot, nel 1894. Studi pi\u00f9 recenti (Ros, 1984 e Gili e Ros, 1985) tentarono senza particolare successo di schematizzare le varie formazioni coralligene in 9 tipi, secondo la specie dominante.\nNel 1990 Klaus L\u00fcning lo descrisse come una \"bioconcrezione prodotta da alghe calcaree e animali fissatori\", definizione tra le pi\u00f9 appropriate.\nOrganismi della biocenosi.\nTra le specie vegetali che possono costituire il coralligeno vi sono le alghe rosse coralline delle famiglie Corallinaceae (\"Lithophyllum lichenoides\", \"Jania rubens\" e \"Mesophyllum lichenoides\", una delle costitutrici principali della biocenosi) e Peyssonneliaceae (\"Peyssonnelia squamaria\" e \"Peyssonnelia rubra\") ma anche \"Halimeda tuna\", \"Dictyota dichotoma\", \"Halopteris filicina\", \"Aglaozonia parvula\", \"Zanardinia typus\", \"Laurencia obtusa\", \"Flabellia petiolata\" e \"Womersleyella setacea\".\nTipici organismi animali che popolano e contribuiscono alla crescita del coralligeno sono il madreporario solitario giallo, il madracis, il falso corallo, la \"Sertella beaniana\", la spugna canna, la margherita di mare, la patata di mare ed altri. Il corallo rosso si incontra solo nel caso in cui siano presenti condizioni favorevoli al suo sviluppo.\nSpesso il coralligeno \u00e8 caratterizzato da larghe distese di madreporario giallo o margherite di mare, ma anche di \"Alcyonium coralloides\" e gorgonie come quella rossa, gialla e bianca.\nDistribuzione.\nIl coralligeno \u00e8 comune in tutti i mari del mondo.\nNel Mar Mediterraneo cresce nella fascia tra i 25 e i 200 metri, e si pu\u00f2 trovare in tutte le fasce costiere e sulle secche marine. Alcune zone, come la Riserva marina di Portofino, sono caratterizzate da vaste estensioni di coralligeno che rendono la zona interessante anche dal punto di vista della subacquea, per via dello spessore di questo sulle falesie sommerse."}
{"id": "1205892", "revid": "94902", "url": "https://it.wikipedia.org/wiki?curid=1205892", "title": "Inseparabili dal collare nero", "text": ""}
{"id": "1205895", "revid": "1498232", "url": "https://it.wikipedia.org/wiki?curid=1205895", "title": "Soci\u00e9t\u00e9 nationale maritime Corse-M\u00e9diterran\u00e9e", "text": "La Soci\u00e9t\u00e9 nationale maritime Corse-M\u00e9diterran\u00e9e (SNCM) \u00e8 stata una compagnia di navigazione pubblica francese.\nStoria.\nFondazione.\nLa Soci\u00e9t\u00e9 nationale maritime Corse-M\u00e9diterran\u00e9e venne fondata nel 1969 per offrire ai vacanzieri dei collegamenti verso la Corsica. In quell'anno la societ\u00e0 rileva dalle ormai vecchie compagnie Transat e La Fortune, che gestivano i collegamenti verso l'isola francese, ben 12 navi, di cui otto destinate al trasporto di passeggeri e auto e quattro al trasporto di merci.\nLa sede della compagnia fu basata a Marsiglia, dato che negli intenti dell'amministrazione questa dovesse operare nella Francia meridionale.\nLa prima linea aperta della societ\u00e0 fu la Marsiglia-Bastia, che veniva effettuata con sole due unit\u00e0 navali visto che le altre dieci dovevano essere impiegate nelle future linee che l'amministrazione intendeva aprire.\nAnni settanta: la crescita della societ\u00e0.\nA partire dal 1970 il traffico verso la Corsica era sempre pi\u00f9 in aumento e la SNCM dovette aumentare la capacit\u00e0 di carico delle sue navi.\nVennero acquisitati altri tre traghetti e nel 1973 si decise di aprire le linee Marsiglia-Ajaccio, Marsiglia-Propriano, Tolone-Bastia e Tolone-Propriano.\nNel 1975 la societ\u00e0 apr\u00ec le nuove linee Marsiglia-Porto Vecchio, Marsiglia-Isola Rossa, Tolone-Porto Vecchio, Tolone-L'Ile Rousse, Nizza-Bastia, Nizza-Ajaccio e Nizza-L'Ile Rousse. Ormai la compagnia marsigliese controllava totalmente il traffico di passeggeri e di merci verso l'isola.\nTra il 1975 e il 1980 la SNCM decise di creare un nuovo business verso il Nordafrica, in particolare verso l'Algeria e la Tunisia. Proprio per questo l'amministrazione decise di acquistare altre 15 navi in modo tale da impiegarle sulle nuove linee ma anche su quelle che gi\u00e0 la societ\u00e0 gestiva. Dunque vennero aperte le linee Marsiglia-Algeri, Marsiglia-Bejaja, Marsiglia-Tunisi, Tolone-Algeri, Tolone-Bejaja e Tolone-Tunisi.\nDunque al 1980 la SNCM, che contava 30 navi e 18 linee effettuate, divenne una delle pi\u00f9 grandi compagnie di navigazione che operavano nei mari, in grado anche di gestire totalmente le linee verso la Corsica.\nAnni ottanta: rinnovamento della flotta e nuovi investimenti.\nA partire dal 1985 la SNCM dovette rimodernare notevolmente la sua flotta. Infatti, tra le 30 navi della propria flotta, ben 15 erano ormai datate e non rispettavano i requisiti per la navigazione. Per rimediare, l'amministrazione decise piano piano di sostituire le prime 12 navi acquistate con delle nuove. Le prime a essere mandate in demolizione o essere messe in vendita furono tutti i quattro mercantili, sostituiti con altri tre che avevano una capacit\u00e0 di carico ben pi\u00f9 grande. Nel frattempo, i primi traghetti con cui la compagnia operava furono ristrutturati e rimessi in condizione di poter navigare e in seguito furono acquistate altre tre navi con capacit\u00e0 di trasporto fino a 1800 passeggeri per essere impiegate sui collegamenti verso la Corsica.\nI problemi riguardavano, per\u00f2, anche i traghetti operanti sulle linee per la Tunisia e l'Algeria: le unit\u00e0, infatti, erano poco capienti e non offrivano buoni servizi per i passeggeri. La societ\u00e0 decise dunque di ordinare quattro unit\u00e0 navali per poterle poi impiegare sui due paesi nordafricani. Una volta entrate in servizio le quattro nuove unit\u00e0, quelle vecchie furono convertite in mercantili per poter operare sulle linee verso la Corsica. Nonostante questa trasformazione, la societ\u00e0 decise di chiudere le linee destinate al trasporto di merci e gli ultimi mercantili che erano presenti in flotta vennero venduti per demolizione. Questa decisione venne presa in quanto l'amministrazione decise di operare solo come compagnia destinata al trasporto di passeggeri e auto, dopo aver visto che il trasporto di merci non fruttava pi\u00f9.\nNel 1988 la societ\u00e0 decise di acquistare il \"Danielle Casanova\" che diventa l'ammiraglia della flotta e, con la sua capacit\u00e0 di quasi 2800 passeggeri e 800 veicoli, diventa il traghetto pi\u00f9 grande del Mediterraneo.\nIl declino.\nNel 1990 la SNCM disponeva di ben 34 navi e continuava a operare i consueti collegamenti fino ad allora effettuati. Tuttavia dal 1992 inizi\u00f2 ad esserci una brusca frenata per la storica compagnia marsigliese. Societ\u00e0 come Moby Lines, Grandi Navi Veloci, Grimaldi Lines e Corsica Ferries - Sardinia Ferries si stavano facendo strada sul mercato con navi moderne e molto pi\u00f9 confortevoli verso l'isola francese; anche GNV inizi\u00f2 a operare verso il Nordafrica con navi molto pi\u00f9 veloci di quelle della flotta SNCM.\nL'amministrazione, con grande sorpresa, decise di tenere le navi gi\u00e0 in flotta ma nel frattempo ordin\u00f2 la costruzione del \"Napol\u00e9on Bonaparte\", diventata l'ammiraglia della flotta a partire dal 1996, anno in cui entra in servizio. Successivamente la societ\u00e0 compie un ulteriore investimento, ordinando tre traghetti veloci da impiegare sulle linee verso la Corsica.\nNonostante questi investimenti, la SNCM aveva troppe navi in flotta e non riusciva pi\u00f9 a mantenerle: si decise, a met\u00e0 decennio, di aprire delle rotte verso la Sardegna con le linee Marsiglia-Ajaccio-Porto Torres e Marsiglia-Propriano-Porto Torres, mentre le linee verso Tunisia e Algeria furono estese a tutto l'anno.\nI collegamenti verso la Sardegna, per\u00f2, fruttarono ben poco e nel 1997 la compagnia decise di vendere per demolizione i primi otto traghetti acquistati durante la sua fondazione, seguiti nel 1999 dalla cessione delle altre dodici unit\u00e0 in modo tale da ridurre la flotta.\nLa flotta pass\u00f2 da 38 a 18 unit\u00e0, riducendo drasticamente i costi di mantenimento.\nPrivatizzazione e cessazione dei servizi.\nDopo aver ridotto drasticamente la flotta, l'amministrazione decise ulteriori tagli per la compagnia: ormai la SNCM stava vivendo il suo peggior momento dalla sua nascita, quindi furono ceduti altri otto traghetti e le linee che partivano dal porto di Nizza venivano gestiti solamente con i tre traghetti veloci.\nIn seguito furono chiuse tutte le linee in partenza da Tolone, provocando rabbia tra i cittadini rimasti privi di un collegamento per la Corsica.\nNel 2006 la compagnia fu privatizzata, in quanto lo Stato francese non aveva pi\u00f9 interesse a mantenerla in vita. Dopo questo processo anche tutte le linee da Nizza furono chiuse e i tre traghetti veloci ceduti. Nel 2008 la societ\u00e0 si ritrov\u00f2 con sole sette unit\u00e0 in flotta e decise di chiudere anche le linee verso la Sardegna in quanto non aveva pi\u00f9 traghetti da impiegarvi.\nNel 2012 l'amministrazione decise di operare nelle linee da Marsiglia verso Bastia, Ajaccio, Isola Rossa, Porto Vecchio, Propriano, Tunisi, Algeri e Bejaja.\nNel 2014 la SNCM fu messa in amministrazione straordinaria a causa dei forti debiti accumulati e venne venduto un altro traghetto per coprirne almeno una parte.\nNel 2015 la societ\u00e0 non riusc\u00ec a pagare tutti i debiti contratti e il tribunale di Marsiglia dichiar\u00f2 fallita la compagnia. Le ultime sei unit\u00e0 rimaste furono messe in disarmo e la societ\u00e0 venne liquidata nel 2016, ponendo fine alla storica compagnia dopo ben 47 anni."}
{"id": "1205897", "revid": "287204", "url": "https://it.wikipedia.org/wiki?curid=1205897", "title": "Arrossamento", "text": "Larrossamento, in astrofisica, indica un fenomeno associato all'estinzione operata dalle polveri del mezzo interstellare che provoca una modificazione delle caratteristiche originarie dello spettro della radiazione elettromagnetica emessa da una sorgente astronomica. Questo arrossamento si verifica a causa dello scattering della luce operato dalle polveri e dagli altri materiali che costituiscono il mezzo interstellare; per tale ragione non va confuso con lo spostamento verso il rosso, che consiste in uno slittamento della frequenza della radiazione senza una sua distorsione, come invece accade nel caso dell'arrossamento. Questo fenomeno potenzialmente rimuove dallo spettro i fotoni a minore lunghezza d'onda (e quindi a maggiore frequenza, lasciando intatte le lunghezze d'onda maggiori, che corrispondono, nel visibile, alla regione del rosso); per questo si ha una sorta di \"spostamento verso il rosso\" della radiazione, anche se tale termine, come specificato, \u00e8 improprio.\nCaratteristiche del fenomeno.\nI grani della materia interstellare provocano diffusione e assorbimento \"selettivi\" sulla luce che li attraversa. Questo vuol dire che alcune lunghezze d'onda saranno maggiormente soggette ad interagire con la materia rispetto ad altre. Il risultato \u00e8 un indebolimento della radiazione, differenziato a seconda della regione dello spettro che si considera.\nLa radiazione ultravioletta ad esempio subisce un effetto maggiore rispetto a quella infrarossa, ed \u00e8 per questo motivo che osservando nel visibile la luce ci appare pi\u00f9 \"rossa\", da qui il nome di arrossamento. \nIn questo frangente l'estinzione della luce \u00e8 collegata alle dimensioni dei grani che compongono la polvere interstellare. Quando esse sono confrontabili con la lunghezza d'onda della radiazione, si hanno dei picchi nell'estinzione.\nMisura dell'arrossamento.\nIn un sistema fotometrico l'arrossamento interstellare pu\u00f2 esser descritto dall'eccesso di colore; ad esempio, nel sistema fotometrico UBV, l'eccesso di colore formula_1 \u00e8 correlato con l'indice di colore (B-V) dalla formula\nInfatti se la radiazione di una stella \u00e8 arrossata avr\u00e0 un indice di colore pi\u00f9 positivo rispetto ad un'altra stella di pari tipo spettrale e classe di luminosit\u00e0: la stella presenta cio\u00e8 un eccesso di colore.\nConoscere l'entit\u00e0 degli arrossamenti \u00e8 importante sia per sapere la quantit\u00e0 di polveri interstellari presente in una certa regione, sia per poter di conseguenza correlare con precisione il diagramma colore-magnitudine a quello di Hertzsprung-Russell."}
{"id": "1205898", "revid": "119382451", "url": "https://it.wikipedia.org/wiki?curid=1205898", "title": "Kamaitachi", "text": "Il \u00e8 uno y\u014dkai, una creatura soprannaturale della mitologia giapponese, tradizionalmente associata al vento e diffusa in varie zone del Giappone, soprattutto montuose e, appunto, ventose.\nIl mito.\nDi questo spirito esistono molte versioni, in parte differenti per aspetto e caratteristiche a seconda della zona d'avvistamento, ma in generale si tratta di un velocissimo essere dall'aspetto di donnola (per tradizione considerato un animale maligno), che si muove cavalcando folate di vento e che \u00e8 munito di artigli affilati come rasoi coi quali ferisce alle gambe i malcapitati passanti per poi dileguarsi immediatamente. L'azione \u00e8 cos\u00ec rapida che spesso le vittime non si accorgono nemmeno dell'attacco, anche perch\u00e9, altra caratteristica peculiare del kamaitachi, le ferite inferte non provocano dolore ma solo sanguinamento, a volte anche copioso. Secondo alcune versioni, invece, accadrebbe l'esatto contrario e cio\u00e8 che le ferite non sanguinerebbero quasi per nulla ma causerebbero grande dolore e in taluni casi sarebbero fatali.\nLa versione pi\u00f9 famosa del kamaitachi ha origine nelle montagne delle regioni di Mino e Hida (oggi accorpate nella prefettura di Gifu), dove sembra che apparisse come un terzetto di donnole di cui la prima faceva inciampare la vittima, la seconda le tagliava la pelle delle gambe e la terza le curava la ferita con una medicina in grado di eliminare il dolore. Questa interpretazione sembra sia da ricondurre a Toriyama Sekien, che fu probabilmente anche il primo ad associare l'apparizione alla donnola; egli esegu\u00ec, infatti, un tipico gioco di parole, alterando leggermente uno dei nomi pi\u00f9 popolari della creatura, , per trasformarlo appunto in .\nNella prefettura di Niigata, invece, il kamaitachi era uno spirito singolo ma molto pi\u00f9 aggressivo, tanto che le sue vittime non riuscivano pi\u00f9 a liberarsene.\nPresenza nella cultura di massa moderna.\nL'immagine di donnole armate di affilati rasoi si \u00e8 fatta recentemente strada in diversi manga ed anime, che portano indirettamente omaggio alla creatura mitologica. Ecco una breve lista di apparizioni:"}
{"id": "1205902", "revid": "1522738", "url": "https://it.wikipedia.org/wiki?curid=1205902", "title": "Scontri di Via Bellerio", "text": ""}
{"id": "1205913", "revid": "110789416", "url": "https://it.wikipedia.org/wiki?curid=1205913", "title": "Matthias Zurbriggen", "text": "Considerato uno tra i pi\u00f9 grandi alpinisti e guide del XIX secolo, ha partecipato a molte spedizioni scalando le pi\u00f9 alte vette della Terra, dalle Alpi all'Himalaya, in America meridionale e in Nuova Zelanda: \u00e8 il primo uomo ad aver scalato l'Aconcagua (6.962\u00a0m), il monte pi\u00f9 alto del continente americano, compiendo l'impresa nel 1897 e in solitaria.\nBiografia.\nSin da ragazzo presta servizio come guida alpina a Macugnaga, dove era conosciuto come il \"Signore della Parete Est\" del Monte Rosa. Costretto a occuparsi di s\u00e9 stesso fin da giovane e girovagando per l'Europa, impar\u00f2 diverse lingue.\nWilliam Martin Conway lo volle con s\u00e9 nel Karakorum, dove conquist\u00f2 il Pioneer Peak (6.790\u00a0m). Nel 1894 Zurbriggen partecipa a una spedizione in Nuova Zelanda, dove compie diverse \"prime salite\": Monti Sefton (3.157\u00a0m), Tasman (3.498\u00a0m), Silberhorn (3.279\u00a0m) e Haidinger (3.066\u00a0m).\nTre anni pi\u00f9 tardi si rec\u00f2 in Sudamerica dove fece la prima ascensione in solitaria dell'Aconcagua (6.960\u00a0m), concludendola il 14 gennaio 1897.\nNell'ultimo decennio della sua vita incontr\u00f2 un periodo di declino e povert\u00e0 che lo portarono al vagabondaggio. Fu ritrovato suicida, impiccato, a Ginevra nel 1917."}
{"id": "1205919", "revid": "287204", "url": "https://it.wikipedia.org/wiki?curid=1205919", "title": "Caterina Gabrielli", "text": "In vita era soprannominata La Coghetta perch\u00e9 figlia del cuoco del principe Gabrielli, dal quale ultimo il soprano trasse il nome d'arte (cos\u00ec come la sorella Francesca mezzosoprano e il fratello Antonio violinista) sostituendolo a quello della famiglia, Fatta, originaria della frazione Cacciano di Masserano (BI).\nSecondo l'instancabile collezionatore di aneddotica musicale ottocentesco Alessandro Ademollo, studi\u00f2 canto a Roma col compositore spagnolo Francisco Javier Garc\u00eda Fajer, noto in Italia come Francesco Saverio Garzia, e a Venezia con Nicola Porpora, dal 1744 al 1747, anno in cui debutt\u00f2 a Lucca, all'et\u00e0 di diciassette anni. Nel 1750 fu a Napoli dove cant\u00f2 nella \"Didone\" di Niccol\u00f2 Jommelli e successivamente tra il 1754 e il 1755 fu attiva a Venezia presso il Teatro San Mois\u00e8. Indi si rec\u00f2 a Vienna, dove rimase a cantare per Burgtheater sino al 1758; in questo periodo si esib\u00ec soprattutto nei lavori di Christoph Willibald Gluck.\nTornata in Italia apparve prima a Milano al Teatro Regio Ducale e poi a Padova, citt\u00e0 in cui si perfezion\u00f2 con il cantante castrato Gaetano Guadagni. Nel 1759 cant\u00f2 a Parma nell\"'Ippolito ed Aricia\" di Tommaso Traetta e l'anno successivo fu nuovamente nella capitale austriaca.\nRitornata in Italia nel 1761, si esib\u00ec in diversi palcoscenici: fu di nuovo a Padova (1761), Lucca (1761-2) e in seguito a Reggio Emilia (1762) e Torino (1762), Milano (1763) e infine Napoli (1763-7). Successivamente rimase tre anni a Palermo e nel 1771 fu a Milano, dove incontr\u00f2 il giovane Wolfgang Amadeus Mozart.\nNegli anni successivi fu in viaggi\u00f2 attraverso l'Europa: tra il 1772 e il 1775 cant\u00f2 per Traetta a San Pietroburgo e nel periodo 1775-6 si esib\u00ec a Londra. Ritorn\u00f2 quindi in Italia, dove continu\u00f2 a cantare per i teatri di Napoli, Venezia, Lucca e Milano fino al 1782.\nLa Gabrielli fu una delle pi\u00f9 importanti cantanti della sua epoca. Fu descritta positivamente da molte personalit\u00e0 di spicco del settecento, tra cui Charles Burney e da Pietro Metastasio.\nInterpretazioni.\nLa Gabrielli cant\u00f2 in numerose opere, tra le quali:"}
{"id": "1205923", "revid": "76430", "url": "https://it.wikipedia.org/wiki?curid=1205923", "title": "Antonio Mazzoni", "text": ""}
{"id": "1205924", "revid": "181846", "url": "https://it.wikipedia.org/wiki?curid=1205924", "title": "Freni rigenerativi", "text": ""}
{"id": "1205925", "revid": "767487", "url": "https://it.wikipedia.org/wiki?curid=1205925", "title": "Athletic Club 1997-1998", "text": "Questa voce raccoglie le informazioni riguardanti lAthletic Club nelle competizioni ufficiali della stagione 1997-1998.\nStagione.\nNella stagione del centenario l'Athletic esord\u00ec in sordina in campionato guadagnando, dalla seconda met\u00e0 del girone di ritorno, una sempre maggiore regolarit\u00e0 che gli permetter\u00e0 di lottare per le posizioni valevoli per la Coppa UEFA e rimanere a contatto con il secondo posto, utile per la qualificazione in Champions League. Ottenendo risultati utili nelle ultime sette gare, l'Athletic pot\u00e9 approfittare del declino del secondo per guadagnare la posizione valida per l'accesso alla massima competizione continentale.\nIn Coppa del Re l'Athletic super\u00f2 il agli ottavi di finale, ma venne eliminato al turno successivo dai futuri finalisti del per via della regola dei gol fuori casa.\nIn Coppa UEFA i baschi estromisero la ai trentaduesimi di finale con una doppia vittoria, per poi arrendersi nella gara di ritorno del turno successivo contro l', che vinse per 2-1 dopo che l'incontro di andata a Bilbao si era concluso con un pareggio a reti bianche.\nMaglie e sponsor.\nLo sponsor tecnico per la stagione 1997-1998 \u00e8 Kappa. Per celebrare il centenario, le divise presentano il logo creato per l'evento, accompagnato dall'anno di fondazione e quello corrente.\nRosa.\nCome da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche."}
{"id": "1205926", "revid": "125835200", "url": "https://it.wikipedia.org/wiki?curid=1205926", "title": "Carlo Alberto Pasolini", "text": "Fu padre del celebre poeta, scrittore e regista Pier Paolo Pasolini.\nBiografia.\nCarlo Alberto Pasolini dall'Onda nacque a Bologna il 26 giugno 1892 in una nobile famiglia ravennate, figlio di Argobasto, riconosciuto a vent'anni da Girolamo Pasolini cugino del senatore Pier Desiderio Pasolini (notizia da verificare in quanto il padre di Pier Desiderio di nome Giuseppe, non risulta avesse fratelli maschi ma solo sorelle)\nAl momento della sua nascita, la famiglia Pasolini stava attraversando un momento economicamente difficile dopo la prematura scomparsa del padre, la cui insana passione per il gioco - che lo aveva portato a sperperare tutti i beni della sua famiglia - si era trasmessa anche al figlio Carlo Alberto. Per questo, per mantenere s\u00e9 stesso e la sua famiglia, il giovane Carlo Alberto decise di intraprendere la carriera militare ed entrare nell'esercito, venendo subito avviato alla guerra di Libia. Prese parte alla prima guerra mondiale come volontario con lo zio Guido e divenne quindi ufficiale di fanteria del Regio Esercito. Nel 1921 spos\u00f2 la giovane insegnante friulana Susanna Colussi, conosciuta nel suo paese natio, Casarsa, con la quale si spost\u00f2 poi nuovamente in Emilia, dalla quale ebbe il 5 marzo 1922 il figlio primogenito Pier Paolo Pasolini e, il 4 ottobre 1925, il secondogenito Guido Pasolini. Dopo la Grande Guerra, si iscrisse al Partito Fascista.\nIl 31 ottobre 1926, giorno del fallito attentato a Benito Mussolini da parte del giovane anarchico Anteo Zamboni, Carlo Alberto Pasolini comandava una delle compagnie che facevano da protezione al Duce, nell'ambito delle misure di sicurezza organizzate in occasione della manifestazione per l'inaugurazione, a Bologna, dello Stadio Littorio. A Pasolini era stato affidato il compito di gestire il servizio d'ordine all'inizio di Via dell'Indipendenza, dove sarebbe passata l'automobile che accompagnava Mussolini alla stazione, al termine delle celebrazioni. Fu proprio lui il primo ad individuare e bloccare il quindicenne attentatore, che sar\u00e0 poi linciato a calci e coltellate dalla scorta fascista.\nNel corso della seconda guerra mondiale fu preso prigioniero e internato in un campo di prigionia inglese in Kenya nel 1941, rimanendovi sino alla fine del conflitto. Al suo ritorno in patria, col grado di colonnello, risulter\u00e0 affetto da alcolismo e da paranoie, rendendo la sua presenza nella famiglia sempre pi\u00f9 difficile. Nel 1951 decide di seguire a Roma la moglie e il figlio che gi\u00e0 vi si erano trasferiti alcuni anni prima ed ivi muore nel dicembre del 1958. Venne sepolto presso il cimitero di Casarsa della Delizia, in Friuli, paese natio della moglie.\nCoi due figli, ed in particolare col primogenito Pier Paolo, ebbe sempre rapporti perlopi\u00f9 conflittuali, in particolare quando questi nel 1947 si iscrisse al Partito Comunista Italiano. Diceva di lui il figlio poeta:"}
{"id": "1205931", "revid": "1543377", "url": "https://it.wikipedia.org/wiki?curid=1205931", "title": "Filo interdentale", "text": "Il filo interdentale \u00e8 un nastro costituito da un insieme di sottili filamenti di plastica (nylon, teflon o polietilene), usato per rimuovere i frammenti di cibo e la placca batterica dai denti.\nEsso viene inserito tra i denti e raschiato lungo la loro superficie, soprattutto vicino alle gengive con movimento dalla gengiva verso l'estremit\u00e0 del dente, in posizioni che lo spazzolino fatica a raggiungere. Inoltre i frammenti di cibo possono essere cos\u00ec compressi che le setole dello spazzolino non riuscirebbero da sole a rimuoverli. Viene considerato un utile strumento dell'igiene orale assieme allo spazzolino da denti e al dentifricio. Dato che il filo usato bene elimina circa il 70% dei residui e della placca, questo strumento aiuta a prevenire carie, alitosi, tartaro, gengivite e parodontite.\nStoria.\nLevi Spear Parmly, un dentista di New Orleans, \u00e8 considerato l'inventore della prima forma di filo interdentale. Nel 1815 ritenne e raccomand\u00f2 che le persone dovessero pulire i loro denti con un filo di seta.\nIl filo interdentale non fu disponibile al consumatore fino a che la societ\u00e0 \"Codman and Shurtleft\" inizi\u00f2 a produrre fili di seta non cerati per uso umano nel 1882. Nel 1898, la \"Johnson &amp; Johnson Corporation\" ricevette il primo brevetto per filo interdentale. Presto si affiancarono altre marche come la \"Salter Sill Co. e Brunswick\" e la Croce Rossa americana.\nUn personaggio \u00e8 raffigurato con un filo interdentale nel romanzo \"Ulisse\" di James Joyce.\nL'adozione del filo era ancora molto poco diffusa antecedentemente alla prima guerra mondiale. Fu proprio in questo periodo, tuttavia, che il dottor Charles C. Bass svilupp\u00f2 il filo di nylon. I fili interdentali di quest'ultimo materiale sono risultati essere migliori di quelli costituiti da seta, a causa della loro maggiore resistenza all'abrasione ed alla loro elasticit\u00e0. In risposta alle preoccupazioni ambientali, i fili interdentali realizzati con materiali biodegradabili sono ora nuovamente disponibili.\nDentisti ed igienisti dentali sollecitano all'uso quotidiano dello spazzolino, del dentifricio e del filo interdentale. In USA, quasi tutte le persone si lavano i denti; tuttavia, alcuni studi hanno trovato che solo il 10\u00f740% della popolazione americana utilizza anche il filo interdentale.\nUtilizzo.\nTecniche.\nIl filo interdentale \u00e8 comunemente fornito in contenitori di plastica che contengono da 10 a 50 metri di filo. Dopo che \u00e8 stata estratta la quantit\u00e0 desiderata, il filo viene tirato contro una piccola lama collocata nel contenitore in modo da staccare la porzione dal rotolo.\nIl filo viene tenuto teso tra le dita e guidato appena sotto il margine gengivale, per rimuovere le particelle di cibo bloccate tra i denti e la placca batterica che vi aderiscono. Disposto idealmente in forma di \"C\", il filo \u00e8 curvo attorno al dente e posto sotto il margine gengivale; viene poi allontanato dal bordo gengivale facendolo raschiare contro il dente, pulendone anche parte della superficie anteriore e posteriore. Muovendo il filo da sotto il margine gengivale, esso asporta la placca batterica aderente alle superfici sotto e sopra il bordo gengivale. Pu\u00f2 essere usata una porzione diversa del filo per pulire ogni dente, al fine di evitare il rischio di trasmettere la placca da un dente all'altro.\nComunemente ci sono diversi tipi di filo interdentale disponibili. La variabile pi\u00f9 importante \u00e8 lo spessore. Se il filo \u00e8 troppo spesso per lo spazio tra una coppia di denti, sar\u00e0 poi difficile o impossibile inserire il filo tra i denti. D'altra parte, se il filo \u00e8 troppo sottile, potrebbe essere troppo debole e rompersi. Il filo di seta si adatta a bocche differenti, e anche a diverse parti di una stessa bocca. Questo perch\u00e9 alcuni denti hanno un minore divario tra loro rispetto ad altri. \u00c8 possibile che il filo interdentale pi\u00f9 spesso faccia un lavoro migliore nella rimozione della placca batterica, a patto che vi sia spazio sufficiente tra i denti per usarlo. Quando un frammento di cibo \u00e8 incastrato tra i denti, \u00e8 pi\u00f9 opportuno passare da un sottile filo di seta ad un filo di spessore maggiore, perch\u00e9 il primo potrebbe superare il pezzo di cibo senza rimuoverlo.\nC'\u00e8 la possibilit\u00e0 di suddividere alcuni tipi di filo interdentale nel senso della lunghezza (quando i singoli fili che lo compongono non sono intrecciati), in modo da generare due o tre pezzi, che sono meno robusti ma utilizzabili nel caso di denti assai vicini tra loro. Ci\u00f2 pu\u00f2 essere utile se il filo interdentale \u00e8 troppo spesso per l'uso personale e non si dispone di filo pi\u00f9 sottile, ad esempio quando si viaggia in un paese straniero.\nBacchette di plastica speciali, od altre prese per il filo interdentale, sono state prodotte per tenere il filo. Queste possono essere annesse o separate dal distributore del filo interdentale. Tali supporti sono stati creati per la difficolt\u00e0 di raggiungere molte angolazioni della bocca utilizzando le dita. Supporti con maniglia ergonomica sono prodotti per una migliore aderenza ed orientabilit\u00e0 verso i capi del filo, che permettono facile accesso ad ogni coppia di denti, sia per quelli frontali che per quelli posteriori.\nL'uso occasionale, improprio o con troppo vigore del filo interdentale pu\u00f2 portare ad emorragie delle gengive. La principale causa del sanguinamento \u00e8 l'infiammazione del tessuto gengivale con rottura di capillari.\nIndicazioni.\nL\"'American Dental Association\" (ADA) consiglia l'uso del filo sempre prima di coricarsi e se possibile anche durante il giorno dopo un pasto o uno spuntino. Sebbene non venga raccomandato un particolare ordine sull'uso di spazzolino e filo interdentale, l'uso del filo prima della spazzolatura consente al fluoro del dentifricio di raggiungere meglio gli spazi fra i denti e le parti dei denti che altrimenti sarebbero ricoperte da residui di cibo. Per un corretto uso del filo, l'ADA consiglia di appoggiare il filo sulla superficie del dente in forma di \"C\", e di farlo scorrere sempre da sotto il margine gengivale verso la punta, ripetendo due o tre volte.\nL'uso del filo interdentale in combinazione con lo spazzolino da denti pu\u00f2 in conclusione prevenire malattie gengivali, alitosi e carie, tartaro. Sembra che l'uso regolare del filo sia legato anche alla ridotta incidenza di malattie del cuore, e possa quindi aumentare l'aspettativa di vita.\nLa pratica potrebbe iniziare intorno ai 10 anni di et\u00e0, quando i denti gi\u00e0 permanenti cominciano a essere soggetti al rischio della carie. Nei bambini il filo interdentale pu\u00f2 essere applicato inizialmente da parte dei genitori con grande utilit\u00e0. L'uso del filo interdentale \u00e8 consigliato anche in et\u00e0 avanzata all'aumentare dello spazio interdentale.\nTipologie.\nMateriali ed ingredienti.\nIl filo interdentale \u00e8 distribuito e commercializzato con numerose varianti; esso \u00e8 reperibile:\nVibrazione.\nAlcuni strumenti a filo interdentale trasmettono una vibrazione che passa lungo il filo, proveniente dalle estremit\u00e0. Questo \u00e8 probabilmente stato ispirato dal simile uso della vibrazione che avviene nelle setole dei moderni spazzolini elettrici.\nPoich\u00e9 la vibrazione causa un leggero movimento, il filo possiede una minore resistenza quando viene premuto verso il basso nelle cavit\u00e0 tra i denti. Il movimento potrebbe anche aiutare a separare temporaneamente dente e gengiva e far s\u00ec che il filo interdentale possa passare.\nQuesto consente una pi\u00f9 facile penetrazione sotto il bordo gengivale, con meno forza applicata per spingere il filo nella fessura tra i denti. Con meno forza applicata, \u00e8 possibile un maggiore controllo del filo interdentale. Nel suo normale uso, la pressione pu\u00f2 essere applicata fino a quando il movimento non risulta doloroso con l'impatto sul tessuto gengivale. Con un controllo attento, questo pu\u00f2 essere ridotto o evitato del tutto.\nMolti considerano le vibrazioni come un effetto tranquillizzante: infatti questa \u00e8 una tecnica comune in massaggi e presidi ortopedici. Proprio come gli spazzolini da denti elettrici sono calmanti verso i denti e le gengive, il filo interdentale vibrante pu\u00f2 lenire il margine gengivale.\nEventuali tagli diventano meno probabili, in quanto il filo non fa pressione contro una zona isolata e ben localizzata, ma viene invece distribuita. Possibili abrasioni alla parete gengivale sono pi\u00f9 equamente distribuite, con conseguente adeguamento pi\u00f9 equo del tessuto."}
{"id": "1205938", "revid": "15756", "url": "https://it.wikipedia.org/wiki?curid=1205938", "title": "ChibiChibi", "text": " \u00e8 un personaggio immaginario del manga e anime Sailor Moon. Fa la sua comparsa nel corso del quinto arco.\nChibiChibi ha un'et\u00e0 apparente di due anni, e non sa ancora parlare, conosce solo alcune parole semplici e ripete ci\u00f2 che sente dire agli altri. Nell'anime il suo vocabolario si limita spesso all'espressione continua della parola \"chibi\". La parola \"Chibi\" in giapponese ha un doppio significato: da una parte vuol dire \"piccolo\", e dall'altra si usa per indicare \"qualcosa che accadr\u00e0 alla fine\".\nStoria di ChibiChibi.\nSia nell'anime che nel manga, la prima apparizione di ChibiChibi avviene nella primissima parte di Sailor Moon Sailor Stars. La piccola arriva sulla terra fluttuando con un ombrellino e si insedia in casa di Usagi Tsukino nello stesso modo in cui fece Chibiusa, cio\u00e8 ipnotizzando tutti coloro che la circondano allo scopo di far credere che lei ci sia sempre stata. Tuttavia come nel caso di Chibiusa, Usagi e le altre Sailor Senshi rimangono immuni a questa magia. Dato che ChibiChibi non sa parlare, la bimba non pu\u00f2 rivelare nulla sulla propria identit\u00e0 e le guerriere sailor si domandano se possa essere la secondogenita di Neo Queen Serenity o addirittura la futura figlia di Chibiusa, tutte idee puntualmente smentite da Sailor Pluto. Nel manga invece \u00e8 Chibiusa stessa a non sentire \"sua\" ChibiChibi quando la incontra la prima volta. In entrambe le serie ChibiChibi porta con s\u00e9 un incensiere dorato, che protegge con tutte le proprie forze. Tale incensiere in realt\u00e0 \u00e8 il sigillo che protegge la Principessa Kakyuu da Sailor Galaxia.\nLa vera identit\u00e0 di ChibiChibi differisce fra l'anime e il manga. Nel manga, infatti, ChibiChibi \u00e8 soltanto un camuffamento di \"Sailor Cosmos\", vedi paragrafo sotto. Nell'anime, ChibiChibi \u00e8 il \"seme di stella\" di Sailor Galaxia, da lei stessa liberato. Galaxia, infatti, non riuscendo ad arrivare ad una conclusione nella lotta contro Chaos, decise di sigillarlo dentro di s\u00e9, conscia del fatto che il potere di Chaos l'avrebbe consumata e corrotta fino a farle perdere la propria identit\u00e0 di guerriera del bene. Per salvare la \"parte buona\" di s\u00e9, il \"seme di stella\" appunto, lo mand\u00f2 sulla Terra, in cerca di colei che avrebbe potuto prendersene cura, ovvero Sailor Moon. Spesso nell'anime ci si riferisce a ChibiChibi come al \"raggio di speranza\" (\"kib\u014d no hikari\"), che secondo le Sailor Starlights e la principessa Kakyuu \u00e8 l'unica arma in grado di battere Galaxia. Nel finale della serie, ChibiChibi crea la \"Spada del sigillo\", l'arma con la quale Sailor Moon dovrebbe eliminare Galaxia, ma Sailor Moon si rifiuta di combattere, e Galaxia distrugge la spada, lasciando svanire ChibiChibi.\nNel musical, la storia di ChibiChibi segue sempre la versione dell'anime, tranne nell'ultimo musical, \u201cLe Mouvement final\u201d, in cui appare anche come Sailor Cosmos.\nTrasformazioni e aspetti.\nSailor ChibiChibi Moon.\nChibiChibi si pu\u00f2 trasformare col proprio potere in Sailor ChibiChibi Moon, anche se nel manga (e nell'edizione italiana dell'anime) viene omessa la parola \"moon\" e viene chiamata semplicemente come \"Sailor ChibiChibi\". Nell'anime non combatte (in quanto sembra non possedere alcun potere di attacco come le altre guerriere) tuttavia \u00e8 in grado di potenziare Sailor Moon, mentre nel manga \u00e8 in grado di usare un piccolo scettro a forma di cuore. Nell'anime tale trasformazione avviene spontaneamente e comunque capita in poche circostanze. Nel manga, invece, ChibiChibi deve utilizzare una formula di trasformazione simile a quella delle altre guerriere \"ChibiChibi Crystal Power! Make Up!\". Il suo costume appare una versione in miniatura di quello di Eternal Sailor Moon, ma con le tonalit\u00e0 di colori blu e rosso, come nella prima trasformazione di Sailor Moon, e che nel manga (a differenza dell'anime) \u00e8 dotato anch'esso di un paio d'ali.\nSailor Cosmos.\n si rivela nell'atto finale del manga. Proviene da un futuro in cui le guerriere sono state decimate da una terribile guerra contro Chaos; dopo anni di interminabile lotta, Sailor Cosmos prese la decisione di assumere le sembianze di ChibiChibi per tornare indietro nel tempo, ed incoraggiare Eternal Sailor Moon a distruggere Chaos quando ne avrebbe avuto la possibilit\u00e0.\nAll'inizio, Sailor Cosmos avrebbe voluto che Sailor Moon distruggesse il \"Galaxy Cauldron\" per impedire a Chaos di rinascere da esso, ma Sailor Moon si rifiut\u00f2 quando si rese conto che, anche senza il Cauldron, Chaos sarebbe rinato nel Cauldroun e il sacrificio delle Sailor Senshi sarebbe stato vano. Al contrario, scelse di sacrificare se stessa nel Cauldron per poterlo purificare. Questo gesto diede la forza e il coraggio a Sailor Cosmos, che quindi torna nel suo futuro con una nuova speranza.\nSecondo l'autrice, Sailor Cosmos sarebbe la Sailor Moon del futuro (nel manga Sailor Ceres chiede a Cosmos se ella non sia la forma finale di Sailor Moon senza aver alcuna risposta), anche se ci\u00f2 implicherebbe un ret-con, in quanto durante il viaggio delle guerriere Sailor nel XXX secolo era stato detto che una persona non potrebbe incontrarsi col suo doppelg\u00e4nger del passato o del futuro, mentre Sailor Moon incontra Sailor Cosmos (sotto le mentite spoglie di ChibiChibi) durante tutta la quinta serie; ci\u00f2 potrebbe implicare che Sailor Cosmos abbia dei poteri superiori, compreso quello di ignorare tali regole, tuttavia nel manga non viene fatta citazione di tali poteri. Inoltre, nel finale della quarta serie Diana dice che Eternal Sailor Moon \u00e8 la guerriera pi\u00f9 vicina ad essere potente come Queen Serenity, per cui, non potendo superare tali poteri, Sailor Cosmos dovrebbe essere teoricamente meno forte di queste due forme, cosa che renderebbe errata la precedente ipotesi, poich\u00e9 neanche Neo Queen Serenity possiede il potere di ignorare la regola descritta nella seconda serie.\nNel musical invece viene spiegato che Sailor Cosmos \u00e8 una futura reincarnazione di Sailor Moon, un futuro remoto in cui Chaos \u00e8 rinato. Dopo una lunga battaglia contro Sailor Chaos \u00e8 fuggita dalla lotta, e viaggiando nel tempo ha tentato di convincere Sailor Moon a distruggere il Coudroun e Chaos, affinch\u00e9 non potesse rinascere in futuro.\nSailor Cosmos si presume comparire nell'anime, infatti viene mostrata solo una silhouette della versione adulta di ChibiChibi (il \"raggio della speranza\"). Naoko Takeuchi ha commentato che le sarebbe piaciuto vedere Sailor Cosmos nell'anime.\nEsteticamente Sailor Cosmos ha un aspetto simile a quello di Sailor Moon, con la differenza che i capelli sono bianchi e gli odango sono a forma di cuore come quelli di ChibiChibi, mentre il colore prevalente nella sua divisa \u00e8 il bianco (con il fiocco all'altezza del petto formato da due ali con al centro una spilla rotonda) ed \u00e8 dotata di un mantello dello stesso colore, il suo Sailor Crystal \u00e8 il Cosmos Crystal e non il Silver Moon Crystal.\nPoteri.\nNel manga, ChibiChibi si trasforma in una Sailor Senshi gridando le parole \"ChibiChibi Crystal Power! Make Up!\" Tuttavia questa trasformazione non viene mai mostrata nell'anime. In entrambe le versioni ChibiChibi \u00e8 in grado di infondere grande potere nelle altre: per esempio potenzia il potere di Eternal Sailor Moon da \"Starlight Honeymoon Therapy Kiss\" a \"Silver Moon Crystal Power Kiss\". Nell'anime, inoltre infonde un senso di pace e serenit\u00e0 alla Principessa Kakyuu in punto di morte, incoraggia le Sailor Starlights a continuare a combattere, e potenzia Sailor Moon prima del suo confronto con Sailor Galaxia.\nIn alcuni casi, ChibiChibi \u00e8 anche in grado di teletrasportarsi. Questo deriva dal suo strano potere espresso tramite una luce rosa, che non \u00e8 legato al fatto di essere il \"seme di stella\" di Galaxia, ma come guerriera simile a Sailor Moon. Inoltre nel finale lascia apparire la \"Spada del sigillo\". Nel manga la sua forma di bambina non \u00e8 altro che un camuffamento di Sailor Cosmos.\nNessuno dei poteri di Sailor Cosmos viene mostrato. Viene solamente detto nell'ultimo capitolo del manga, che l'abilit\u00e0 di utilizzare tutti i \"sailor crystal\" della galassia insieme per formare il \"Cosmos Crystal\", anche chiamato \"Lambda Power\", \u00e8 una caratteristica definitiva dell'essere Sailor Cosmos.\nAttrici.\nNell'anime ChibiChibi \u00e8 doppiata da Kotono Mitsuishi, la stessa seiyuu di Sailor Moon stessa e in italiano da Federica Valenti Nei musical, invece \u00e8 stata interpretata da sei attrici: Mao Kawasaki, Mikiko Asuke, Yuka Gouchou Mina Horita, Hinari Yamaguchi (2017) e Chise Niitsu (2017) . Nel musica \u201cLe mouvement final\u201d, del 2017, compare anche Sailor Cosmos, interpretata da Satomi Okubo."}
{"id": "1205940", "revid": "1451528", "url": "https://it.wikipedia.org/wiki?curid=1205940", "title": "Attentati a Benito Mussolini", "text": "Gli attentati a Benito Mussolini furono diversi ed avvennero dopo che egli era divenuto capo del governo.\nTito Zaniboni.\nIl primo attentato fu ideato il 4 novembre 1925 dal deputato social-unitario Tito Zaniboni e dal generale Luigi Capello. Zaniboni avrebbe dovuto far fuoco con un fucile di precisione austriaco, uno Steyr-Mannlicher M1895, da una finestra dell'albergo Dragoni, fronteggiante il balcone di Palazzo Chigi da cui si sarebbe dovuto affacciare il Duce per celebrare l'Anniversario della vittoria, ma le forze di polizia guidate dal questore Giuseppe Dosi sventarono tempestivamente la minaccia.\nViolet Gibson.\nIl 7 aprile 1926 Violet Gibson, una donna irlandese, risultata essere una squilibrata, esplose un colpo di pistola in direzione di Mussolini, mancandolo di poco.\nUn repentino balzo all'indietro salv\u00f2 il Duce dalla morte, lasciandolo con solo una lieve ferita al naso.\nGino Lucetti.\nL'11 settembre 1926 l'anarchico Gino Lucetti lanci\u00f2 un ordigno esplosivo contro l'auto del Primo Ministro.\nLa bomba rimbalz\u00f2 contro lo sportello della vettura ed esplose in strada ferendo 8 persone. Lucetti fu immediatamente immobilizzato da un passante, tale Ettore Perondi, e poi raggiunto dalla polizia.\nDalla perquisizione subito effettuata Lucetti fu trovato armato anche di una pistola caricata a proiettili dum-dum. Fu condannato a trent'anni di carcere.\nAnteo Zamboni.\nLa sera del 31 ottobre 1926, durante la commemorazione della marcia su Roma a Bologna, il quindicenne Anteo Zamboni spara, senza successo, un colpo di pistola verso il capo del governo, sfiorandone il petto. Bloccato dal tenente del 56\u00ba fanteria Carlo Alberto Pasolini, padre di Pier Paolo Pasolini, fu linciato sul posto dalle camicie nere con numerose coltellate.\nSecondo alcune ricostruzioni, l'attentato sarebbe stato, in questo caso, il risultato di una cospirazione maturata all'interno degli ambienti fascisti avversi alla \"normalizzazione\" inaugurata da Mussolini, contrario a ulteriori eccessi rivoluzionari e allo strapotere delle formazioni squadriste.\nSecondo tali ipotesi, il colpo di pistola non sarebbe provenuto da Anteo Zamboni, che sarebbe stato una vittima delle circostanze.\nLe indagini di polizia si svolsero inizialmente negli ambienti squadristi bolognesi, ipotizzando in un primo tempo un coinvolgimento di ras locali come Roberto Farinacci e Leandro Arpinati, ma non portarono ad alcun risultato. A quel punto si concluse che l'attentato non poteva che essere opera di un elemento isolato. Un'ulteriore indagine sollecitata dal Ministero dell'Interno fu svolta ancora dai magistrati del Tribunale Speciale ma anch'essa approd\u00f2 alle medesime conclusioni conseguite dalla polizia.\nI procedimenti penali successivi condannarono a pene detentive il padre e la zia dell'attentatore per aver comunque influenzato il giovane nelle sue scelte, ma Mussolini poco tempo dopo decise di graziare i due condannati e di sovvenzionarne il fratello che si trovava in difficolt\u00e0 economiche.\nGli ultimi attentati.\nMussolini evit\u00f2 altri attentati, nel 1931 e nel 1932, rispettivamente dagli anarchici Michele Schirru e Angelo Pellegrino Sbardellotto, che furono condannati a morte per aver complottato contro il capo del governo."}
{"id": "1205942", "revid": "88740", "url": "https://it.wikipedia.org/wiki?curid=1205942", "title": "Giordana", "text": ""}
{"id": "1205944", "revid": "436907", "url": "https://it.wikipedia.org/wiki?curid=1205944", "title": "Estoy aqu\u00ed", "text": "Estoy aqu\u00ed \u00e8 un singolo della cantante colombiana Shakira, pubblicato nel 1996 come primo estratto dal terzo album in studio \"Pies descalzos\".\nDescrizione.\nIl brano ha rappresentato il primo successo internazionale della cantante grazie anche al ritmo vivace che la rende perfettamente ballabile in discoteca.\nTracce.\nTesti e musiche di Shakira Mebarak e Luis Fernando Ochoa, eccetto dove indicato."}
{"id": "1205945", "revid": "599013", "url": "https://it.wikipedia.org/wiki?curid=1205945", "title": "Bernardo Romeo", "text": ""}
{"id": "1205953", "revid": "6923", "url": "https://it.wikipedia.org/wiki?curid=1205953", "title": "Musicultura", "text": "Musicultura \u00e8 un festival musicale. Nato nel 1990 come Premio Citt\u00e0 di Recanati, cambia con la denominazione attuale nel 2005 quando si trasferisce allo Sferisterio di Macerata.\nIl festival \u00e8 dedicato alle nuove promesse fra i cantautori della musica popolare e d'autore contemporanea. Dal 1996 \u00e8 affiancato da \"Lunaria\", manifestazione dove coppie di ospiti (uno musicale e l'altro del mondo della poesia, della letteratura e del cinema) si confrontano, discutono e intrattengono il pubblico.\nFasi.\nIl festival si svolge in diverse fasi.\nAd ogni partecipante sono richieste due canzoni di cui sia autore e interprete. Fra questi viene selezionata una rosa di concorrenti che partecipano alle audizioni dal vivo, al termine delle quali rimangono 16 artisti selezionati dalla commissione d'ascolto del festival.\nDi questi solo la met\u00e0 partecipa alle tre serate finali:\nNelle serate conclusiva si esibiscono gli otto vincitori, tra cui il pubblico dello Sferisterio di Macerata decreta il vincitore assoluto, che riceve un premio da 20.000 euro. Vengono inoltre assegnati altri premi, fra cui la Targa della Critica, il premio per il miglior testo, il premio per la miglior musica ed il premio per la migliore interpretazione.\nDi ogni edizione viene pubblicato un CD contenente i brani dei 16 finalisti.\nOspiti.\nDi seguito sono riportati gli ospiti che hanno preso parte a Musicultura nei vari anni:"}
{"id": "1205956", "revid": "118968199", "url": "https://it.wikipedia.org/wiki?curid=1205956", "title": "Copaide", "text": "Il lago Copaide o Copais (, ) era un lago carsico dell'antica Grecia, ora prosciugato, che si trovava nella Beozia centrale, a ovest di Tebe, nei pressi di Orcomeno. Il lago, che traeva il nome dalla citt\u00e0 di Cope che sorgeva sulle sue rive, veniva alimentato dal fiume Cefiso. I tentativi di bonifica furono iniziati da Alessandro Magno; il prosciugamento definitivo si ebbe alla fine del XIX secolo.\nLa zona dove un tempo era situato il lago, bench\u00e9 oggi sia una pianura indistinguibile dalle zone circostanti, \u00e8 conosciuta ancora come Copaide.\nDrenaggio.\nNell'era antica le citt\u00e0 di Aliarto, Orcomeno, e Cheronea erano situate lungo le rive del lago Copaide e in esso confluivano i fiumi Cefiso, Termeso, e Trit\u00f3n.\nMolti erano i canali sotterranei che drenavano l'acqua verso il mare. Strabone cita anche la presenza di canali artificiali e di due opere di ingegneria che svolgevano il compito di impedire il deflusso delle acque dal lago. \nDurante l'epoca di Alessandro Magno buona parte della regione venne bonificata. Infatti intorno al lago si sviluppava, e tuttora lo \u00e8, una regione fertile invasa molto spesso dagli straripamenti delle acque del Copaide.\nLa bonifica definitiva fu iniziata verso la fine del XIX secolo ad opera dapprima di alcune compagnie francesi e successivamente da imprese inglesi che vi costruirono canali di drenaggio al fine di evitare rischi di contrarre la malaria, bonificando le paludi che si estendevano attorno al lago per circa 243 km\u00b2 (60.000 acri di terreno, come riportano le fonti).\nI lavori furono definitivamente conclusi solo nel 1952 per consentire la coltivazione del cotone, dei cereali e del tabacco: i diritti sul territorio passarono sempre nello stesso periodo allo Stato greco.\nIl lago tra mitologia e letteratura.\nOmero e altri autori antichi nel citare il Copaide lo indicano come il \"lago Cefisis\", appunto per il fiume Cefiso. Il lago che Strabone descrive come l'Ilice (\u1f59\u03bb\u03b9\u03ba\u1f74, \"Hilik\u00e9\") deve essere il lago situato a 8 km a nord di Tebe, conosciuto come Likeri e che oggi ha ripreso l'originale toponimo di Iliki (\"Ylik\u0113\").\nSecondo la mitologia greca, Eracle devi\u00f2 l'acqua del Cefiso e inond\u00f2 la pianura di Orc\u00f3meno per castigare i Mini che si erano sottomessi ai Tebani. Il Cefiso prima di allora si gettava al mare passando sotto la montagna: in seguito, Eracle ne ostru\u00ec il corso. Secondo Polieno pare che Ercole abbia fatto ci\u00f2 perch\u00e9 era in lotta contro i Minii di Orcomeno. Sia Pausania che Aristofane dicono che il lago era noto per i suoi pesci, soprattutto le anguille.\nNon ne \u00e8 chiara esattamente la posizione all'interno di esso, ma il lago dovette ospitare anche un'isola pi\u00f9 o meno grande su cui fu costruita la fortezza di Gla, un'importante costruzione micenea che ospitava anche un palazzo e ben due \"m\u00e9garon\".\nLa regione che circonda il lago dovette probabilmente essere abitata anche in epoca bizantina.\nProfili geologici.\nLa conca Copaide \u00e8 un piano di frattura sprofondata a seguito di movimenti della crosta terrestre. Il lago che si form\u00f2 era circondato da montagne dolomitiche (dolomie) e separato dal mare da colline carsiche (carsismo) il cui materiale di erosione sedimentandosi alz\u00f2 gradualmente il suolo della conca fino a portarlo a livello dei grandi invasi che si trovavano a livello della rete di greti che attraversava la catena carsica. Fu cos\u00ec che si formarono canali sotterranei che portarono al mare parte delle acque del lago Copaide. Come conseguenza principale vi era il prosciugamento durante l'estate e i danni all'agricoltura. Inizi\u00f2 cos\u00ec verso la fine del XIX secolo una serie di opere di riassetto idrogeologico.\nPare che il lago non fosse molto profondo, con i punti pi\u00f9 bassi inclusi tra i 3 e i 5 metri. L'altezza sul livello del mare si attesta tra i 92 e i 97 metri s.l.m. Con i suoi 380 stadi di superficie, era la pi\u00f9 grande massa d'acqua della Grecia."}
{"id": "1205959", "revid": "1851848", "url": "https://it.wikipedia.org/wiki?curid=1205959", "title": "Emiliano Tarana", "text": "Caratteristiche tecniche.\nAla destra, dotato di buona velocit\u00e0, poteva essere schierato come centrocampista esterno su entrambe le fasce.\nCarriera.\nClub.\nSoprannominato \"Toro di Sabbioneta\", cresce nel con cui partecipa al Torneo di Viareggio 1999, e nel campionato 1999-2000 viene ceduto all' di Serse Cosmi dove segna 4 reti in 32 incontri di Serie C1, raggiungendo i \"playoff\". Nell'estate 2001 approda in Serie B alla , con cui disputa 7 partite prima di essere ceduto in Serie A al , dove ritrova Serse Cosmi.\nEsordisce in Serie A il 21 gennaio 2001 nella partita Perugia- (0-1), e colleziona 3 presenze prima di far ritorno in Serie B con la maglia del . Con i gialloblu \u00e8 utilizzato come rincalzo, giocando 17 partite nel campionato di Serie B 2001-2002 concluso con la promozione in Serie A.\nNel 2002 viene ceduto all', dove gioca da titolare nel ruolo di ala destra alternandosi con Marco Schenardi e conquistando una nuova promozione nella massima serie. Viene acquistato dal , appena retrocesso in Serie B: nella prima stagione colleziona 39 presenze e 4 reti, utilizzato come attaccante esterno nel 4-3-3 di Gigi Cagni, mentre nel campionato 2004-2005 gioca 15 partite prima di essere ceduto, nel mercato di gennaio, al , in Serie C1\nCon i virgiliani conquista subito la promozione in Serie B vincendo i playoff, e nella stagione successiva la formazione lombarda raggiunge nuovamente gli spareggi-promozione, questa volta per la Serie A, con Tarana titolare (39 presenze e 7 reti, record personale). Rimane al Mantova, segnalandosi per costanza di rendimento, sino al 2010 quando la societ\u00e0 fallisce; svincolato, si trasferisce al neopromosso Portogruaro.\nIl 16 agosto 2011 accetta il trasferimento, con contratto biennale, al FeralpiSal\u00f2, in Lega Pro. Con i bresciani ottiene la salvezza nella prima stagione, e l'ottavo posto nella seconda, al termine della quale viene lasciato libero dal club a causa dell'et\u00e0 avanzata; nell'estate 2013 si allena con l'Asola, squadra mantovana militante nel campionato di Eccellenza. Il 23 settembre 2013 raggiunge l'accordo con il Lentigione, formazione che disputa il campionato di Eccellenza."}
{"id": "1205962", "revid": "287204", "url": "https://it.wikipedia.org/wiki?curid=1205962", "title": "Cratere Weiss", "text": "Weiss \u00e8 un cratere lunare intitolato all'astronomo austriaco Edmund Weiss; \u00e8 situato lungo il bordo meridionale de Mare Nubium. Molto vicino al bordo sud-occidentale di Weiss si trova il cratere Cichus, mentre a nord-est si trova il cratere Pitatus. Infine, a sud-est, si osserva l'eroso cratere Wurzelbauer.\nIl bordo settentrionale \u00e8 scomparso, e il fondo del cratere \u00e8 stato riempito dalla lava, rendendolo liscio. Il bordo meridionale, invece, \u00e8 sopravvissuto, sebbene sia stato in gran parte eroso. Questa parte di bordo, comunque, si innalza a un'altezza di ben 0,8\u00a0km dalla base. Il cratere satellite \"Weiss E\" giace nella parte settentrionale del fondo, vicino a ci\u00f2 che rimane del bordo nord.\nIl cratere \u00e8 segnato dalla raggiera del cratere Tycho, che giace a molti chilometri di distanza verso sud-est. A nord del cratere Weiss si trova la rima denominata \"Rima Hesiodus\", che prende il nome dal cratere Hesiodus a nord-est.\nCrateri correlati.\nAlcuni crateri minori situati in prossimit\u00e0 di Weiss sono convenzionalmente identificati, sulle mappe lunari, attraverso una lettera associata al nome."}
{"id": "1205973", "revid": "647919", "url": "https://it.wikipedia.org/wiki?curid=1205973", "title": "Medaglia d'Argento al Valor Militare", "text": ""}
{"id": "1205975", "revid": "3358", "url": "https://it.wikipedia.org/wiki?curid=1205975", "title": "Teoria ipodermica", "text": "La teoria ipodermica (\"Bullet Theory\"), chiamata anche teoria dell'ago ipodermico (dall'inglese \"Hypodermic Needle Theory\") \u00e8 una teoria che considera i mass media come potenti strumenti persuasivi che agiscono direttamente su di una massa passiva e inerte. \nLa teoria ipodermica \u00e8 il primo tentativo di comprendere il funzionamento della comunicazione interpersonale in maniera sistematica, viene sviluppata negli anni quaranta sulla base delle ricerche della psicologia comportamentale, e in base a questo filone psicologico vede la comunicazione come un processo diretto di \"stimolo\" e \"risposta\". La comunicazione tra due individui viene quindi considerata come un processo diretto tra comunicatore e ricevente senza alcun intermediario, in cui il messaggio viene ricevuto senza alcuna intermediazione e, importante da sottolineare, gli effetti sono dati per scontati, e quindi nemmeno analizzati. \nDefinizione.\nCome si evince dalla traduzione letterale, il termine \"bullet\" sta a significare la parola \"proiettile\" ovvero il messaggio mediale che colpisce direttamente un soggetto, evidentemente senza possibilit\u00e0 di opporsi. In altri termini, il messaggio \"sparato\" dai media viene \"iniettato\" direttamente nella pelle del ricevente, il quale ha un ruolo del tutto passivo. La \"Bullet Theory\" ha ancora oggi un valore schematico che illustra un particolare aspetto dei media. Ad esempio il concetto di target (letteralmente: \"bersaglio\"), usato in pubblicit\u00e0 per indicare i destinatari di un annuncio, deriva da questa teoria.\nStoria.\nLa teoria ipodermica nasce negli Stati Uniti nel periodo tra le due guerre mondiali (1920-1930) per mano di Harold Lasswell capostipite della communication research (corrente di studio della mass communication) e rappresenta, pi\u00f9 che una teoria, il clima d'opinione che si respirava in quegli anni circa gli effetti dei media. In quegli anni, l'Europa fu attraversata dal fenomeno nazista e fascista dove le masse, ancora inconsapevoli del reale potere dei mezzi di comunicazione di massa furono portate a sostenere tale tipo di regimi. \nPrendendo il nome dall'immagine dell'ago ipodermico utilizzato per le punture, questa teoria afferma che i messaggi colpiscono personalmente gli individui, in modo diretto e immediato, modificandone opinioni e comportamenti. Il modello di riferimento \u00e8 il modello comportamentistico. La teoria dell'ago ipodermico o teoria del proiettile postula pertanto effetti forti dei media ed un'audience passiva e indifesa, per cui si parla di manipolazione e propaganda della comunicazione.\nOggi sta ad indicare il fenomeno con cui gli Stati Uniti d'America e gli altri stati capitalisti usano gli attuali \"potentissimi\" mezzi di comunicazione (la televisione e internet, ad esempio) per inviare i loro messaggi di propaganda, tramite messaggi subliminali e pubblicit\u00e0 indiretta.\nDescrizione.\nLa teoria ipodermica sostiene una relazione diretta tra stimolo (esposizione al messaggio) e risposta (comportamento). Nella pratica intende dimostrare che se una persona \u00e8 raggiunta da un messaggio di propaganda, quest'ultima pu\u00f2 essere manipolata a proprio piacimento e indotta ad agire secondo il proprio volere.\nLa teoria ipodermica ha come suo fondamento e giustificazione la teoria della \"societ\u00e0 di massa\". Quest'ultima deriva dalla trasformazione della societ\u00e0 preindustriale in societ\u00e0 industrializzata e dalla conseguente crescita della divisione e specializzazione del lavoro. In particolare, la societ\u00e0 di massa \u00e8 composta, secondo tale pensiero, da individui:\nDi conseguenza tali individui sono il bersaglio ideale per i messaggi propagandistici, che mirano ad ottenere dalla massa un dato comportamento.\nInoltre, a rafforzare ancora di pi\u00f9 le conclusioni della teoria ipodermica, c'\u00e8, nel clima culturale del periodo, la \"teoria dell'azione\", elaborata dall'approccio comportamentista della psicologia behaviorista, che studia il comportamento umano attraverso l'esperimento e l'osservazione. Secondo la teoria dell'azione la societ\u00e0 di massa risponde in modo uniforme ed automatico allo stimolo ricevuto dai media e questo meccanismo \u00e8 descrivibile da un semplice modello comportamentale di questo tipo:\nstimolo del messaggio formula_1 risposta dell'audience\nCi\u00f2 esalta ulteriormente l'idea di reazioni meccaniche e condizionate ai messaggi.\nNaturalmente non tutti la pensavano come descritto. Di opinione diversa erano i teorici della cosiddetta scuola di Chicago, che rifiutavano la rappresentazione di una massa indifferenziata ed attribuivano ai mass media appena nati grandi potenzialit\u00e0 per la democrazia (ad esempio per dare voce alle minoranze degli immigrati), sia pure sempre nell'ambito di un'audience ritenuta passiva.\nGli sviluppi successivi dei media studies sono stati alimentati dalla ricerca amministrativa americana, commissionata dalla pubblica amministrazione, da imprese private e partiti politici, allo scopo di risolvere i problemi pratici (di contenuto e di effetto sui pubblici) delle campagne pubblicitarie ed elettorali.\nTali sviluppi hanno preso in considerazione due variabili precedentemente trascurate:\nSi giunge pertanto alla conclusione che la risposta allo stimolo non \u00e8 passiva, immediata e meccanicistica, ma \u00e8 mediata da una certa resistenza dei destinatari del messaggio e si configura quindi in questo modo:\nstimolo formula_2 resistenza formula_2 risposta\nDue sono le teorie che vengono elaborate all'interno di questo nuovo approccio: la teoria della persuasione e la teoria degli effetti limitati."}
{"id": "1205981", "revid": "599013", "url": "https://it.wikipedia.org/wiki?curid=1205981", "title": "Vincenzo Sommese", "text": "Carriera.\nGli esordi al Torino.\nCresciuto nel , vi disputa una stagione e mezza prima di passare al , in Serie A: con la formazione Primavera vince il Torneo di Viareggio 1995. Inserito nella rosa della prima squadra nella stagione 1995-1996, debutta in Serie A il 6 aprile 1996 nel derby contro la vinto dai bianconeri per 2-1.\nRiconfermato nelle stagioni successive di Serie B, si ritaglia sempre pi\u00f9 spazio come titolare. Nella primavera 1998 subisce un grave infortunio al ginocchio, che lo costringe a saltare lo spareggio-promozione perso contro il ; rientra nella stagione successiva, contribuendo alla promozione in Serie A dei granata. Nel campionato di Serie A 1999-2000 \u00e8 titolare nel ruolo di esterno destro di centrocampo, disputando 29 partite senza evitare una nuova retrocessione in Serie B.\nVicenza, Piacenza e ritorno a Torino.\nNell'ottobre 2000, in seguito a problemi di rinnovo contrattuale, passa in compropriet\u00e0 al , in cambio di Stefano Fattori. Con i veneti si alterna a Christian Maggio sulla fascia destra, collezionando la sua terza retrocessione in Serie B della carriera. Rimane al Vicenza anche all'inizio della stagione successiva, e a gennaio passa in prestito al , in Serie A, contribuendo con 10 presenze e un gol alla salvezza degli emiliani. A fine stagione viene riscattato dal Torino, per sostituire Antonino Asta. La stagione \u00e8 negativa per la squadra, che retrocede in Serie B, e per Sommese, che colleziona la sua quarta retrocessione nella serie cadetta disputando un campionato sottotono.\nAncona e gli anni della Serie B.\nRiscattato dal Vicenza, viene ceduto all', neopromosso in Serie A, dove disputa un campionato da titolare (26 presenze e una rete su calcio di rigore nel successo interno sull'Empoli del 9 maggio 2004, che \u00e8 l'ultima rete finora messa a segno dai dorici in massima serie) chiuso tuttavia all'ultimo posto con conseguente retrocessione. Dopo il fallimento della societ\u00e0 marchigiana rimane svincolato sicch\u00e9 nell'ottobre seguente si accorda con il , con cui disputa una stagione di Serie B. Nella stagione 2005-2006 passa al neopromosso , con cui raggiunge i play-off perdendo la finale contro il Torino. Rimane in biancorosso fino all'estate 2007, quando rescinde il contratto col a causa di sue implicazioni col calcio scommesse.\nNel gennaio 2008 viene acquistato dall', nel quale milita fino al 2011 indossando anche la fascia di capitano. Nel corso della stagione 2010-2011 viene posto fuori rosa dalla societ\u00e0 marchigiana a causa di sospetti su nuove implicazioni nel calcioscommesse.\nCalcioscommesse.\nNell'estate 2007 viene coinvolto per la prima volta in un'indagine su scommesse illegali nel calcio, subendo il deferimento e una squalifica per 5 mesi.\nIl 1\u00ba giugno 2011 viene arrestato nell'ambito di una nuova inchiesta sul calcioscommesse, basata sulla sospetta manipolazione dei risultati delle partite del campionato di serie B e di Lega Pro, che coinvolge, tra gli altri, l'ex giocatore di Foggia, Lazio, Sampdoria e Bologna e della Nazionale Beppe Signori, il capitano dell'Atalanta Cristiano Doni, l'ex calciatore Stefano Bettarini e il giocatore dell'Ascoli Vittorio Micolucci. Il 14 dello stesso mese viene momentaneamente scarcerato, con Giuseppe Signori; il successivo 3 agosto il procuratore federale Palazzi chiede 5 anni di squalifica e il 9 agosto la richiesta del procuratore federale Palazzi viene accolta: il giocatore dovr\u00e0 scontare 5 anni di squalifica pi\u00f9 preclusione. Il 21 dicembre 2011, dopo aver fatto ricorso al TNAS, gli viene confermata la squalifica a 5 anni pi\u00f9 preclusione.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva."}
{"id": "1205984", "revid": "28592", "url": "https://it.wikipedia.org/wiki?curid=1205984", "title": "Cisterna Di Latina", "text": ""}
{"id": "1205985", "revid": "1043", "url": "https://it.wikipedia.org/wiki?curid=1205985", "title": "Partido Independentista Puertorrique\u00f1o", "text": ""}
{"id": "1205986", "revid": "1543377", "url": "https://it.wikipedia.org/wiki?curid=1205986", "title": "Interrupt Descriptor Table", "text": "La Interrupt Descriptor Table (IDT) o Tabella dei descrittori degli Interrupt\n\u00e8 una struttura dati usata dalle architetture x86 per implementare una tabella di vettori interrupt.\nLa IDT \u00e8 usata dal processore per determinare la corretta risposta a interrupt e eccezioni.\nI dettagli della descrizione sotto si applicano particolarmente alle architetture x86 e AMD64. Altre architetture hanno strutture dati simili, ma lavorano differentemente.\nL'Uso dell'IDT \u00e8 innescata da 3 tipi di eventi: interrupt hardware, interrupt software ed eccezioni del processore, che insieme vengono richiamate come interrupt.\nLa IDT consiste di 256 vettori di interrupt.\nReal Mode.\nNel processore 8086, la IDT risiede nelle locazioni di memoria che vanno dalla 0000h alla 03ffh, e comprende 256 puntatori real-mode di 4 byte (256 * 4 = 1024 byte di memoria). Nell'80286 e successivi, la dimensione e le locazioni di memoria della IDT possono essere cambiate come sono cambiate nella Protected Mode, anche se tutto questo non ha cambiato la sua form. Per puntatore real mode si indica un valore di 16 bit che indica un segmento e un valore di 16 bit che indichi un offset all'interno di quel segmento. I primi 32 puntatori sono riservati alle eccezioni interne del processore, mentre gli interrupt hardware possono essere mappati su qualunque vettore grazie al programmable interrupt controller.\nUn interrupt molto comune in Real Mode \u00e8 l'interrupt 0x10, il codice VGA BIOS per le primitive funzioni di disegno su schermo (stampa di caratteri, spostamento del cursore ecc.)\ntabella: https://web.archive.org/web/20171113165659/http://www.fermimn.gov.it/inform/gestint/tabint.htm"}
{"id": "1205988", "revid": "124513383", "url": "https://it.wikipedia.org/wiki?curid=1205988", "title": "Nazionale di pallacanestro della Nuova Zelanda", "text": "La nazionale di pallacanestro della Nuova Zelanda \u00e8 la squadra che rappresenta questa nazione nelle competizioni cestistiche internazionali.\nSeguendo la stessa tradizione del rugby, la Nuova Zelanda ha dato un soprannome alle sue due rappresentative nazionale: quella maschile sono i \"Tall Blacks\"; quella femminile le \"Tall Ferns\"."}
{"id": "1205995", "revid": "122554934", "url": "https://it.wikipedia.org/wiki?curid=1205995", "title": "Cinema russo", "text": "La storia del cinema russo inizia durante l'impero russo e si sviluppa e raggiunge il suo culmine con l'Unione Sovietica. Tuttavia, anche dopo il 1991 alcuni registi hanno ottenuto successi critici a livello internazionale.\nIl cinema dell'Impero russo.\nLe origini.\nI primi film furono distribuiti dalla societ\u00e0 \u00ab Cin\u00e9matographe Lumi\u00e8re \u00bb dei fratelli Lumi\u00e8re, che il 16 maggio 1896 organizzarono a San Pietroburgo, nel parco Akvarium, la prima proiezione assoluta in terra russa. Tre giorni dopo, il 19 maggio, la societ\u00e0 dei fratelli Lumi\u00e8re apr\u00ec, al numero 46 della Prospettiva Nevskij, la prima sala cinematografica.\nIl 26 maggio l'inglese Robert W. Paul present\u00f2 al teatro del giardino zoologico di Pietroburgo il suo \"animatograph\", e il 7 giugno un analogo spettacolo pubblico fu tenuto nel teatro Ermita\u017ea di Mosca: si trattava, questa volta, del \"kinetophon\" di Edison, uno spettacolo replicato a Pietroburgo e al quale assistettero anche il musicista Glazunov e il critico Vladimir Stasov, entrambi entusiasti della \u00ab nuova, straordinaria invenzione di quel genio di Edison [...] impensabile prima del nostro secolo \u00bb.\nNell'estate di quell'anno seguirono proiezioni cinematografiche a Ni\u017enij Novgorod, Rostov sul Don, Kiev, Char'kov. Si trattava sempre del programma andato in scena per la prima volta il 28 dicembre 1895 a Parigi e comprendente un gruppo di 10 pellicole di 17 metri ciascuna: \"L'arriv\u00e9e d'un train en gare\", \"La sortie des Usines Lumi\u00e8re\", \"La Place des Cordeliers \u00e0 Lyon\", \"Le r\u00e9pas de b\u00e9b\u00e9\", \"Partie d'\u00e9cart\u00e9\", \"L'arroseur arros\u00e9\" e altre. L'intero spettacolo durava meno di 10 minuti.\nL'impressione prodotta sugli spettatori fu straordinaria. Lo scrittore Gor'kij, che assistette a quei primi spettacoli, era entusiasta: \u00ab Tutto si muove, vive, ribolle, arriva sul primo piano del quadro e scompare non si sa dove \u00bb. D'altra parte, pur prevedendo un grande sviluppo della nuova invenzione, notava come venissero favoriti \u00ab anzitutto i gusti da baraccone e la depravazione di un pubblico grossolano \u00bb.\nIn Francia, alla fine del 1897 fu fondata da Charles Path\u00e9 la societ\u00e0 cinematografica \u00ab Path\u00e9 fr\u00e8res \u00bb per la produzione, vendita e noleggio di film. La Path\u00e9 invase presto il mercato russo assumendovi una posizione dominante e nel 1904 fond\u00f2 una sua filiale a Mosca. Contemporaneamente, al posto dei tradizionali cinema ambulanti, nelle maggiori citt\u00e0 russe cominciarono a sorgere locali stabili per le proiezioni, gli \u00ab elettroteatri \u00bb, favorendo lo sviluppo delle agenzie di noleggio. Alla \u00ab Path\u00e9 fr\u00e8res \u00bb seguirono altre due ditte francesi, la \u00ab Gaumont \u00bb e la \u00ab \u00c9clair \u00bb, la tedesca \u00ab Th\u00e9ophile Gauthier \u00bb, l'italiana \u00ab Cines \u00bb e altre ancora.\nIl 26 maggio 1896 gli operatori francesi Charles Moisson e Francis Doublier avevano effettuato la prima ripresa cinematografica in terra russa, filmando nel cortile del Cremlino, a Mosca, l\"Incoronazione di Nicola II\" per conto di Louis Lumi\u00e8re, che in estate vendette il documentario. Il 30 maggio fu ripresa sulla piana di Chodynka, presso Mosca, anche la cerimonia della presentazione dello zar al popolo. Com'\u00e8 noto, la cerimonia si tramut\u00f2 in tragedia per il cedimento di alcune tribune e per il panico che ne segu\u00ec, che provoc\u00f2 migliaia di vittime. La macchina da presa e le registrazioni effettuate dagli operatori furono sequestrate dalla polizia e mai pi\u00f9 restituite.\nUn insieme di documentari di cronaca, di costume e di carattere scientifico, comiche, melodrammi, film gialli e di avventure, numeri da circo e \"f\u00e9eries\", ossia produzioni tratte dal repertorio degli illusionisti, costituivano un singolo spettacolo cinematografico, che non durava pi\u00f9 di un'ora. Dal 1907, insieme alle produzioni importate dall'estero cominciarono ad apparire con continuit\u00e0 filmati ripresi in Russia. Quell'anno la \u00ab Path\u00e9 fr\u00e8res \u00bb produsse i documentari \"La terza Duma di Stato\" (102 metri), la \"Rivista delle truppe al Palazzo d'Inverno\" (172 metri) e la \"Rivista delle truppe a Carskoe Selo\" (98 metri), girati dal fotografo personale di Nicola II Aleksandr Karlovi\u010d Jagel'skij (1866-1916), contitolare dello studio fotografico \u00ab K. E. von Hahn e K. \u00bb, oltre alla \"Solenne processione religiosa a Kiev il 15 luglio 1907\".\nGrande successo dell'anno fu il documentario di 135 metri \"I cosacchi del Don\", che mostrava le esercitazioni di un reggimento cosacco. Nell'agosto del 1907 fu pubblicata \u00ab Kino \u00bb (Cinema), la prima rivista russa dedicata al cinema, che ebbe tuttavia la breve vita di un solo anno. Il primo imprenditore russo di documentari e di film a soggetto fu il giornalista e fotografo Aleksandr Drankov. Inizi\u00f2 nei primi mesi del 1908 lanciando sul mercato 17 documentari, e in autunno gir\u00f2 \"L'ottantesimo compleanno del conte L. N. Tolstoj\".\nIl 28 ottobre 1908, preceduto da grande pubblicit\u00e0, Drankov present\u00f2 nelle sale il primo cortometraggio narrativo, \"Sten'ka Razin\", diretto dal modesto attore di teatro Vladimir Roma\u0161kov e sceneggiato da Vasilij Gon\u010darov da una canzone molto popolare in Russia, \"Iz-za ostrova na stre\u017een\" (Da dietro l'isola sul fiume). Il film (224 metri, poco pi\u00f9 di 6 minuti) ha un interesse puramente storico, essendo molto primitivo e privo di qualunque valore artistico.\n\"Sten'ka Razin\" ebbe tuttavia successo, non cos\u00ec i successivi \"L'attendente zelante\", \"Il matrimonio di Krecinskij\" e altri ancora, cos\u00ec che Drankov, associatosi nel frattempo con altri imprenditori, lanci\u00f2 nel 1911 la prima attualit\u00e0 settimanale russa, l'\u00ab Obozrenie sobytij \u00bb (Rassegna degli avvenimenti), a imitazione del gi\u00e0 affermato \u00ab Path\u00e9 Journal \u00bb di produzione francese. Dal 1909 si afferm\u00f2 la casa di produzione gi\u00e0 fondata a Mosca nel 1906 da Aleksandr Chan\u017eonkov, un ex-ufficiale dei cosacchi. I suoi film trattavano episodi storici, come \"Jermak Timofeevi\u010d, conquistatore della Siberia\" e opere letterarie: \"Le anime morte\", \"Vij\" e \"Il matrimonio\" da Gogol, \"La canzone del negoziante Kala\u0161nikov\" e \"Il nobile Or\u0161a\" da Lermontov, \"La potenza delle tenebre\" da Tolstoj, \"Mazepa\" da Pu\u0161kin, \"La maga\" da \u0160pa\u017einskij.\nIl filone dei film tratti da opere letterarie, dai classici agli autori pi\u00f9 recenti, fu largamente sfruttato. Il cinema russo \u00ab in soli otto-dieci anni di esistenza ha divorato tutti gli autori che lo avevano preceduto, si \u00e8 inghiottito tutta la letteratura: Dante, Shakespeare, Gogol', Dostoevskij, perfino Anatolij Kamenskij [...] \u00c8 un abisso senza fondo dove tutto scompare \u00bb. Va rilevato che di tali opere si davano soltanto poche scene, le pi\u00f9 salienti, n\u00e9 \u00ab ci si preoccupava di un legame logico tra di esse, nella presunzione che lo spettatore non potesse ignorare opere cos\u00ec popolari \u00bb. Basti pensare che l'\"Eugenio Onegin\", realizzato da Gon\u010darov nel 1911, durava 9 minuti, e l\"Anna Karenina\" di Andr\u00e9 Ma\u00eetre meno di 12 minuti.\nPer un paio d'anni, gli operatori - Forestier, Meyer, Siversen, Toppi, Vitrotti - e i registi - Hansen, Ma\u00eetre - furono soltanto stranieri, poi cominciarono ad affermarsi tecnici russi. Tra gli operatori, il pi\u00f9 preparato fu Aleksandr Levickij, che gir\u00f2 centinaia di film e divenne poi insegnante di tecnica cinematografica. Trascurando quelli improvvisati, i primi registi professionali furono Gon\u010darov e \u010cardynin, finch\u00e9 non s'impose Jakov Protazanov, il pi\u00f9 valido regista del periodo pre-rivoluzionario. S'ingaggiarono anche celebri attori di teatro, come Ekaterina Ro\u0161\u010dina-Insarova, Vera Pa\u0161ennaja o Vladimir Davydov, ma questi abbandonarono presto il campo, non accettando le caratteristiche recitative che il cinema si era allora date.\nCome disse Davydov, che dirigeva anche corsi per attori di teatro drammatico, \u00ab non posso mettermi a fare il pagliaccio in opere dove si trovano perfettamente al loro posto i vari Max Linder e simili corifei del mondo cinematografico \u00bb. In compenso, il rifiuto e la diffidenza dei migliori attori di teatro nei confronti del cinema contribuirono a favorire la nascita di una serie di attori formati appositamente per lo schermo. Ultime - a partire dagli anni di guerra - vennero le professioni del soggettista e dello sceneggiatore. Prima di allora, le sceneggiature consistevano soltanto in \u00ab elenchi delle scene che dovevano essere girate nella loro successione cronologica. Tutto il resto lo sapeva il regista, che indicava agli attori quello che dovevano fare \u00bb.\nIl primo scrittore, per altro di seconda fila, a fornire sceneggiature per il cinema, fu Nikolaj Bre\u0161ko-Bre\u0161kovskij. Nel giro di pochi anni lo spettacolo cinematografico, in Russia come altrove, divenne un'abituale forma di svago della popolazione. La sera, nelle strade delle citt\u00e0 come nei villaggi, si assisteva alle stesse scene: \u00ab un'entrata illuminata da lanternine e sulla soglia, una folla in attesa: \u00e8 un cinematografo \u00bb. In essa, tutte le classi sociali erano rappresentate: \u00ab intellettuali e operai, commessi, commercianti, signore del gran mondo, modiste, in una parola, di tutto \u00bb.\nDa qui vennero le prime riflessioni sul ruolo che il cinema poteva rappresentare come mezzo di condizionamento ideologico. Il letterato Grigorij Ciperovi\u010d scriveva nel 1912: \u00ab dimenticando totalmente che tutto quanto succede davanti ai suoi occhi \u00e8 finzione e menzogna dal principio alla fine, l'appassionato di cinema assorbe incoscientemente un intero codice dei pi\u00f9 diversi pregiudizi sociali, la cui coltivazione e diffusione \u00e8 molto comoda e utile per le classi dirigenti e rovinosa per il successo della democratizzazione dei rapporti sociali. In questo senso, il cinema \u00e8 il mezzo propagandistico pi\u00f9 convincente, e lo schermo un pulpito dal quale scende, silenziosa ma efficace, la predicazione aristocratico-borghese dell'umilt\u00e0 per i poveri e della feroce violenza per i ricchi \u00bb.\nPer altro, il governo e l'alta burocrazia zarista non colsero tali possibilit\u00e0, mantenendo nei confronti del cinema un atteggiamento di altezzoso disprezzo. Nel 1913 lo stesso Nicola II osserv\u00f2 in una nota di ritenere la cinematografia \u00ab un divertimento sciocco, senza utilit\u00e0 per nessuno, e anche pericoloso. Solo un anormale pu\u00f2 mettere quel mestiere da baraccone sullo stesso livello dell'arte. Sono sciocchezze insignificanti a cui non bisogna attribuire importanza alcuna \u00bb.\nIl cinema dell'Unione Sovietica.\nAnche se il russo \u00e8 la lingua dominante nei film dell'epoca sovietica, il cinema dell'URSS comprende anche film prodotti in Armenia, Georgia, Ucraina e, in misura minore, in Lituania, Bielorussia e Moldavia. Tra i grandi capolavori del periodo seguente alla rivoluzione emergono \"La corazzata Pot\u00ebmkin\" di Sergej Mikhajlovi\u010d Ejzen\u0161tejn (1925), \"La madre\" di Vsevolod Illarionovi\u010d Pudovkin (1926) e il documentario \"L'uomo con la macchina da presa\" di Dziga Vertov (1929). Si tratta dei capolavori del cinema russo d'avanguardia, dove a differenza di altri paesi i cineasti non produssero solo opere sperimentali, ma riuscirono invece a creare capolavori che ebbero una vasta influenza su tutto il cinema mondiale.\nDalla met\u00e0 degli anni trenta, sotto l'inflessibile guida di Andrej \u017ddanov, la corrente artistica del realismo socialista divenne la corrente artistica ufficiale del regime di Stalin, influenzando profondamente la libert\u00e0 di espressione del cinema sovietico. Ejzen\u0161tejn diresse altre celebri opere come \"Aleksandr Nevskij\" e la trilogia incompiuta dedicata a \"Ivan il Terribile\". Anche gli anni settanta furono di grande valore artistico, grazie alla produzione di Andrej Tarkovskij. Si ricordano di tale autore \"Solaris\" e \"Stalker\".\n\u00c9 da ricordare inoltre la figura dell'attrice sovietica Ljubov' Petrovna Orlova, anche cantante, Artista del popolo dell'Unione Sovietica (1950)."}
{"id": "1206001", "revid": "107502308", "url": "https://it.wikipedia.org/wiki?curid=1206001", "title": "Ogni anno punto e da capo", "text": "Ogni anno punto e da capo \u00e8 una commedia in un atto unico scritta da Eduardo De Filippo nel 1931. \nStoria.\nQuesto atto unico fu scritto da Eduardo a Piedigrotta con un adattamento dello pseudonimo \"Tricot\" in occasione di una serata dedicata alla canzone al Teatro Reale.\nLa prima rappresentazione si ebbe nel 1931 al Teatro Nuovo, all'interno dello spettacolo di rivista \"Cento di questi giorni\" per una serata in onore del fratello dell'autore Peppino.\nNel 1932 la commedia fu inserita nel repertorio della compagnia \"Teatro Umoristico I De Filippo\".\nTrama.\nUn cliente entra nella bottega del barbiere Rafele, ma il titolare non c\u2019\u00e8. La sorella Filomena gli racconta che, quando si avvicina la festa di Piedigrotta, Rafele si dedica a scrivere canzoni. Il cliente chiede al garzone di servirlo, ma il ragazzo, mentre lo prepara per la barba, si vanta di essere un bravo mandolinista. Entra il barbiere, ma appena comincia la rasatura irrompono Giorgetta, la manicure, aspirante cantante, e un giovane poeta. Subito si mettono a parlare di canzoni, ignorando il cliente. Questi s\u2019infuria ma viene zittito."}
{"id": "1206002", "revid": "716642", "url": "https://it.wikipedia.org/wiki?curid=1206002", "title": "Tampa Bay Rowdies", "text": "Il Tampa Bay Rowdies \u00e8 un club calcistico professionistico statunitense di Tampa (Florida), fondato nel 1975 e rifondato nel 2008 come \"Football Club Tampa Bay\".\nDisput\u00f2 la North American Soccer League (NASL), della quale vinse il titolo nel campionato d'esordio.\nDopo il fallimento e la chiusura della NASL fu attivo nell\u2019\"American Professional Soccer League\" (APSL) fino al 1993, anno di scioglimento del club.\n\u00c8 l'unico club ad avere vinto entrambe le edizioni del campionato, sia quella ufficiale per il titolo nordamericano sia quella \"indoor\", nonch\u00e9 l'unico assieme ai New York Cosmos ad aver vinto sia la vecchia che la nuova iterazione della NASL.\nAttualmente milita nella USL Championship, campionato statunitense di secondo livello, e disputa le proprie partite casalinghe presso l'Al Langa Stadium di St. Petersburg, impianto da 7.227 posti a sedere.\nStoria.\nTampa Bay Rowdies (1975\u20131993).\nIl 19 giugno 1974 George Strawbridge e Beau Rogers IV acquistarono i diritti per una franchigia nel campionato nordamericano della NASL. Il 21 novembre successivo venne annunciato che il club avrebbe avuto il nome di \"Tampa Bay Rowdies\". Il club esord\u00ec nel torneo del 1975, vincendolo subito, battendo in finale i Portland Timbers con il risultato di 2-0. In due altre occasioni i Rowdies giunsero alla finale ma furono battuti, nel 1978 (dai New York Cosmos) e nel 1979 (dai Vancouver Whitecaps).\nA parte il quarto di finale raggiunto nel 1981, la squadra non riusc\u00ec pi\u00f9 a qualificarsi per i \"play-off\". Fu tuttavia campione \"indoor\" nel 1979/80 e finalista nel 1981/82 (battuta dai San Diego Sockers). In precedenza i Rowdies si erano gi\u00e0 aggiudicati un mini torneo \"indoor\" organizzato dalla lega nel 1976, dopo essere giunti secondi l'anno precedente.\nDopo lo scioglimento della NASL, la squadra rimase fuori dal sistema di lega nordamericano, prima di affiliarsi all'AISA (American Indoor Soccer Association) nel 1986, rimanendovi per\u00f2 per una sola stagione. Dal 1987 prese parte alla American Professional Soccer League, nella quale rimase fino alla stagione 1993, anno del definitivo scioglimento dei Rowdies. In quella Lega, il massimo risultato raggiunto fu la finale raggiunta nel 1991, pi\u00f9 due semifinali.\nTampa Bay Rowdies (2008\u2013).\nIl 18 giugno 2008 gli imprenditori locali David Laxer, Andrew Nestor e Hinds Howard annunciarono i propri piani di rifondare il club di calcio con il nome \"FC Tampa Bay Rowdies\", partendo dalla USL First Division. Tuttavia, nel novembre 2009 il club annunci\u00f2 l'intenzione di diventare il cofondatore di una nuova Nord American Soccer League (NASL), la quale sarebbe stata lanciata nel 2010. Questi piani furono successivamente rimandati dalla federazione, che organizz\u00f2 per la stagione 2010 un campionato di transizione, denominato USSF Division 2 Pro League, che comprendesse sia le franchigie della USL che quella della nuova NASL.\nPrima di iscriversi al campionato, il club annunci\u00f2 nel gennaio 2010 che si sarebbe chiamato semplicemente \"FC Tampa Bay\" a causa di un contenzioso legale sui diritti di merchandising del nome \"Tampa Bay Rowdies\".. Il 15 ottobre 2010, il team annunci\u00f2 che non avrebbe pi\u00f9 potuto utilizzare \"Rowdies\" nemmeno come soprannome, sebbene stesse ancora lavorando per recuperare l'uso del nome.\nAl termine del campionato di transizione, il club si trasfer\u00ec nella nuova Nord American Soccer League. Il 15 dicembre 2011 il club annunci\u00f2 che la controversia sul nome era stata finalmente risolta e che la franchigia avrebbe preso l'attuale denominazione in vista della stagione agonistica successiva.\nNel 2012 il club torn\u00f2 a vincere il titolo di campione della NASL. Qualificatisi ai playoff come seconda testa di serie, i Rowdies eliminarono i Carolina RailHawks in semifinale vincendo 2-1 in trasferta e poi pareggiando 3-3 in casa. Nella serie di finale contro i Minnesota Stars, i Rowdies persero l'andata fuori casa per 2-0, ma all'Al Lang Stadium riuscirono a rimontare le due reti di svantaggio vincendo per 3-1 (la regola delle reti in trasferta non era valida), prima di aggiudicarsi il titolo ai calci di rigore.\nA dicembre 2013 la franchigia venne rilevata dall'imprenditore locale Bill Edwards.\nNell'ottobre 2016 la societ\u00e0 annunci\u00f2 di lasciare la NASL per unirsi alla United Soccer League (USL) a partire dal 2017. Alla prima stagione nel nuovo campionato i Rowdies si classificarono terzi su quindici squadre nella Eastern Conference, tornando cos\u00ec dopo cinque anni a qualificarsi per la post-season.\nNell'ottobre 2018 la squadra venne acquistata dalla franchigia di Major League Baseball dei Tampa Bay Rays, la quale assunse anche il controllo dell'Al Lang Stadium.\nNel 2020, a seguito delle vittorie contro Birmingham Legion, Charleston Battery e Louisville City, i Rowdies si qualificarono per la finale del campionato, che avrebbero disputato in casa contro il Phoenix Rising. La partita, per\u00f2, a causa dei numerosi casi di positivit\u00e0 al COVID-19 riscontrati tra le fila dei gialloverdi, venne cancellata e il titolo di campione USL non venne assegnato.\nColori sociali e simboli.\n I colori sociali dei Rowdies sono il giallo e il verde. Le tenute di gioco ebbero diverse combinazioni, ma le pi\u00f9 consolidate furono una tenuta bianca con maniche giallo-verdi e calzettoni gialli per le gare interne, e una completamente verde con maniche gialle per quelle in cui era richiesta una divisa alternativa. Per un breve periodo fu usata anche una tenuta completamente gialla a parte le maniche della maglietta e i calzettoni, verdi. La tenuta attuale per le partite interne presenta la maglia a strisce orizzontali giallo-verdi, con pantaloncini verdi e calzettoni giallo-verdi, e per quelle in trasferta una divisa monocroma color lime, mentre invece la terza divisa \u00e8 completamente bianca.\nIl vecchio simbolo della squadra era un giovane che veste la tenuta sociale (Rowdies \u00e8 il plurale di \"rowdy\" che significa \"scalmanato\" e, in accezione spregiativa, \"teppista\"). L'attuale stemma del club \u00e8 invece la semplice scritta \"Rowdies\" di colore verde, ma con lo stesso font utilizzato nello stemma originale, con sopra due stelle a simboleggiare ognuno dei due titoli outdoor vinti dal club.\nTifoseria.\nI gruppi principali di tifosi sono il \"Ralph's Mob\", che prende nome da \"Ralph Rowdie\", il calciatore fittizio che appariva sul vecchio logo del club, e gli \"Skyway Casuals\".\nLa pi\u00f9 grande rivalit\u00e0 dei supporters giallo-verdi era quella con i vicini dei Fort Lauderdale Strikers, con i tifosi dei quali spesso avvenivano reciproci \u201cscambi di cortesie\u201d (tipica quella di lanciare in campo triglie morte dipinte con i colori degli Strikers).\nStadi.\nIl terreno di gioco per le gare all'aperto dei Rowdies fu il Tampa Stadium (oggi demolito), un impianto capace di ospitare circa 74.000 spettatori seduti. Fu lo stadio casalingo della squadra di football americano dei Tampa Bay Buccaneers dal 1976 al 1997. Lo stadio era chiamato anche \"The Big Sombrero\" per via della struttura sovrastante le tribune centrali, che richiamavano la forma del cappello messicano. Per via dell'elevata temperatura della zona, gli eventi sportivi che avvenivano nella stagione primaverile ed estiva iniziavano sempre dopo il tramonto. La superficie del campo era in erba, e al fine di permettere un drenaggio ideale, era fatto a schiena d'asino: le linee laterali risultavano essere a un livello di circa 40 centimetri inferiore rispetto al disco di centrocampo. Nel 1973 e nel 1977 ospit\u00f2 anche due concerti dei Led Zeppelin. Costruito nel 1967, fu completamente demolito nel 1999 e sulla sua area adesso sorge il parcheggio di un nuovo stadio, costruito su di un lotto adiacente.\nGli incontri \"indoor\" si tennero al Bayfront Arena, un impianto coperto di St. Petersburg. Costruito nel 1965 come impianto per hockey su ghiaccio, era in grado di ospitare anche incontri di pallacanestro. La sua capacit\u00e0 era di circa 7.500 posti a sedere. Demolito nel 2005, sulla sua area sono sorte infrastrutture di servizio dipendenti dal vicino Salvador Dal\u00ed Museum. \nDopo aver giocato presso il George M. Steinbrenner Field di Tampa (uno stadio di baseball da 11.000 posti) per tutta la stagione 2010, dal 2011 l'impianto utilizzato dai Rowdies per le gare interne \u00e8 il Al Lang Stadium di St. Petersburg, stadio anch'esso originariamente concepito per il baseball che contiene 7.227 posti a sedere. Dall'ottobre 2014 il club \u00e8 l'unico gestore dell'impianto, il quale nel frattempo ha ricevuto investimenti, da parte dell'allora proprietario dei Rowdies Bill Edwards, del valore 1,5 milioni di dollari di investimenti per essere reso pi\u00f9 adatto ad ospitare partite di calcio."}
{"id": "1206003", "revid": "729019", "url": "https://it.wikipedia.org/wiki?curid=1206003", "title": "A244/S", "text": "A244/S o o A.244/S \u00e8 un tipo di siluro leggero ASW che pu\u00f2 essere lanciato sia da navi di superficie che da mezzo aereo come l'elicottero ed individua il bersaglio mediante sensori acustici.\nLa sua ultima versione \u00e8 A244/s mod.3, viene costruito dall'azienda italiana Leonardo (precedentemente WASS, poi confluita nel gruppo nel 2015).\nProgetto A-290.\nPartendo dal siluro A-244, era stato sviluppato il progetto di un nuovo siluro denominato Progetto A-290 che poi venne unificato ad un progetto francese dando vita allo sviluppo del siluro MU-90."}
{"id": "1206004", "revid": "119174563", "url": "https://it.wikipedia.org/wiki?curid=1206004", "title": "Dispholidus typus", "text": "Il boomslang (nome afrikaans, pron. ; nome scientifico Dispholidus typus) \u00e8 un grande serpente velenoso appartenente alla famiglia dei Colubridi, che vive nell'Africa subsahariana. \u00c8 l'unica specie del genere Dispholidus. Il suo nome, in afrikaans, significa \"serpe degli alberi\". \u00c8 il pi\u00f9 velenoso fra i Colubridi, e il suo morso pu\u00f2 essere fatale anche per l'uomo.\nDescrizione.\nGli adulti di questa specie possono superare il metro e ottanta di lunghezza, anche se di solito raggiungono il metro e trenta. La testa \u00e8 corta, ben distinta dal corpo, con il muso tozzo, un po' ricurvo e dai lati leggermente concavi. Gli occhi, grandi e prominenti, hanno una pupilla tonda. Sulla mascella superiore questo serpente presenta una particolarit\u00e0: oltre a sette-otto denti piccoli e pieni, sono infatti tre le zanne scanalate velenose, al di sotto della zona dell'occhio.\nEssendo opistoglifo, il \"boomslang\" non possiede i tipici muscoli specializzati presenti nei Viperidi, adatti a spremere la ghiandola del veleno; di conseguenza, la quantit\u00e0 di veleno immessa nella preda \u00e8 minima. Nonostante ci\u00f2, il suo morso pu\u00f2 uccidere in meno di un'ora una scimmia o un cane, ed \u00e8 estremamente pericoloso anche per l'uomo.\nIl tronco \u00e8 slanciato, compresso lateralmente e coperto di squame carenate e strette. Le femmine di solito sono di colore marrone, mentre i maschi variano dal nero al verde intenso.\nBiologia.\nIl \"boomslang\" \u00e8 un serpente principalmente diurno e arboricolo, che si sposta molto velocemente fra gli alberi. Di norma questo serpente non \u00e8 aggressivo e cerca di fuggire; se disturbato, per\u00f2, si irrita e attua un comportamento minaccioso: gonfia il collo e la parte anteriore del corpo, fissando dritto verso il nemico. L'aspetto del \"boomslang\" appare raddoppiato in diametro, e le squame che coprono la pelle dilatata sono separate tra loro nettamente. A questa prima fase di minaccia, segue lo scatto fulmineo che termina in un morso profondo e molto pericoloso.\nDurante la stagione pi\u00f9 fredda, il \"boomslang\" si iberna per periodi moderati, spesso nascondendosi in nidi chiusi di uccelli.\nAlimentazione.\nLa sua dieta consiste in lucertole arboricole (come i camaleonti), rane e occasionalmente piccoli mammiferi, uccelli e uova. Tutte le prede vengono fermate con un morso profondo; attraverso le ferite procurate entra in circolo il veleno che uccide quasi istantaneamente la piccola preda, che poi viene inghiottita intera.\nRiproduzione.\nIl \"boomslang\" \u00e8 oviparo, e le uova (10-14 a covata e di circa quattro centimetri per due) hanno un periodo di incubazione piuttosto lungo. I nidiacei sono grigiastri, con screziature blu. Solo dopo alcuni anni raggiungono la colorazione tipica degli adulti.\nVeleno.\nLa potenza del veleno del \"boomslang\" \u00e8 molto maggiore di quella di gran parte degli Elapidi o dei Viperidi, ma la minor specializzazione dell'apparato velenifero implica che questo serpente riesca a inoculare nella vittima solo una piccola parte della sua riserva di veleno. In sostanza, il \"boomslang\" \u00e8 una notevole eccezione all'interno della famiglia dei Colubridi, di norma ritenuti inoffensivi per l'uomo a causa della debolezza del loro veleno, dell'inefficienza del loro apparato o delle ghiandole piccole.\nLe grandi zanne del \"boomslang\" rilasciano quella che \u00e8 principalmente un'emotossina. Essa impedisce al sangue di coagularsi e la vittima pu\u00f2 morire a causa di emorragie interne ed esterne. Altri sintomi di questo terribile veleno includono mal di testa, mancanza di sonno e disordini mentali. A causa del fatto che questo veleno ha un agire lento, i sintomi possono manifestarsi dopo ore di distanza dal morso. Da una parte, questo fatto lascia il tempo per procurarsi il siero antiveleno, ma dall'altra pu\u00f2 condurre le vittime a sottovalutare la gravit\u00e0 del morso. Un \"boomslang\" adulto possiede dai 4 agli 8 milligrammi di veleno, e si stima che la dose sufficiente per uccidere un uomo sia di 5 milligrammi.\nNel 1957, il ben noto erpetologo Karl Patterson Schmidt mor\u00ec dopo essere stato morso da un \"boomslang\". D.S. Chapman stabil\u00ec che tra il 1919 e il 1962 vi furono otto casi accertati di seri avvelenamenti da \"boomslang\" ai danni di uomini, due dei quali si rivelarono fatali. Il South African Vaccine Producers (ex South African Institute of Medical Research) produce un antiveleno monovalente per l'uso in caso di avvelenamenti da \"boomslang\".\nIl \"boomslang\" \u00e8 un serpente timido, e di solito morde solo quando la gente tenta di maneggiarlo, catturarlo o ucciderlo. I dati sopra riportati, in ogni caso, suggeriscono che \u00e8 improbabile che i \"boomslang\" possano essere considerati una reale fonte di morti umane in tutta la loro area di distribuzione."}
{"id": "1206005", "revid": "1924342", "url": "https://it.wikipedia.org/wiki?curid=1206005", "title": "Lisa Lopes", "text": "Biografia.\nAnche nota con il nome d'arte di Left Eye, fu membro del gruppo hip hop/R&amp;B femminile delle TLC, oltre ad aver pubblicato due album da solista. Aveva all'attivo anche diverse collaborazioni con artisti hip hop, pop e R&amp;B tra cui Melanie C, Method Man, Toni Braxton e altri.\nEra considerata l'anima creativa delle TLC, in quanto era autrice dei testi rappati di molte delle loro canzoni, fra cui alcuni singoli come \"Ain't 2 Proud 2 Beg\", \"What About Your Friends\", \"Hat 2 da Back\", \"No Scrubs\", \"Waterfalls\" e \"Girl Talk\"; nel gruppo, oltre a cantare, suonava anche le tastiere. Era celebre per l'abitudine di esibirsi, durante i concerti, indossando un paio di occhiali nei quali la lente sinistra era coperta da un profilattico, un modo, a suo dire, di propagandare l'utilizzo dello stesso come metodo di sesso sicuro.\nLisa Lopes, che aveva adottato una bambina di nome Snow, \u00e8 morta il 25 aprile 2002 mentre si trovava in Honduras, a causa di un incidente d'auto nel quale rimase coinvolta la vettura sulla quale viaggiava. I due album che aveva inciso da solista sono usciti postumi."}
{"id": "1206008", "revid": "94902", "url": "https://it.wikipedia.org/wiki?curid=1206008", "title": "Left Eye", "text": ""}
{"id": "1206011", "revid": "94902", "url": "https://it.wikipedia.org/wiki?curid=1206011", "title": "Lisa Left Eye Lopes", "text": ""}
{"id": "1206013", "revid": "94902", "url": "https://it.wikipedia.org/wiki?curid=1206013", "title": "Lisa &quot;Left Eye&quot; Lopes", "text": ""}
{"id": "1206014", "revid": "94902", "url": "https://it.wikipedia.org/wiki?curid=1206014", "title": "Left Eye Lopes", "text": ""}
{"id": "1206018", "revid": "1104133", "url": "https://it.wikipedia.org/wiki?curid=1206018", "title": "Slow Down Baby", "text": "Slow Down Baby \u00e8 il quarto singolo estratto dall'album \"Back to Basics\" della cantante statunitense Christina Aguilera. Pubblicato solo in Australia. Sulla copertina del singolo si staglia uno scatto dell'artista in piedi con le mani premute contro uno specchio e le gambe accasciate una sull'altra mentre sulla sinistra in basso campeggia il nome del brano in bianco.\nDescrizione.\nLa canzone \u00e8 stata scritta dalla stessa Christina Aguilera, insieme a Mark Ronson, Kara DioGuardi, Raymond Andry, William Guest, M. Knight, Edward Patton, Gladys Knight, Marvin Bernard, Michael Harper e Curtis Jackson. La pubblicazione \u00e8 avvenuta in Australia il 28 luglio 2007, inoltre come ulteriore e decisiva conferma, la cantante ha presentato \"Slow Down Baby\" come il suo prossimo ufficiale singolo nei concerti del tour durante l'estate."}
{"id": "1206021", "revid": "125793027", "url": "https://it.wikipedia.org/wiki?curid=1206021", "title": "Comune", "text": "Dal punto di vista geografico amministrativo il termine comune indica nel linguaggio moderno alcune entit\u00e0 non coincidenti, ma strettamente collegate. Per comune si pu\u00f2 intendere la suddivisione amministrativa territoriale, il cosiddetto, pi\u00f9 precisamente, territorio comunale, i cui confini sono stabiliti dalla legge. Dal punto di vista del diritto pubblico Il comune \u00e8 un ente territoriale ovverosia un'entit\u00e0 geografica amministrativa composta dal territorio comunale e dall'ente pubblico, dotato di personalit\u00e0 giuridica, detto anch'esso comune che amministra, per competenza territoriale, e che possiede, almeno in parte, il territorio comunale. Il comune amministratore rappresenta la comunit\u00e0, ne cura gli interessi e ne promuove lo sviluppo ed \u00e8 dotato di un certo grado di autonomia amministrativa. Il comune amministratore \u00e9 l'ente locale pi\u00f9 vicino al cittadino comunale (principio di sussidiariet\u00e0 verticale) dal momento che il comune \u00e9 anche il centro abitativo nel quale si svolge la vita personale e vita sociale dei suoi abitanti.\nPer intendere l'insieme delle autorit\u00e0 comunali vengono comunemente usati come sinonimi anche municipio o municipalit\u00e0 In Italia questo non \u00e9 corretto nelle regioni a statuto ordinario, in cui si applica il decreto legislativo 267/2000 (noto come nuovo testo unico degli enti locali), il quale stabilisce che \"municipio\" \u00e8 un ente rappresentativo delle comunit\u00e0 d'origine all'interno dei comuni soppressi. Altres\u00ec i termini \"municipio\" e \"municipalit\u00e0\" sono utilizzati negli statuti dei comuni di Napoli, Milano, Genova, Venezia e Torino, nonch\u00e9 di Roma Capitale, per indicare le circoscrizioni di decentramento. Inoltre Pirri, in Sardegna, che fu comune autonomo fino al 1927, e poi frazione del comune di Cagliari, ne \u00e8 dal 2006 una \"municipalit\u00e0\" e possiede un suo consiglio autonomo a cui il Comune ha demandato diverse funzioni.\nCon comune si intende, in modo impreciso, nel linguaggio popolare, anche la citt\u00e0, o il paese, ovverosia il centro abitativo principale del territorio comunale, di norma sede amministrativa del comune, che per\u00f2 \u00e8 solo una parte del territorio comunale e che nei casi lambisca i confini comunali pu\u00f2 essere costituita anche dalle porzioni densamente urbanizzate di comuni confinanti.\nInfine il comune, inteso come il territorio di propriet\u00e0 del comune ente locale amministratore, spesso non coincide con il territorio comunale, perch\u00e9 vi possono essere aree demaniali, per esempio spiagge, boschi, di propriet\u00e0 dello Stato e di varia competenza e amministrazione, per esempio regionale, ma spesso comunale. Ci\u00f2 a secondo della materia, ovverosia dell'oggetto e della natura della azione amministrativa da effettuarsi.\nEtimologia.\nIl termine \"comune\" ha origine dalle omonime istituzioni post-feudali, ma l'istituto affonda le sue origini nella \"p\u00f3lis\", la citt\u00e0-stato greca. Il termine \"comune\" deriva dalle comunit\u00e0 rurali composte da contadini residenti, ovvero villani, in genere o lavoratori semiliberi e liberi che componevano i \"vicini\" ovvero gli abitanti delle ville o dei \"vicus\", ovvero i villaggi, che si riunivano per definire insieme il rispetto delle leggi (\"regulae\"), ma soprattutto l'elezione del loro rappresentante davanti alle autorit\u00e0 maggiori. Nei comuni rurali veneti questo rappresentante era chiamato \"meriga\".\nEvoluzione.\nNella maggior parte degli ordinamenti di diritto positivo occidentali il comune \u00e8 il centro della vita di relazione dell'individuo, dal momento che il suo territorio coincide quasi sempre con quello di un centro abitato (citt\u00e0 o borgo), pi\u00f9 le campagne circostanti, con le eventuali case sparse, ed eventuali nuclei o centri abitati strettamente interdipendenti, o che si presumono tali, con il nucleo abitativo principale (che possono godere di particolari forme di partecipazione: vedi ad esempio per l'Italia le \"frazioni\"). Questa caratteristica, sulla spinta delle esigenze di autonomia manifestatesi per prime in epoca medievale, in Italia centro-settentrionale, ha portato alla concessione alle citt\u00e0, e poi al conferimento di diritto, di particolari forme di autonomia amministrativa, organizzativa e in alcuni casi politica (negli Stati Uniti d'America, ad esempio, i comuni legiferano).\nIn Europa.\nItalia.\nIn Italia i comuni sono dotati di un sindaco, una giunta e un consiglio. Il numero dei membri della giunta e del consiglio sono variabili in funzione della popolazione del comune. In deroga a questo principio, i comuni sedi di province sono sempre considerati come se avessero una popolazione superiore a abitanti.\nSino all'entrata in vigore del d.lgs. 18 agosto 2000, n. 267, recante il nuovo ordinamento degli enti locali, il termine \"municipio\" era sinonimo di comune e non la sede dell'amministrazione, che \u00e8 chiamata dal legislatore e dagli statuti dei singoli enti di volta in volta in modo diverso (\"casa comunale\", \"residenza municipale\", \"palazzo di citt\u00e0\", \"palazzo civico\" sono i pi\u00f9 comuni). Tuttavia \u00e8 diffuso il convincimento che tale parola indichi la sede del comune. L'ambiguit\u00e0 nasce dal fatto che la maggior parte dei palazzi comunali storici reca l'indicazione \u00abMunicipio\u00bb (come, d'altronde, sulle facciate delle sedi delle province \u00e8 solitamente scritto \u00abProvincia\u00bb).\nIl nuovo testo unico degli enti locali stabilisce che il termine \"municipio\" designa una forma di decentramento, diversa dalla circoscrizione, propria dei comuni nati dalla fusione di comuni preesistenti. A questo si aggiunga che alcuni comuni hanno denominato, all'interno del proprio statuto, \"municipio\" o \"municipalit\u00e0\" le circoscrizioni di decentramento. Questo ha fatto s\u00ec che le parole \"comune\" e \"municipio\" hanno cessato di essere sinonimi.\nLa norma non si applica alle regioni a statuto speciale dotate di potest\u00e0 legislativa esclusiva in materia di ordinamento degli enti locali. In particolare, nella Regione siciliana il termine \"municipio\" \u00e8 sinonimo di \"comune\" e nei comuni che hanno il titolo di citt\u00e0 non si usa la denominazione \"Citt\u00e0 di\" al posto di \"Comune di\", come ad esempio \"Citt\u00e0 di Portici\" anzich\u00e9 \"Comune di Portici\", bens\u00ec \"Municipio della citt\u00e0\", come ad esempio \"Municipio della citt\u00e0 di Mistretta\".\nGeneralmente i comuni italiani sono composti da uno o pi\u00f9 abitati e la denominazione del comune coincide con quella dell'abitato capoluogo, che quasi sempre \u00e8 anche il maggiore centro del comune. Capita talvolta che il capoluogo si sia trasferito ma il comune abbia mantenuto la denominazione storica: curioso \u00e8 il caso di Galliera, in cui una frazione, denominata San Venanzio, assumendo di fatto le funzioni di capoluogo, ha finito per acquisire il nome del capoluogo storico, Galliera, mentre quest'ultimo, divenuto una frazione, viene oggi identificato come \"Galliera frazione\". Sono rarissimi i casi di comuni che hanno la casa comunale in altri comuni, e quasi sempre per originaria provvisoriet\u00e0 (vedi il caso di Africo).\nPer comuni sparsi si intendono quei comuni composti da vari abitati slegati tra loro, nessuno dei quali d\u00e0 il nome al comune. Ad esempio il comune Olevano sul Tusciano \u00e8 formato dagli abitati Monticelli, Salitto ed Ariano, con sede comunale in quest'ultimo.\nSvizzera.\nIn accordo con i princip\u00ee sanciti dalla rivoluzione francese sulla base dei diritti rivendicati dalle citt\u00e0 nel Medioevo (et\u00e0 comunale), in Svizzera la sovranit\u00e0 dei comuni \u00e8 stata riconosciuta a livello federale solo agli inizi del XXI secolo (la norma peraltro non \u00e8 ancora recepita da tutti i cantoni).\nRegno Unito.\nNel Regno Unito solo le citt\u00e0 dotate di una cattedrale (dette \"cities\") godono dell'autonomia, mentre tutte le altre sono solo distretti della contea di appartenenza (\"county ward\").\nLa citt\u00e0 di Londra, essendo sede di due cattedrali (Saint Paul e Westminster), \u00e8 amministrata da due distinte \"cities\": la \"City of London\", corrispondente alla citt\u00e0 romana, centro degli affari economici e sociali, e la \"City of Westminster\". La sua area metropolitana (la \"Greater London\") \u00e8 suddivisa in \"boroughs\". La \"city of Westminster\" e tutti i \"boroughs\" condividono un unico sindaco, detto \"Mayor of London\", eletto a suffragio universale. La \"city of London\" ha invece un sindaco nobile, di nomina regia, chiamato \"Lord Mayor\".\nIn base a una riforma varata negli anni 2000, ci sono diverse tipologie di \"local authorities\" che amministrano le localit\u00e0 che non costituiscono \"cities\" n\u00e9 ne fanno parte."}
{"id": "1206031", "revid": "120669994", "url": "https://it.wikipedia.org/wiki?curid=1206031", "title": "Caro Aznavour", "text": "Caro Aznavour \u00e8 un album della cantante italiana Iva Zanicchi, pubblicato nel 1971.\nContiene 10 brani del cantautore francese Charles Aznavour.\n\u00c8 stato ristampato su CD nel 2001 da Azzurra Music.\nL'album \u00e8 presente sulle piattaforme digitali e sui servizi di streaming."}
{"id": "1206034", "revid": "834", "url": "https://it.wikipedia.org/wiki?curid=1206034", "title": "Fran\u00e7ois-Benoit Hoffmann", "text": ""}
{"id": "1206035", "revid": "287204", "url": "https://it.wikipedia.org/wiki?curid=1206035", "title": "Stradina di Delft", "text": "La Stradina di Delft \u00e8 un dipinto a olio su tela (53,5x43,5\u00a0cm) di Jan Vermeer, databile al 1657-1658 circa e raffigurante un frammento di vita nella cittadina olandese di Delft. Conservato nel Rijksmuseum di Amsterdam, il dipinto \u00e8 firmato a sinistra, sotto la finestra, \"I V Meer\". Assieme alla \"Veduta di Delft\" si tratta dell'unico paesaggio riferibile con ragionevole sicurezza a Vermeer.\nStoria.\nLa prima documentazione pubblica del quadro potrebbe riferirsi a una nota d'inventario stilato per l'asta della collezione Dissius ad Amsterdam (16 maggio 1696), dove comparivano \"Una veduta di una casa che si trova a Delft\" e \"Una veduta di alcune case\". Si reputa che il primo possa essere questo dipinto, venduto all'epoca per 72.10 fiorini.\nTra Sette e Ottocento pass\u00f2 per diverse collezioni private di Amsterdam. Nel 1921 venne acquistato per 625.000 fiorini da sir Henry William Deterding che successivamente ne fece dono al museo.\nLa casa oggetto del dipinto, sul Mechelen lungo un lato di Voldersgracht, venne abbattuta per erigere la gilda di San Luca nel 1661: si tratta di un prezioso termine \"ante quem\", e non si pu\u00f2 escludere che l'artista scelse proprio questo scorcio poich\u00e9 destinato a scomparire. Oggi l'edificio ospita in onore del pittore il Centro Vermeer.\nLa datazione si basa anche su dati tecnici, come la presenza, solo in alcune zone (come i rampicanti), delle piccole pennellate puntiformi, dense di colore chiaro.\nDescrizione e stile.\nOpera assai ammirata fin dal passato, rappresenta una strada della nativa citt\u00e0 di Delft, cos\u00ec come appariva nel diciassettesimo secolo: due case, le cui facciate sono rappresentate solo parzialmente secondo un taglio di estrema modernit\u00e0 (basato sulla regola dei terzi) e sono unite da due passaggi. Nello sfondo si apre una veduta dei tetti di altre case e un cielo chiaro velato da nubi, che bucano la profondit\u00e0. Accurata e di notevole maestria \u00e8 la descrizione degli edifici, coi mattoncini rossi qua e l\u00e0 consunti, l'intonaco di calce chiaro tirato solo fino al piano terra, le finestre coi vetri piombati, le imposte di legno, il marciapiede quadrettato a fianco della strada di ciottoli. Qui scorre una canalina che, ancora una volta, accentua il senso prospettico.\nQuattro figure umane compaiono in scala ridotta e in atteggiamenti schiettamente quotidiani: due donne alla presa coi lavori domestici (una indaffarata vicino a una specie di catino, una che cuce sulla porta di casa) e due bambini accovacciati per giocare in terra. Le donne offrono un ideale di virt\u00f9 domestica: occuparsi della propria casa era di fondamentale importanza per le donne olandesi.\nPi\u00f9 che la rappresentazione dell'architettura cittadina, al pittore interessava immortalare la tranquilla quotidianit\u00e0 di un giorno qualunque, dove anche una scopa appoggiata o un rivolo di acqua saponata contribuiscono a creare un'atmosfera sospesa di sottile poesia. A differenza dei suoi contemporanei (come ad esempio Pieter de Hooch, che condivise soggetti simili), Vermeer appare anche in questa tela il \"pittore del silenzio\"."}
{"id": "1206039", "revid": "1543377", "url": "https://it.wikipedia.org/wiki?curid=1206039", "title": "Davide con la testa di Golia (Caravaggio Vienna)", "text": "Il Davide con la testa di Golia II \u00e8 un dipinto a olio su tavola di pioppo (90,5x116,5\u00a0cm) realizzato a Napoli nel 1607 dal pittore italiano Caravaggio.\n\u00c8 conservato nel Kunsthistorisches Museum di Vienna.\nStoria.\nIl prestante ragazzo a mezza figura fu realizzato a Napoli all'inizio del 1607, su una tavola di legno sovrapponendosi a una preesistente allegoria manierista.\nSecondo Peter Robb il dipinto fu acquistato dal Conte di Villamediana a Napoli tra il 1611 ed il 1617, basandosi sulla notizia riportata da Giovanni Bellori che Villamediana torn\u00f2 in Spagna con un David di Caravaggio.\nDescrizione e stile.\nIl soggetto raffigura il giovane eroe della tradizione biblica che fa capolino dal buio subito dopo aver reciso la testa di Golia, che protende in avanti come macabro trofeo dopo la battaglia, trionfatore pi\u00f9 sulla morte e la sofferenza che sul gigante, la cui testa \u00e8 usata come \"spauracchio\". La luce irradia i volumi sintetici e si traspone sulle superfici quasi lisce sottolineando il gesto trionfale di Davide, con uno sguardo distratto e indifferente che si contrappone alla smorfia di tensione di Golia. Il suo volto \u00e8 contratto dalla tensione, la bocca aperta a far sfolgorare il brillio della sua dentatura, la ruga che si pone tra le sopracciglia, i suoi occhi spenti e semichiusi oltre ai solchi delle guance, tradiscono quell'adesione alle ricerche sulla rievocazione espressiva dei \"moti dell'anima\", di cui Caravaggio si fa portavoce alla stregua di Leonardo.\nIl dipinto \u00e8 molto simile ad un'altra versione pi\u00f9 tarda conservata a Roma nella Galleria Borghese. In entrambe le versioni, comunque, nelle sembianze di David Caravaggio avrebbe ritratto il suo garzone (e supposto amante) Francesco Boneri, gi\u00e0 modello per \" Amor Vincit Omnia\", anche se non esiste alcuna notizia della frequentazione dei due successiva alla partenza dell'artista da Roma nel 1606."}
{"id": "1206040", "revid": "6923", "url": "https://it.wikipedia.org/wiki?curid=1206040", "title": "Queen Victoria", "text": "La Queen Victoria \u00e8 la prima nave da crociera realizzata da parte della Fincantieri per l'armatore inglese Cunard Line. Ordinata nel 2004, costruita nei cantieri di Marghera, con una lunghezza di 294 m e una stazza lorda di 90.000 tonnellate, pu\u00f2 accogliere fino a 2000 passeggeri. Varata nel novembre 2007, \u00e8 partita per il suo viaggio inaugurale l'11 dicembre 2007 dal porto di Southampton per una crociera di 10 giorni, toccando le principali capitali del Nord Europa. Successivamente, dopo una seconda crociera verso le Isole Canarie, ha intrapreso la sua prima crociera attorno al globo per una durata di 107 giorni.\nCaratteristiche e scelta del nome.\nA differenza di molte navi Cunard precedenti, la Queen Victoria non \u00e8 un transatlantico tradizionale in quanto non ha il rivestimento pesante in tutto lo scafo. Tuttavia la prua fu costruita con una placcatura pi\u00f9 pesante per far fronte alla corsa transatlantica e la nave ha un bordo libero alto. La Queen Mary 2 costava circa $ 300.000 US per posto barca, quasi il doppio di quella di molte navi da crociera contemporanee, quindi la Cunard prese la decisione economica di basare la Queen Victoria su una nave da crociera di classe Vista modificata, e la Queen Elizabeth mantiene lo stesso design con alcuni minori cambiamenti. Tuttavia, Ian McNaught, che era il capitano della Queen Victoria nel 2009, ha affermato che la nave \u00e8 una nave da crociera basata sul suo arredamento classico.\nStoria.\nIdea e costruzione.\nOriginariamente destinato ad essere un'aggiunta alla flotta Holland America Line, l'ordine per una nave di classe Vista immessa in Fincantieri fu presto trasferito da Carnival Corporation &amp; plc (societ\u00e0 madre in Holland America, Cunard e P&amp;O) alla Cunard con l'intento che la nave sarebbe diventata la Queen Victoria. La chiglia \u00e8 stata impostata presso il cantiere navale Fincantieri nel 2003. Tuttavia, a causa della ristrutturazione all'interno della Carnival Corp., nonch\u00e9 di una successiva decisione di Cunard che sarebbe stato necessario apportare modifiche al progetto per apportare alcuni aspetti che si erano rivelati efficaci sulla Queen Mary 2 (come l'arredamento, le junior suite, le alternative per la ristorazione, le passeggiate, ecc.), lo scafo fu quindi designato per diventare la nave P&amp;O Arcadia. Una nuova Queen Victoria fu successivamente ordinata con Fincantieri nel 2004, che era pi\u00f9 lunga di 11 metri, pi\u00f9 grande di 5.000 tonnellate e con una capacit\u00e0 passeggeri aumentata di 2.000.\nLa chiglia \u00e8 stata impostata il 12 maggio 2006. Sono stati quindi aggiunti 80 \"blocchi\" prefabbricati in acciaio, ciascuno completo di struttura interna, cablaggio e condotti, ciascuno del peso di 325 tonnellate. Lo scafo completo con sovrastruttura \u00e8 stato varato il 15 gennaio 2007, dopo che una bottiglia di Prosecco si \u00e8 schiantata contro il suo fianco da Maureen Ryan, un impiegato di Cunard che ha prestato servizio in tutte e quattro le Queens di Cunard. La cerimonia vide anche la tradizionale collocazione di monete sull'albero - in questo caso un euro e una moneta d'oro della regina Vittoria furono saldati sotto l'albero del radar.\nLa Queen Victoria lasci\u00f2 il porto di Venezia il 24 agosto 2007 per iniziare le sue prove in mare e, dopo la consegna a Cunard, arriv\u00f2 a Southampton sotto l'attenzione dei media il 7 dicembre; gran parte della copertura si concentra sui superlativi della nave e rappresenta la Queen Victoria come \"la nave pi\u00f9 lussuosa di Cunard\". Lo stesso giorno, la nave fu ufficialmente nominata da Camilla, duchessa di Cornovaglia, continuando la tradizione di Cunard che le navi fossero nominate da membri della famiglia reale. La bottiglia di champagne non si spezz\u00f2 all'impatto con lo scafo della regina Vittoria, che secondo la superstizione nautica \u00e8 di cattivo auspicio. Tuttavia, una seconda bottiglia si \u00e8 rotta con successo.\nServizio.\nIl capitano Paul Wright fu nominato primo capitano della Queen Victoria nell'ottobre 2006. Il capitano Christopher Rynd divenne comandante in seconda. Il capitano Ian McNaught comand\u00f2 brevemente la Queen Victoria prima di trasferirsi alla Seabourn.\nLa Queen Victoria intraprese il suo viaggio inaugurale, una crociera di 10 giorni nel nord Europa, l'11 dicembre 2007. Dopo questa e una crociera alle Isole Canarie, la Queen Victoria intraprese la sua prima crociera mondiale, circumnavigando il globo in 107 giorni. (La prima nave ad averlo precedentemente fatto - anche chiamata Victoria - impieg\u00f2 1.153 giorni dal 1519 al 1522.) La prima tratta di questo viaggio fu una traversata in tandem dell'Atlantico con la Queen Elizabeth 2, a New York, dove le due navi incontrato la Queen Mary 2 vicino alla Statua della Libert\u00e0 il 13 gennaio 2008, con uno spettacolo pirotecnico celebrativo, che segna la prima volta che tre Cunarders erano presenti nella stessa posizione. La Cunard dichiar\u00f2 che questa sarebbe stata anche l'unica volta in cui le tre navi si sarebbero mai incontrate, a causa dell'imminente ritiro dal servizio della Queen Elzabeth 2 alla fine del 2008, sebbene le navi si incontrarono di nuovo a Southampton il 22 aprile 2008, a seguito di un cambiamento nel programma della Queen Elizabeth 2.\nNel maggio 2008, la Queen Victoria colp\u00ec un molo a Malta dopo il malfunzionamento dei propulsori. Tuttavia il danno fu minimo, permettendo alla nave di continuare a operare, ma le riparazioni le fecero perdere uno scalo di scalo a La Goulette.\nLa Queen Victoria complet\u00f2 la sua terza crociera mondiale nel 2010 dove fu raggiunta dal capitano Chris Wells che era a bordo per familiarizzare con la nave di classe Vista prima di assumere il comando della Queen Elizabeth alla fine del 2010. Durante una chiamata a Sydney, la regina Vittoria fu illuminata a rosa a sostegno della ricerca sul cancro al seno.\nIl 9 dicembre 2010 Cunard annunci\u00f2 il suo primo capitano donna, nata nelle Isole Faroe Inger, Klein Olsen, che avrebbe assunto il comando della Queen Victoria a partire dal 15 dicembre.\nAlla fine di ottobre 2011 la Queen Victoria e le altre navi cambiarono i loro registri in Hamilton, Bermuda, per ospitare i matrimoni a bordo. Anche la parola \"Southampton\" a poppa fu sostituita da Hamilton.\nCunard Rendezvous.\nGennaio 2011: Due anni dopo il primo Cunard Royal Rendezvous, nella stessa data, la Queen Mary 2 si incontr\u00f2 con la Queen Victoria e la Queen Elizabeth per un altro Royal Rendezvous a New York il 13 gennaio 2011. Sia la Queen Victoria sia la Queen Elizabeth fecero una traversata in tandem dell'Atlantico per l'evento. Tutte e tre le navi si incontrarono davanti alla Statua della Libert\u00e0 alle 18:45 per uno spettacolo pirotecnico Grucci. L'Empire State Building \u00e8 stato illuminato in rosso per celebrare l'evento.\nMarzo 2011: La Queen Victoria pass\u00f2 la RMS Queen Mary, una ex nave Cunard, ormeggiata in modo permanente a Long Beach, in California, come hotel per la prima volta, insieme a uno spettacolo pirotecnico a Long Beach.\n5 giugno 2012: Tutte e tre le Queens si sono incontrate di nuovo, ma questa volta a Southampton per celebrare il Giubileo di diamante della regina Elisabetta II.\n6 maggio 2014: Tutte e tre le regine si sono incontrate per la prima volta a Lisbona, in Portogallo, in preparazione per il decimo compleanno della Queen Mary 2. Tutti e tre alla partenza navigarono in una formazione di una linea per Southampton.\n9 maggio 2014: Sia la Queen Elizabeth, sia la Queen Victorua guidarono in un'unica fila la Queen Mary 2 sul canale di Southampton, con entrambe le navi che si imbarcavano a prua per formare la prua e fare un saluto di compleanno alla Queen Mary 2. Successivamente, tutte e tre le sorelle si riuniscono per uno spettacolo pirotecnico nel quale la Queen Mary 2 ha riportato entrambe le sorelle lungo il canale.\n25 maggio 2015: Le tre Regine a Liverpool celebrano i 175 anni della formazione della Cunard Line, che \u00e8 stata fondata e con sede a Liverpool. Con la bassa marea, le tre navi si fermarono in fila nel mezzo del fiume Mersey, si prostrarono a poppa, ruotarono di 180 gradi in piena sincronia tra loro (chiamata danza del fiume) e formarono una freccia affiancata. La Queen Mary 2 era al centro con l'arco in linea con l'edificio Cunard a Pier Head. Le Frecce Rosse RAF eseguirono un flypast, emettendo fumo rosso, bianco e blu sulle navi. Circa 1,3 milioni di persone hanno costeggiato le rive del fiume per assistere allo spettacolo.\nDesign.\nEsterno.\nIl design esterno della Queen Victoria ricorda da vicino quello delle navi di classe Vista costruite per varie compagnie di crociera.\nUna caratteristica che la distingueva dalla sua compagna di flotta pi\u00f9 giovane, la Queen Elizabeth, \u00e8 la poppa pi\u00f9 inclinata, rispetto a quella verticale della nuova nave.\nRestyling del 2017.\nDurante il suo refitting del 2017, la Queen Victoria \u00e8 stata dotata di un blocco aggiuntivo di cabine a poppa che la rende pi\u00f9 simile nell'aspetto alla Queen Elizabeth. Questa aggiunta ha anche reso disponibile pi\u00f9 spazio intorno a una piscina a poppa di nuova concezione e ha ridotto le dimensioni dei balconi.\nInterno.\nLe sale pubbliche della Queen Victoria si trovano principalmente sui ponti pubblici di livello inferiore della nave, il ponte 2 e il ponte 3. A differenza della Queen Mary 2, tuttavia, non vi \u00e8 alcun accesso alla circolazione centrale, i corridoi principali sono sul lato del porto. La nave ha la stessa grande scalinata della hall con un'opera d'arte come quelli sulla Queen Mary 2, un ritratto in rilievo della nave situata sulla scala scolpita dallo scultore britannico John McKenna.\nIl ponte 1, il ponte passeggeri pi\u00f9 basso, ospita il livello pi\u00f9 basso di una hall a tre piani e il Royal Court Theatre. Al ponte 2 si trovano il piano intermedio del Royal Court Theatre, il casin\u00f2, il Golden Lion Pub, la Queen's Room, il ristorante alla carta Verandah, il bar Chart Room e il livello inferiore della biblioteca e del Britannia Restaurant. Il livello pi\u00f9 alto del teatro, il Royal Arcade, il Midships Lounge e il livello superiore della biblioteca e la sala da pranzo formale sono tutti su al ponte 3, insieme a un lungomare avvolgente. I ponti sopra questi contengono per lo pi\u00f9 cabine passeggeri fino al ponte 9, su cui si trovano il Cunard Health Club e la Spa, il salone Winter Garden, il ristorante Lido e due piscine all'aperto. Sul ponte 10 si trovano il Commodore Club, il Churchill Lounge (per i fumatori) e il night club Yacht Club. Il Queen's Grill e Princess Grill, con la loro sala annessa e un cortile aperto in mezzo, sono sul ponte 11.\nSebbene la Queen Victoria sia teoricamente una nave senza classe, \u00e8 stato sostenuto che la Queen Mary 2 e la Queen Elizabeth 2 seguono la stessa pratica di separare i passeggeri in diversi ristoranti in base al prezzo della cabina prenotata (la Britannia di serie per le cabine normali, la Princess Grill come centrale per quelle delle junior suite e la Queen's Grill come superiore per gli occupanti delle suite deluxe), in realt\u00e0 sono navi suddivise in tre classi, nonostante il fatto che tutte le altre sale pubbliche siano utilizzate da tutti i passeggeri allo stesso modo. Sebbene questa situazione sia simile sulla Queen Elizabeth 2 e sulla Queen Mary 2, \u00e8 ulteriormente migliorata su Queen Victoria dal fatto che Grill Passengers (quelli che cenano nel Princess Grill o Queen's Grill) hanno anche due aree esterne private su 10 e 11 ponti con il nome specifico \"Grills Terrace\", una caratteristica che appare anche sulla Queen Mary 2 nella sezione di poppa del ponte 10.\nIl teatro della Queen Victoria \u00e8 il primo in mare ad avere box privati. Ha anche una sala Winter Garden con un tetto di vetro a scomparsa e una biblioteca a due piani con una scala a chiocciola di collegamento.\nRestyling del 2017.\nNel maggio 2017, nel restyling, all'interno della nave sono state aggiunte nuove cabine a poppa, nuove strutture per la ristorazione e rinnovati altri spazi. Le modifiche hanno visto la sua capacit\u00e0 passeggeri aumentare a 2.081 da 1.988.\nLe modifiche includono un nuovo ristorante Britannia Club, una cartografia aggiornata, un giardino d'inverno rinfrescato, uno yacht club rinfrescato e una nuova area piscina all'aperto.\nAspetti tecnici.\nLa Queen Victoria pu\u00f2 trasportare 3.000 tonnellate di combustibile pesante e 150 tonnellate di gasolio per uso marittimo, consumando 12 tonnellate all'ora per la massima potenza. Sebbene la nave bruci combustibile pesante, utilizza combustibile a basso contenuto di zolfo in alcune giurisdizioni.\nIncidenti.\nDurante il viaggio del 21 dicembre 2007, 122 ospiti e 11 membri dell'equipaggio a bordo hanno contratto il norovirus. Fu ufficialmente attribuito a un ospite che aveva gi\u00e0 contratto il virus prima di salire a bordo della nave. Fu anche attribuito a Camila, la iniziale incapacit\u00e0 della Duchessa di Cornovaglia di rompere la bottiglia di champagne durante il battesimo della nave, che \u00e8 considerato un cattivo presagio nella tradizione navale. Mentre la maggior parte riuscirono a guarire, 30 erano ancora segnalati per essere malati in quel momento.\nIl 14 maggio 2008, durante la prima visita della Queen Victoria a La Valletta, a Malta, le valvole a farfalla non funzionavano correttamente durante l'attracco, con conseguente allentamento della nave dal molo. La nave rimase in porto per una notte in pi\u00f9 mentre le riparazioni venivano eseguite a poppa.\nQuesto non \u00e8 stato riportato sul sito web del CDC, che ha registrato altri tre focolai sui viaggi della nave il 4 gennaio 2010, 12 gennaio 2010 e 21 febbraio 2018.\nNavi gemelle.\nSino ad oggi Queen Victoria, \u00e8 stata una gemella imotoria di queste navi, a causa della sua poppa pi\u00f9 simile a navi di classe \"Spirit\" come ,ad esempio, \"Costa Atlantica\" e \"Costa Mediterranea\" ma, durante il restyling a cui Cunard l'ha sottoposta dal 5 maggio al 4 giugno 2017, \u00e8 stata dotata di un ulteriore blocco di cabine a poppa, che le conferisce una linea esterna quasi identica alla Queen Elizabeth . Questa aggiunta, inoltre, ha aumentato l'area attorno al lido poppiero che \u00e8 stato cos\u00ec ridisegnato, e ha ridotto le dimensioni dei balconi rivolti verso la poppa per una migliore privacy dei passeggeri."}
{"id": "1206048", "revid": "124907100", "url": "https://it.wikipedia.org/wiki?curid=1206048", "title": "Madonna del Rosario (Caravaggio)", "text": "La Madonna del Rosario \u00e8 un dipinto a olio su tela (364x249 cm) realizzato presumibilmente intorno al 1605 dal pittore italiano Michelangelo Merisi, detto Il Caravaggio. \u00c8 conservato nel Kunsthistorisches Museum di Vienna.\nStoria.\nLa testimonianza pi\u00f9 antica che ci \u00e8 pervenuta sul quadro si deve ad un resoconto di Frans Pourbus risalente al settembre 1607 ed indirizzato al duca di Mantova Vincenzo I Gonzaga. In questo documento si d\u00e0 conto di una grande pala d'altare di mano del Caravaggio raffigurante \u00ab\"un rosario\"\u00bb in possesso, a Napoli, del pittore e mercante d'arte fiammingo Louis Finson.\nLa documentata presenza a Napoli della pala ha fatto supporre che essa sia stata realizzata dal Merisi proprio in quella citt\u00e0, durante il suo soggiorno partenopeo. Si tratta di un'ipotesi generalmente accettata anche se qualche autore, per ragioni stilistiche, sostiene che essa sia stata realizzata in un momento antecedente al periodo napoletano e conclude che essa sia stata eseguita a Roma.\nDel tutto sconosciute sono le circostanze dell'allocazione al Merisi del grande dipinto: si ignora sia chi lo abbia commissionato sia quale dovesse essere la collocazione del quadro.\nIn merito a questi interrogativi sono due le ipotesi oggi pi\u00f9 accreditate. \nLa prima ipotesi individua il committente nel duca di Modena Cesare d'Este che, nel 1605, versa degli acconti al Caravaggio per la realizzazione di una pala destinata alla chiesa modenese di San Domenico, pala che da taluni \u00e8, per l'appunto, identificata nella \"Madonna del Rosario\", ora a Vienna.\nSecondo altra ipotesi, dovuta a Maurizio Calvesi, il quadro fu eseguito per decorare una delle cappelle di patronato del casato Carafa nella chiesa napoletana di San Domenico Maggiore, su commissione di don Luigi Carafa della Stadera [1567-1630, IV principe di Stigliano, IV duca di Rocca Mondragone, duca di Traetto, conte di Fondi, ecc.], parente di Martino Colonna, feudatario di Palestrina, Zagarolo e Paliano presso cui il pittore s'era rifugiato nel 1606 dopo essere fuggito da Roma, in seguito all'omicidio di Ranuccio Tomassoni.\nIl rimando alla famiglia Colonna starebbe, per l'appunto, nella grande colonna a sinistra alla quale \u00e8 legato il grande drappo rosso che sovrasta la scena quasi come un sipario. Ulteriore collegamento con la casata dei Colonna pu\u00f2 essere individuato nel fatto che la festivit\u00e0 del Rosario era stata istituita nel 1573, dopo la vittoria di Lepanto (che si disse propiziata proprio dalle preghiere del rosario), evento cui Marcantonio Colonna, III duca di Paliano \u2013 avo materno di don Luigi Carafa perch\u00e9 genitore di Donna Giovanna Colonna, sposata in seconde nozze da suo padre don Antonio Carafa, III principe di Stigliano \u2013 aveva partecipato in prima persona.\nEntrambe le tesi, tuttavia, soggiacciono ad obiezioni di non poco momento. Quanto all'ipotesi modenese, il fitto carteggio relativo a questa commissione non offre certezze sul fatto che l'opera allogata dall'Este sia mai stata eseguita, ed anzi, da un certo punto in poi, si evince la preoccupazione degli agenti del duca di recuperare gli anticipi versati al Caravaggio, ci\u00f2 che lascia presupporre come questi ultimi ormai disperassero che il Merisi onorasse l'impegno. Quanto alla tesi Carafa-Colonna, essa si basa esclusivamente sull'interpretazione iconografica del quadro (e sulla protezione di Martino Colonna al fuggiasco Caravaggio) ma non \u00e8, allo stato, suffragata da prove documentali.\nInfine, pu\u00f2, ormai, ritenersi minoritaria l'ipotesi che identificava il committente in Nicola (o Niccol\u00f2) Radulovic, ricco mercante di Ragusa. Bench\u00e9 sia documentato che questi abbia commissionato e versato anticipi al Caravaggio per la realizzazione di un'opera, risulta che tale commissione avesse ad oggetto una composizione (una Madonna in trono con i santi Nicola e Vito) del tutto diversa da quella della \"Madonna del Rosario\". N\u00e9 vi \u00e8 alcun indizio per sostenere che tale originaria composizione sia stata in seguito modificata nella \"Madonna del Rosario\": nessun documento suffraga questa idea, n\u00e9 le radiografie della pala caravaggesca offrono alcun appiglio in merito. Si ignora se il quadro allogato dal Radulovic sia mai stato eseguito.\nNon \u00e8 noto quando Caravaggio cominci\u00f2 a dipingere quest'opera, ma, se si accede alla tesi, del resto maggioritaria, che vuole il dipinto eseguito a Napoli, la lavorazione dev'essere presumibilmente posizionata tra l'8 gennaio e la met\u00e0 di luglio del 1607, cio\u00e8 tra il saldo ad opera conclusa per le \"Sette opere di Misericordia\" e la partenza del pittore per Malta.\nIl quadro, poco dopo dalla sua esecuzione, fu, per motivazioni non ancora chiarite, messo in vendita e difatti, come testimoniato dal Pourbus, nel settembre del 1607 \u00e8 gi\u00e0 nelle mani del pittore-mercante Finson.\nEvidentemente il Finson non riusc\u00ec a vendere l'opera in Italia e la port\u00f2 con s\u00e9 nei Paesi Bassi. Ivi il quadro, nel 1617, fu acquistato, su suggerimento di Pieter Paul Rubens \u2013 ennesimo episodio in cui il grande pittore dimostra la sua ammirazione per il genio del Merisi \u2013 da un gruppo di artisti di Anversa, di cui faceva parte lo stesso Rubens, e da essi successivamente (presumibilmente nel 1620) donato alla chiesa dominicana della citt\u00e0 fiamminga, la \"Sint-Pauluskerk\".\nOriginariamente, come dimostra un quadro del 1636 di Pieter Neefs, che riproduce l'interno della chiesa dominicana di Anversa, il dipinto di Caravaggio venne incorporato nel celebre \"Ciclo dei Quindici misteri\" (con tele di Rubens, Van Dyck e Jordaens) che tuttora adorna la chiesa di San Paolo. Solo in seguito venne collocato sull'altare di una cappella.\nNel 1781 l'imperatore d'Austria Giuseppe II d'Asburgo (il cui dominio, all'epoca, si estendeva anche sulle Fiandre) ordin\u00f2 che il quadro fosse trasferito a Vienna, dove tuttora si trova, nel Kunsthistorisches Museum.\nDubbi sulla completa autografia.\nLa completa autografia del quadro \u00e8 stata in passato messa in dubbio da alcuni studiosi (Walter F. Friedl\u00e4nder, Andr\u00e9 Chastel) sulla base di vari argomenti.\nInnanzitutto, sul piano stilistico, \u00e8 stato sostenuto che la figura della Vergine apparirebbe \u201cdebole\u201d rispetto al resto della composizione e non al livello della mano del Merisi.\nInoltre, vi \u00e8 un'incisione di Lucas Vorsterman (incisore di Anversa, 1595\u20131675), tratta dal quadro, che mostra la composizione ancora incompleta proprio nelle figure della Madonna e del Bambino, mentre il donatore \u00e8 del tutto assente.\nSu questa base si \u00e8 ipotizzato che il quadro, per ci\u00f2 che concerne Maria e il Bambino ed il donatore, sarebbe stato terminato in un momento successivo, da altro pittore, forse ad Anversa. \nLa presunta incompiutezza, peraltro, spiegherebbe la repentina messa in vendita dell'opera: Caravaggio avrebbe lasciato improvvisamente Napoli alla volta di Malta, non portando a termine il suo lavoro che, non accettato dalla committenza in questo stato, sarebbe finito pressoch\u00e9 immediatamente sul mercato.\nLa tesi in commento, tuttavia, non \u00e8 del tutto coerente alla versione finale dell'incisione del Vorsterman, relativa a quest'opera del Caravaggio. Ed invero, l'incisione successiva, mentre presenta il gruppo Madonna e Bambino in termini coerenti al dipinto, mostra un donatore sensibilmente diverso (per fisionomia ed abbigliamento) da quello che si osserva nel quadro.\nSe la seconda incisione fosse la \u201cfotografia\u201d del quadro successivamente completato, rispetto alla versione lasciata in ipotesi incompiuta da Caravaggio (di cui la prima versione dell'incisione sarebbe la raffigurazione), non \u00e8 chiaro come mai essa combaci con il dipinto nella Madonna e il Bambino, mentre se ne discosti per il donatore. E difatti, in merito a questa aporia, i sostenitori della non piena autografia caravaggesca, ipotizzano ulteriormente che, mentre Vorsterman sarebbe stato fedele al quadro nel gruppo Madonna/Ges\u00f9 Bambino, come aggiunto all'originale, se ne sarebbe, invece, discostato, avvalendosi di una licenza non inusuale nella pratica incisoria del tempo, per quanto riguarda il donatore, inserendovi, quindi, un altro individuo che potrebbe essere il committente dell'incisione, ovvero un autoritratto dello stesso incisore.\nResta, per\u00f2, un altro elemento irrisolto: se l'asserita debolezza stilistica della Madonna incontra alcuni sostenitori nella critica, la figura del donatore, viceversa, \u00e8 generalmente ritenuta (a partire dal Longhi) un saggio elevatissimo di abilit\u00e0 pittorica, tipicamente caravaggesco.\nUlteriore circostanza insoluta dalla tesi dell'incompletezza sta nel fatto che il citato resoconto di Pourbus tace sul punto ed anzi descrive l'opera in termini elogiativi.\nDescrizione e stile.\nLa scena \u00e8 articolata su tre livelli, seguendo uno schema piramidale.\nAl vertice sta il gruppo della Madonna e del Bambino, al livello intermedio i santi dominicani Domenico e Pietro martire ed altri frati dell'ordine, in basso il donatore ad altri fedeli. \nInquadrano la composizione una grande colonna a sinistra e, in alto, un grande drappo rosso ad essa annodato.\nLa Madonna col Bambino \u00e8 assisa in trono, e sembra quasi dare il suo assenso, con un cenno della mano, a san Domenico che, vestito con l'abituale saio, ha in mano dei rosari, ed i fedeli, povera gente dai piedi nudi e sporchi, gli si rivolgono, inginocchiati, per ottenere la grazia; all'estrema sinistra, vestito di nero ed in gorgiera, \u00e8 ritratto Marcantonio Colonna, nonno del committente.\nDall'altra parte, \u00e8 raffigurato san Pietro Martire con un'ampia cicatrice sulla fronte (proprio come Caravaggio che, ferito alla testa qualche mese prima nella baruffa con Ranuccio Tommasoni, doveva portarne ancora visibile il segno), che indica la Vergine a chi \u00e8 fuori del quadro; alle sue spalle, altri domenicani, dei quali, vicari terreni di Maria, la tela vuole essere un'esaltazione."}
{"id": "1206049", "revid": "78081", "url": "https://it.wikipedia.org/wiki?curid=1206049", "title": "Iniziali B\u00ec-B\u00ec", "text": ""}
{"id": "1206050", "revid": "22356", "url": "https://it.wikipedia.org/wiki?curid=1206050", "title": "Plesiadapiformes", "text": "I Plesiadapiformi (Plesiadapiformes) sono un ordine di mammiferi estinti, vissuti tra il Paleocene e l'Eocene (tra 64 e 45 milioni di anni fa). Sono considerati i pi\u00f9 stretti parenti dei Primati.\nRapporti filogenetici.\nDurante il Paleocene, appena dopo la scomparsa dei dinosauri, si svilupparono molte specie di mammiferi arboricoli, dall'aspetto intermedio tra uno scoiattolo e una scimmia; questi animali sono noti come plesiadapiformi. Un tempo si pensava che questi mammiferi fossero rappresentanti arcaici dei primati, ma ora si ritiene che fossero solo imparentati con essi. Infatti, anche se i plesiadapiformi avevano uno scheletro molto simile a quello delle scimmie attuali, erano molto meno evoluti di queste ultime e il loro grado evolutivo era paragonabile a quello delle attuali tupaie (ordine Scandentia).\nIn un articolo pubblicato nel 2007, JI Bloch, MT Silcox, MD Boyer e EJ Sargis propongono la creazione del clade Euprimateformes in cui inseriscono le famiglie Plesiadapidae, Carpolestidae, Saxonellidae, l'enigmatico genere asiatico \"Chronolestes\" e gli stessi Primati (ora denominati Euprimates). Questa teoria, al momento accettata, renderebbe l'ordine dei Plesiadapiformes come un gruppo non pi\u00f9 monofiletico.\nCaratteristiche fisiche.\nProbabilmente, i plesiadapiformi, passavano la maggior parte del loro tempo sugli alberi. Con tutta probabilit\u00e0, per\u00f2, non potevano balzare da un ramo all'altro cos\u00ec velocemente come gli odierni primati ed erano sprovvisti degli adattamenti per muoversi velocemente tra gli alberi. Inoltre, il loro cervello era ancora piuttosto piccolo in confronto a quello delle scimmie attuali. D'altra parte, i plesiadapiformi svilupparono tratti unici, non riscontrabili nei loro parenti evoluti. Ad esempio, i loro incisivi erano molto grandi e piuttosto simili a quelli dei roditori, il che fa pensare che avessero una dieta frugivora. Ci\u00f2 suggerisce che plesiadapiformi non possano essere gli antenati diretti dei primati, a causa delle loro specializzazioni, ma piuttosto degli stretti parenti di questi ultimi. Il quadro evoluzionistico \u00e8 complicato da altri ordini di mammiferi viventi ritenuti essere imparentati con le scimmie, come le tupaie (Scandentia) e i colughi (Dermoptera). Recenti studi tramite l'analisi del DNA hanno rimesso queste classificazioni in discussione, e il dibattito tra gli scienziati rimane tuttora aperto.\nEvoluzione.\n\"Purgatorius\", tra i dinosauri o no?\nIl primo plesiadapiforme noto \u00e8 un animale della taglia di un ratto, denominato \"Purgatorius\", i cui resti fossili comprendono solo alcuni denti e frammenti di mascelle rinvenuti in terreni del Paleocene inferiore nel Montana, in una zona chiamata Purgatory Hill (da qui il nome dell'animale). Questi scarsi resti sono per\u00f2 molto simili a quelli dei successivi plesiadapiformi, e la dentatura ricorda vagamente quella dei primati. Probabilmente \"Purgatorius\", oltre che di insetti, si cibava anche di frutta. Un singolo dente di \"Purgatorius\" \u00e8 stato rinvenuto in sedimenti che sembrerebbero risalire al Cretaceo superiore, ovvero all'epoca dei dinosauri, circa un milione di anni prima della grande estinzione. Tuttavia questo singolo dente potrebbe essere appartenuto a un animale paleocenico ed essere stato trascinato da un corso d'acqua in sedimenti anteriori di qualche milione di anni.\nI grandi incisivi dei plesiadapidi.\nNel corso del Paleocene sono ben note alcune forme appartenenti alla famiglia dei plesiadapidi (Plesiadapidae). Questi animali, di certo pi\u00f9 specializzati di \"Purgatorius\", sono stati tra i mammiferi di maggior successo del loro periodo. Le dimensioni variavano da quelle di uno scoiattolo a quelle di una marmotta; possedevano grandi incisivi anteriori spesso seguiti da un lungo spazio (diastema). Gli incisivi superiori sono particolari in quanto possedevano tre cuspidi separate e una pi\u00f9 arretrata, e contrariamente a quelli dei roditori non avevano una superficie tagliente autoaffilante, n\u00e9 erano a crescita continua. Sembra quindi che venissero usati in modo diverso da quelli dei roditori attuali. Nei plesiadapidi evoluti i molari e i premolari si sono appiattiti e la lamella \u00e8 crenulata; ci\u00f2 indica una dieta a base di frutta e foglie.\nIl genere meglio conosciuto, \"Plesiadapis\", possiede un lungo cranio con gli occhi posti lateralmente; ci\u00f2 costituisce una caratteristica primitiva, non propriamente adatta a un animale arboricolo che ha bisogno di una visione stereoscopica (occhi frontali) per valutare bene le distanze. In ogni caso, il resto dello scheletro sembrerebbe quello di un animale abituato a vivere sugli alberi, e le zampe dotate di forti artigli ricurvi potrebbero confermare questa ipotesi. Un altro genere, \"Chiromyoides\", sembrava una versione pi\u00f9 robusta di \"Plesiadapis\" e aveva sviluppato un cranio corto, con incisivi robustissimi. In questo assomigliava moltissimo all'odierno aye-aye (\"Daubentonia madagascariensis\"), un primate attuale dallo stile di vita estremamente caratteristico. Questi due animali sono un esempio di convergenza evolutiva, ed \u00e8 interessante notare come, pochi milioni di anni dopo la comparsa di \"Chiromyoides\", un altro gruppo di mammiferi di origine del tutto diversa (gli apatemiidi, tra cui \"Sinclairella\"), svilupparono caratteristiche simili e ancora pi\u00f9 accentuate.\nI carpolestidi, \"ladri di frutta\".\nUn'altra famiglia di plesiadapiformi \u00e8 conosciuta come carpolestidi (Carpolestidae). Questi piccoli animali erano pi\u00f9 specializzati dei plesiadapidi: della taglia di un topo o di un ratto, questi mammiferi arboricoli svilupparono una dentatura particolarissima, con gli ultimi premolari inferiori trasformati in enormi lame taglienti e seghettate. Questa condizione, detta plagiaulacoide, si svilupp\u00f2 indipendentemente in vari gruppi di mammiferi, in particolare negli arcaici multitubercolati, caratteristici del Mesozoico. Nei carpolestidi queste \"seghe rotanti\" lavoravano insieme ai premolari superiori, divenuti simili a lime. Questo meccanismo era probabilmente usato per triturare vegetali con un alto contenuto di fibre, come frutti o noci. Uno scheletro ben conservato di \"Carpolestes simpsoni\", inoltre, mostra che questi animali possedevano un vero e proprio pollice opponibile dotato di un'unghia (non di un artiglio); questa caratteristica evidenzia come i carpolestidi fossero estremamente adattati alla vita arboricola.\nL'evoluzione di questi animali, rinvenuti principalmente in Nordamerica, si sviluppa attraverso i generi \"Elphidotarsius\", \"Carpodaptes\" e \"Carpolestes\" (\"ladro di frutta\"). I resti di questi animali sono tipicamente paleocenici, anche se il genere \"Chronolestes\" \u00e8 sopravvissuto fino all'Eocene inferiore.\nI picrodontidi dai larghi molari.\nI picrodontidi (Picrodontidae), invece, erano minuscoli animali vissuti tra il Paleocene medio e superiore esclusivamente in Nordamerica. Oltre a possedere i lunghi incisivi tipici di tutti i plesiadapiformi, questi mammiferi erano dotati di larghissimi molari a corona bassa, probabilmente utilizzati per macinare grandi quantit\u00e0 di cibo soffice. Questi strani molari sono molto simili a quelli di alcuni pipistrelli, e infatti alcuni paleontologi ipotizzarono che i picrodontidi fossero antichi chirotteri. Questa caratteristica, per\u00f2, sembrerebbe essere meramente una convergenza evolutiva. Dal momento che i pipistrelli dotati di questa dentatura si nutrono di polline e nettare, era questa, forse, la dieta dei picrodontidi.\nI minuscoli micromomidi.\nPlesiadapiformi ancora pi\u00f9 piccoli sono riuniti nella famiglia dei micromomidi (Micromomyidae), vissuti tra il Paleocene superiore e l'Eocene inferiore nella zona delle Montagne Rocciose. Questi animali, del peso di circa 20 - 30 grammi, erano di taglia molto inferiore a quella dei pi\u00f9 piccoli fra i primati attuali, appartenenti al genere \"Microcebus\", del Madagascar. I micromomidi, tra cui \"Dryomomys\", \"Micromomys\" e \"Tinimomys\", erano estremamente adattati alla vita arboricola, e i loro denti aguzzi li denotano come animali insettivori."}
{"id": "1206051", "revid": "78081", "url": "https://it.wikipedia.org/wiki?curid=1206051", "title": "Se mi rilasso collasso", "text": ""}
{"id": "1206053", "revid": "74801", "url": "https://it.wikipedia.org/wiki?curid=1206053", "title": "Cena in Emmaus (Caravaggio Milano)", "text": "La Cena in Emmaus \u00e8 un dipinto a olio su tela (), realizzato nel 1606 dal pittore italiano Michelangelo Merisi, noto come Caravaggio. Conservato nella Pinacoteca di Brera di Milano, raffigura l'episodio del Vangelo di Luca (Lc 24,13-35).\nFu realizzato da Caravaggio a Palestrina o a Zagarolo, feudi dei suoi protettori Colonna, subito dopo essere scappato da Roma per l'assassinio di Ranuccio Tommasoni. Come racconta il suo biografo, Bellori, fu commissionata dal marchese Patrizi; si trattava quindi di un'opera destinata alla devozione privata. Identificato nella Collezione dei marchesi Patrizi nel 1912, pervenne alla sede attuale, nel 1939, donato dall'Associazione \"Amici di Brera\".\nDescrizione e stile.\nIl rimando immediato \u00e8 alla tela col medesimo soggetto del 1601 e conservata a Londra; ma mentre nella prima c'era pi\u00f9 luce e la composizione era pi\u00f9 complessa, qui la scena \u00e8 estremamente semplice e scura, con pochi oggetti sul tavolo che creano profonde ombre. Rispetto alla tela giovanile, il momento qui raffigurato \u00e8 successivo, in quanto il pane appare sulla tavola gi\u00e0 chiaramente spezzato. Caravaggio vuole evidentemente rappresentare il momento del congedo. Al posto dell'accurata natura morta che compariva sulla tavola dell'opera londinese, che comprendeva una splendida canestra di frutta molto simile alla celebre canestra conservata all'Ambrosiana, qui compaiono solo pochi elementi poveri e dimessi: il pane, la brocca del vino, due semplici piatti, un bicchiere. La gamma cromatica \u00e8 notevolmente ridotta, tendente al monocromo, con poche tinte terrose dalle quali si stacca soltanto l'azzurro della tunica di Cristo.\nLo stile abbandona decisamente la grande accuratezza che aveva caratterizzato le opere giovanili, dove venivano enfatizzati i dettagli in grado di conferire verit\u00e0 e concretezza alla scena. Qui la resa pi\u00f9 sommaria contribuisce a focalizzare l'attenzione sul forte contenuto emotivo del soggetto, che colpisce fortemente lo spettatore non pi\u00f9 distratto dalla minuzia dei particolari. Permangono comunque brani di notevole naturalismo che mostrano l'eccezionale perizia dell'autore, quali il contrasto fra le due mani appoggiate alla tavola, giovane e delicata quella del Cristo, segnata dal sole e dalla fatica quella del pellegrino.\nIl Cristo di Brera non ha pi\u00f9 nulla a che vedere con quello androgino di Londra: qui \u00e8 un uomo stanco, col viso profondamente segnato dal dolore e dalle fatiche. Grande attenzione \u00e8 posta anche nella descrizione dell'aspetto umile e dimesso dei pellegrini, dell'oste e della serva, indugiando sui volti e sui colli rugosi come gi\u00e0 nella celebre e di poco precedente \"Madonna dei Pellegrini\". Con quest'opera, Caravaggio inaugura quello che sar\u00e0 l'ultimo periodo della sua vita, caratterizzato dalla notevole riduzione dei personaggi che sembrano quasi ritirarsi a favore dello spazio, e dalla progressiva drammatizzazione della luce, non pi\u00f9 potente come negli anni romani, ma pi\u00f9 scura, o tragicamente guizzante.\nCritica.\nSecondo Maurizio Marini potrebbe essere la prima opera dipinta dopo la fuga da Roma, da mettere in rapporto con l\"Ecce Homo\" di Genova ed in particolare con la \"Morte della Vergine\".\nBernard Berenson richiama la \"Cena in Emmaus\" di Moretto da Brescia nella Pinacoteca Tosio Martinengo di Brescia, gi\u00e0 appartenuta all'Ospedale Maggiore e alla chiesa di San Luca.\nRoberto Longhi scrive che l'opera ha uno stile \"rapido e sprezzato\", mentre il boccale a destra sul tavolo, sembra essere nei modi del maestro olandese Franz Hals.\nAlfred Moir precisa come le varianti di colore e composizione rispetto alla precedente versione di Londra, indichino \"una mutata concezione del soggetto\". Le figure risultano di fatto pi\u00f9 piccole rispetto alle dimensioni della tela, mentre le mani \" formano un ponte tra il nostro spazio e quello del dipinto, ma i personaggi non balzano fuori della tela\". Vi \u00e8 quindi un aumento del pathos che \u00e8 nelle figure dolenti della \"Morte della Vergine\" e nel maggiore coinvolgimento psichico dell\"Ecce Homo\"\".\nRodolfo Papa, facendo riferimento ad una supposta etimologia del nome Luca, \"che si eleva\", \"che si alza\", come spiegato nella \"Legenda Aurea\" di Jacopo da Varazze, identifica il personaggio di destra, che ha le braccia puntate sul tavolo, in quello \"che si alza\" (passando dall'amore per gli uomini in terra, per quello di Dio in cielo), in San Luca; questa identificazione pu\u00f2 essere resa possibile anche dal fatto che Gregorio nei \"Moralia in Job\", afferma che il compagno di Cleofa (il personaggio presente a sinistra) nella strada per Emmaus era S. Luca. Lo stesso studioso afferma che Caravaggio avrebbe ripreso la figura dell'oste, presente in entrambe le versioni, dalla \"Cena in Emmaus\" di Tiziano, del 1540, conservata al Louvre. Mia Cinotti rileva come la figura della vecchia serva a destra sia della stessa modella che ha posato per la S. Anna nella \"Madonna dei Palafrenieri\" della Galleria Borghese. Rispetto alla prima versione notiamo il fondo alle spalle del Cristo completamente scuro, di un nero bituminoso; l'oste che nella prima versione era a sinistra, qui \u00e8 a destra ed \u00e8 l'ombra di Cristo che si proietta sul suo abito. Accanto all'oste \u00e8 aggiunto un secondo personaggio popolare, la serva. L'oste guarda perplesso la mano di Cristo senza comprendere il gesto, la serva invece distoglie lo sguardo come se non fosse interessata."}
{"id": "1206057", "revid": "1718925", "url": "https://it.wikipedia.org/wiki?curid=1206057", "title": "Davide con la testa di Golia (Caravaggio Roma)", "text": "Il Davide con la testa di Golia \u00e8 un dipinto a olio su tela (125\u00d7100 cm) realizzato tra il 1609 ed il 1610 dal pittore italiano Michelangelo Merisi da Caravaggio. \u00c8 conservato nella Galleria Borghese di Roma.\nStoria e descrizione.\nCaravaggio trascorre gli ultimi mesi della propria vita a Napoli, dove l'artista si \u00e8 trasferito nella speranza di ricevere la grazia. Il David con la testa di Golia viene dipinto forse alla fine del 1609, e accluso alla domanda di grazia che Caravaggio invia al cardinale Scipione Borghese, il potente nipote di papa Paolo V. E a riprova dell'estremo atto di contrizione formulato dall'artista, sulla lama che il giovane stringe in pugno si leggono le lettere \"H-AS OS\", sigla che riassume il motto agostiniano \"Humilitas Occidit Superbiam\" (l'umilt\u00e0 uccise la superbia).\n\u00c8 un quadro assai pi\u00f9 bello e sconvolgente della versione di Vienna, generalmente datata 1606-1607, dove David incarna la fredda virt\u00f9 che trionfa sui malvagi. Qui, invece, il giovane ha un'espressione di umana compassione dipinta sul volto, e contempla la testa urlante di Golia senza baldanza.\n\u00c8 noto che gi\u00e0 i biografi seicenteschi individuano nella fisionomia del gigante sconfitto un autoritratto di Caravaggio, fatto questo che ha fornito lo spunto a numerose letture del quadro in chiave psicoanalitica. Il confronto con gli altri supposti autoritratti dell'artista sembrerebbe avvalorare questa ipotesi. Rispetto all'uomo che contempla malinconico il \"Martirio di san Matteo\", Caravaggio appare ora invecchiato e stanco, con pesanti segni sotto gli occhi e la fronte percorsa da rughe. Secondo una recente interpretazione di Sergio Rossi, il dipinto sarebbe in realt\u00e0 un doppio autoritratto, anzi pi\u00f9 precisamente una doppia autoidentificazione: il Merisi si rappresenta cio\u00e8 sia nei panni di Golia che in quelli di David, sorta di immagine idealizzata del pittore adolescente. Lo confermano i confronti tra questa figura, il \"Bacchino malato\" della Galleria Borghese di Roma e l'uomo raffigurato tra la folla del \"Martirio di S. Matteo\" in San Luigi dei Francesi. In sostanza, secondo questa interpretazione, il David-Caravaggio non ancora toccato dal peccato uccide il Golia-Caravaggio ormai peccatore incallito secondo un'ottica espiativa che ben si accorda con il carattere del dipinto, molto probabilmente inviato a Roma al cardinale Scipione Borghese a supporto della domanda di grazia che raggiunger\u00e0 in effetti Caravaggio proprio insieme alla morte. \nInteressante notare come le fonti d'archivio riportano l'esistenza di due opere di Davide con la testa di Golia perlomeno fino al 1693, anno di redazione dell'inventario che indica la presenza dello stesso soggetto nella prima e quarta sala della collezione Borghese. Il biografo Bellori attesta come la commissione dell'opera sia stata affidata a Caravaggio dal cardinal Scipione Borghese nel 1606, opera che probabilmente viene eseguita su doppio cavalletto, generando pertanto due gemelli creati sullo stesso tema.\nIl buio che inghiotte la spalla di David ha la profondit\u00e0 delle tenebre dell'inferno, a stento rischiarate dalla luce della grazia che colpisce violentemente i tratti stravolti di Golia. Alla met\u00e0 di luglio del 1610 Caravaggio si imbarca su una feluca che lo depositer\u00e0 a Porto Ercole, \nultima tappa delle sue tormentate peregrinazioni. Caravaggio in questo dipinto ritrae la sua testa al posto di quella di Golia.\nOmaggi.\nIl 16 luglio 2010, in occasione del quarto centenario della morte di Caravaggio, le Poste Italiane hanno emesso un francobollo da 0,60 \u20ac raffigurante questo dipinto."}
{"id": "1206058", "revid": "123621656", "url": "https://it.wikipedia.org/wiki?curid=1206058", "title": "San Girolamo scrivente (Roma)", "text": "San Girolamo scrivente \u00e8 un dipinto a olio su tela (112x157 cm) realizzato tra il 1605 ed il 1606 dal pittore italiano Caravaggio. \u00c8 conservato nella Galleria Borghese di Roma.\nStoria e descrizione.\n\u00c8 stata ricordata da Giovanni Pietro Bellori nel 1672 come una delle opere eseguite su commissione del cardinale Scipione Borghese.\nIl tema del san Gerolamo era uno dei pi\u00f9 frequenti della pittura controriformistica, probabilmente perch\u00e9 il santo tradusse la Bibbia dall'ebraico al latino, pi\u00f9 precisamente l'Antico testamento dall'ebraico e i Vangeli dal greco, rendendosi autore della diffusione del Verbo divino.\nCaravaggio sceglie di raffigurare il santo posto di tre quarti su un formato orizzontale, quasi a voler rappresentare una natura morta della quale san Girolamo non \u00e8 figura esterna, ma parte integrante, a rivestire un ruolo pari a quello della carta, del teschio e della tavola su cui sta studiando. In relazione alle raffigurazioni fiamminghe della natura morta, ogni elemento ha nel dipinto un significato simbolico determinato anche dalla sua collocazione. Per esempio il capo reclinato del santo istituisce un rimando spaziale al teschio poggiato sulla scrivania. Alla scarsit\u00e0 di elementi nella composizione fa eco anche una sobria variet\u00e0 di colori, un discreto repertorio di marroni, bruniti, a cui fa da padrone la vivacit\u00e0 cromatica del rosso del manto di san Gerolamo, e del panneggio bianco che ricade dalla pila dei libri.\nDi quest'opera Caravaggio fece un'altra versione conservata nella concattedrale di San Giovanni a La Valletta (Malta)."}
{"id": "1206059", "revid": "125654699", "url": "https://it.wikipedia.org/wiki?curid=1206059", "title": "Tombstone (film)", "text": "Tombstone \u00e8 un film western del 1993, diretto da George Pan Cosmatos e interpretato da Kurt Russell e Val Kilmer.\nIn Italia \u00e8 uscito al cinema venerd\u00ec 1\u00ba aprile 1994 distribuito dalla Penta Distribuzione.\nTrama.\nWyatt Earp, sceriffo dalla chiara fama ritiratosi dall'esercizio della legge, decide di trasferirsi nella piccola cittadina in via di sviluppo di Tombstone, in Arizona, assieme ai due fratelli Virgil e Morgan, dove vivere una vita tranquilla assieme alle mogli Mattie, Louisa e Allie. \u00c8 proprio a Tombstone che Wyatt incontra il suo migliore amico, Doc Holliday, ex dentista affetto da tubercolosi che vive da pistolero e giocatore di poker e che cerca nel clima asciutto dell'Arizona sollievo dalla sua malattia.\nI tre fratelli Earp e Doc Holliday si scontrano subito con la difficile realt\u00e0 della cittadina, tiranneggiata da una banda di pistoleri, i cowboys, il cui segno distintivo \u00e8 una fascia rossa legata in vita. In ogni modo Wyatt rifiuta le offerte di diventare sceriffo e le richieste di porre fine a quella banda, preferendo dedicarsi al risollevamento di un saloon di suo recente acquisto; ma ben presto il coinvolgimento dei suoi due fratelli, che accettano di diventare sceriffi della citt\u00e0, ed il suo spiccato senso di giustizia, hanno la meglio sulla sua volont\u00e0 di ricercare una vita tranquilla e, sempre seguito dall'amico Doc Holliday, intraprende una guerra aperta alla banda.\nLa lotta tra i due gruppi sfocia ben presto nella famosa sparatoria all'O.K. Corral, dove Virgil e Morgan vengono feriti, tre Cowboys trovano la morte, e la connivenza dello sceriffo della contea Behan viene scoperta. Per vendicare i tre Cowboys, la banda assale nottetempo due dei fratelli Earp, uccidendo cos\u00ec Morgan mentre Virgil, il maggiore, perde l'utilizzo di un braccio. Questa guerra tra due fronti opposti si rivela anche nella figura di Doc Holliday e la sua antitesi, Johnny Ringo: uno dei Cowboys, uno psicopatico dalla cultura paragonabile solo a quella dell'ex medico pistolero. Tra i due \u00e8 subito odio personale, dal primo sguardo.\nUn altro scontro avviene poi in una foresta sulle rive di un fiume, dove si svolge una sparatoria che vede cadere Curly Bill per mano di Wyatt Earp; cos\u00ec \u00e8 Johnny Ringo adesso il nuovo capo dei Cowboys. Sulla via del ritorno dal fiume per\u00f2, la malattia di Doc Holliday si aggrava improvvisamente e il piccolo gruppo \u00e8 costretto a riparare nella fattoria di Henry Hooker senza poter proseguire. \u00c8 in quel momento che Johnny Ringo invia a Wyatt Earp un messaggio: saranno loro due a scontrarsi, e con quel duello a porre fine alla guerra tra il gruppo di Earp e i Cowboys. Con Doc in precarie condizioni di salute, Wyatt accetta la sfida, pur sapendo di non essere \"abbastanza veloce\" per battere Johnny Ringo.\nMa \u00e8 proprio Doc che, lasciando la fattoria di nuovo in forze dopo aver mentito all'amico sulle sue reali condizioni fisiche, si presenta allo scontro con Ringo che, stupito, all'inizio sembra voler fare marcia indietro. Ma la follia che si legge nei suoi occhi lo porta ad accettare il cambio di avversario, scelta che gli risulter\u00e0 fatale. All'arrivo di Wyatt sul luogo concordato per il duello, infatti, Ringo giace gi\u00e0 morto ai piedi di un albero, ucciso dall'amico Doc Holliday. Questo scontro pone fine ben presto alla guerra e dopo aver eliminato i Cowboys rimasti che non hanno voluto arrendersi, Doc viene ricoverato in un sanatorio dove morir\u00e0 \"senza gli stivali\", come lamenta lui stesso. Wyatt partir\u00e0 assieme all'attrice Josephine Marcus dopo aver abbandonato la moglie Mattie (ormai assuefatta al laudano), rifacendosi una vita.\nAccoglienza.\n\"Tombstone\" venne distribuito nei cinema il 24 dicembre 1993, sei mesi prima della versione di Kevin Costner e Lawrence Kasdan incentrata sulle vicende del medesimo personaggio, \"Wyatt Earp\". Il film si rivel\u00f2 un successo al botteghino, incassando 56 milioni e mezzo di dollari contro un budget di 25 milioni. La critica generalmente lo indica tra i migliori western di sempre."}
{"id": "1206060", "revid": "21880", "url": "https://it.wikipedia.org/wiki?curid=1206060", "title": "Aceraceae", "text": "Aceraceae \u00e8 una famiglia di piante dicotiledoni dell'ordine delle Sapindales. \nLa classificazione APG IV (2016) non riconosce come valido questo raggruppamento e assegna le specie in esso comprese alla famiglia Sapindaceae.\nDescrizione.\nLa foglia, dalla caratteristica forma, \u00e8 di solito palmato-lobata, attaccata ad un lungo picciolo. Il fogliame \u00e8 in genere caduco. Il fiore \u00e8 generalmente ermafrodita (talvolta solo maschile) ed \u00e8 dotato di cinque petali ed altrettanti sepali; \u00e8 unito agli altri in un'infiorescenza. Come accennato, le piante vengono in genere riconosciute molto in fretta grazie al frutto, dalla caratteristica forma: \u00e8 a \"samara\" (se composto di una sola parte) o \"disamara\" (se le parti sono due, vedi immagine). La particolare forma del frutto favorisce il trasporto in lontananza dei semi.\nDistribuzione e habitat.\nSono alberi o arbusti delle regioni temperate dell'emisfero nord e delle zone montane tropicali.\nTassonomia.\nSecondo Watson &amp; Dallwit comprende 200 specie suddivise in due generi:\nFra i due generi, quello dell'acero \u00e8 senz'altro il pi\u00f9 conosciuto e ricco di specie, apprezzato in Italia anche come albero da parco. Per quanto riguarda \"Dipteronia\", questo genere prende il nome dalla forma dei frutti, peraltro caratteristica dell'intera famiglia: \"di-\" (sta per 'due') con l'aggiunta di \"pteron\" (che sta per 'ali'). Il genere \"Dipteronia\" comprende solo un paio di specie ambientate in Cina."}
{"id": "1206062", "revid": "922477", "url": "https://it.wikipedia.org/wiki?curid=1206062", "title": "Iva Zanicchi (1981)", "text": "Iva Zanicchi, pubblicato nel 1981, \u00e8 il ventitreesimo album della cantante italiana Iva Zanicchi.\nIl disco.\nNel 1981 Iva Zanicchi \u00e8 nel pieno del suo successo internazionale. \u00c8 l\u2019anno della sua famosa tourn\u00e9e in Urss, che la porta ad essere la prima cantante italiana ad attraversare quel paese con oltre 40 concerti. Inoltre si appresta ad incidere per la multinazionale CBS, che pubblicher\u00e0 i suoi dischi anche negli USA.\nAd un anno di distanza dalla pubblicazione del doppio album (versione italiana e versione spagnola) \"D'Iva\", Iva sceglie una piccola etichetta discografica, la S.I.F (Societ\u00e0 Italiana Fonografica) per la registrazione e la pubblicazione del suo nuovo album per il mercato italiano.\nAvendo, per\u00f2, intrapreso un rinnovamento musicale gi\u00e0 con la pubblicazione di \"A parte il fatto\" (e dovendosi confrontare con le sonorit\u00e0 disco music in voga in quegli anni), per la realizzazione di questo nuovo long-playing si avvale, oltre che dei fidati Cristiano Malgioglio e Corrado Castellari, della collaborazioni di nuovi autori, quali Cristiano Minellono, Bruno Tavernese, Adelio Cogliati, Giuseppe Cantarelli e un giovane Adelmo Fornaciari (in arte Zucchero).\nNasce cos\u00ec \"Iva Zanicchi\", intitolato con il suo nome. Iva, per\u00f2, sembra quasi prediligere il mercato estero rispetto a quello italiano, tant\u2019\u00e8 vero che decide di presentare in anteprima il suo album fuori dall\u2019Italia, al Festival di Cannes. Anche la promozione avviene soprattutto nel mercato internazionale, dal Sudamerica alla Russia.\nIl singolo di lancio \u00e8 \"Ardente\", brano che, sulla scia di \"A parte il fatto\", simboleggia quel rinnovamento, sia di genere musicale che di stile canoro, intrapreso da Iva gi\u00e0 dal 1979. Il brano, reso particolare e piuttosto intrigante dai versi scritti da Cristiano Malgioglio, viene promosso in varie trasmissioni televisive di cui Iva Zanicchi \u00e8 ospite, in particolare durante la manifestazione canora \"Incontri d\u2019estate\" condotta da Mike Bongiorno a Boario Terme nel settembre del 1981.\nParticolarmente coinvolgenti risultano i brani \"Attimi di malinconia\" e \"Sto innamorandomi di te\", firmati rispettivamente da Adelio Cogliati e Cristiano Minellono, con musiche di Giuseppe Cantarelli, che cura gli arrangiamenti e la direzione orchestrale dell\u2019intero album.\nInteressante il brano blues \"Il rospo\" scritto dal cantautore Manrico Mologni, che parla di una donna che paragona il suo uomo/amante ad un \"rospo maledetto e schifoso\", pieno di manie squallide, e che ora \u00e8 felice che finalmente lui vada via per essere libera di dedicarsi all'altro uomo della sua vita.\nDegni di menzioni anche i brani \"E tu mai\" e \"Mio\", scritti e musicati da un ancora sconosciuto Adelmo Fornaciari, insieme a Stefano Scandolara."}
{"id": "1206065", "revid": "122472300", "url": "https://it.wikipedia.org/wiki?curid=1206065", "title": "San Francesco in meditazione (Caravaggio Roma)", "text": "San Francesco in meditazione \u00e8 il soggetto di un dipinto realizzato nel 1605 dal pittore italiano Michelangelo Merisi da Caravaggio.\nStoria.\nIl dipinto\" San Francesco in meditazione\" o \"San Francesco che parla con un teschio\", non ha purtroppo documentazione biografico-storica, tuttavia \u00e8 noto come all'opera pittorica su san Francesco il pittore si sia particolarmente dedicato sin dal \"S. Francesco che riceve le stimmate\" o \"S. Francesco e l'Angelo\" o \"S. Francesco in Estasi\" commissionato dal cardinale Francesco Maria del Monte, sia per volont\u00e0 del committente, sia perch\u00e9 spinto dal clima riformistico che teneva proprio al rilancio della fede attraverso la figura del Santo. Un prototipo \"S. Francesco in meditazione\", \u00e8 ammesso dalla critica ma ancora oggi si dibatte sulla autografia: o quello della chiesa di S. Pietro a Carpineto Romano (oggi alla Galleria nazionale d'arte antica di Palazzo Barberini a Roma) o quello della chiesa dei Cappuccini di S. Maria Immacolata a Roma, o, cosa meno probabile, entrambi. \nDagli inizi del XIX secolo, quando venne rinvenuto nella sacrestia della chiesa dei Cappuccini il dipinto, per lungo tempo, si \u00e8 creduto che il solo originale, donato da Francesco Rustici fra 1617 e 1619, fosse questo; poi, nel 1967 Maurizio Marini rinvenne nella sacrestia della chiesa di S. Pietro a Carpineto Romano, un dipinto uguale, che venne pubblicato l'anno dopo da Maria Vittoria Brugnoli e che subito attir\u00f2 l'attenzione della critica contendendo il primato dell'autografia a quello romano. Il dipinto di Carpineto venne commissionato da Pietro Aldobrandini al pittore intorno al 1606, dopo l'omicidio Tomassoni, quando Caravaggio, fuggito da Roma ripar\u00f2 in cerca di protezione nei feudi Colonna; lo stesso Aldobrandini lo don\u00f2 nel 1609 alla chiesa di San Pietro a Carpineto Romano.\nFerdinando Bologna, a differenza della maggior parte dei critici, ritiene che il prototipo caravaggesco non sia stato ancora trovato e che invece gli altri due dipinti siano solo delle ottime copie. I risultati diagnostici e l'analisi stilistico-iconografica propendono per una autografia del dipinto di Carpineto Romano. Rossella Vodret ha sottolineato come in questo vi siano chiari pentimenti visibili ai raggi X, mentre in quello della chiesa dei Cappuccini a Roma, non vi sono; inoltre, oltre alla costruzione pi\u00f9 semplificata di quest'ultimo, vi sono altri particolari differenti che favorirebbero la tela di Carpineto: la corda del saio, ad esempio, in questo \u00e8 ben definita nella trama, certamente studiata dal vero, mentre quella dei Cappuccini \u00e8 resa da una sola pennellata semplificatrice. Insomma, come sottolineato da Fabio Scaletti, la tela autografa sarebbe quella di Carpineto Romano, mentre quella dei Cappuccini dovrebbe essere una copia da mercato, realizzata, sotto la supervisione dell'artista, da collaboratori con interventi del maestro.\nDescrizione e stile.\nIl dipinto, databile fra 1605 e 1606, rappresenta una sintesi delle esperienze di poco precedenti del pittore, e delinea il chiaro spunto controriformistico della mistica gesuita che sar\u00e0 fatta propria dai cappuccini francescani. Nel periodo della Controriforma, si era data grande importanza alla raffigurazione dei culti e all'immagine dei Santi, in particolare proprio di S. Francesco, per il rilancio del cattolicesimo. Specialmente del Santo ai piedi della Croce di Cristo o in meditazione o che riceve le stimmate, piuttosto che le singole immagini della Vita. Il richiamo al pauperismo dei primi secoli cristiani, l'avvento sulla scena della cristianit\u00e0 dei frati cappuccini approvati nel 1528 da Clemente VII, la predicazione per il ritorno alla Regola di Francesco, vedevano immagini dove regnava la semplicit\u00e0 e la povert\u00e0, allo stesso modo di rappresentazioni del Santo in Preghiera in conversazione con le ossa o con il teschio, come nel dipinto di Caravaggio, grazie anche alla predicazione e alla popolarit\u00e0 di Felice da Cantalice, il cappuccino molto popolare a Roma, rappresentato dal Cavalier d'Arpino e da Rubens, che vestiva poveramente, girava a fare la questua a piedi nudi, costruiva croci di legno, si ritirava in meditazione. Nel dipinto di Caravaggio vediamo proprio la raffigurazione di un frate (sotto il cappuccio la Brugnoli osservando le radiografie ha potuto notare come vi fosse un pentimento nella presenza di un cappuccio a punta, tipico dei cappuccini) con meditazione sul teschio, vestito poveramente, con un saio bucato e rattoppato che tiene in mano un teschio, davanti ad un tronco segato su cui posa una croce fatta di due semplici assi. Nel dipinto di Carpineto, la luce che illumina il santo evidenzia delle tonalit\u00e0 rossastre e bluastre sul naso e le orecchie che indicano come il Santo avvertisse i rigori dell'inverno e del gelo dentro la grotta, effetti certamente studiati dal vero da Caravaggio. Sulla testa del Santo vediamo una sottile aureola, che \u00e8 piuttosto rara nei dipinti religiosi di Caravaggio, ma che segue le indicazioni in materia di pittura religiosa che erano state date dal cardinale Paleotti nella sua opera sulle modalit\u00e0 che i pittori dovevano seguire per evitare gli errori della raffigurazione sacra. Una particolarit\u00e0 dell'iconografia, che mostra come il pittore si sia voluto attenere all'immagine del Santo come era stata tramandata dai biografi e quindi anche alla raffigurazione della sua autentica semplicit\u00e0 e povert\u00e0, consiste nella modalit\u00e0 tipica della preghiera che i frati Cappuccini avevano derivata da Bonaventura da Bagnoregio, il quale racconta come Francesco pregava sulla nuda terra scalzo, senza cappuccio, in ginocchio, senza appoggiarsi. Allo stesso modo rappresenta una innovazione l'aspetto iconografico del rapporto del Santo con il teschio tenuto in mano e fissato con sguardo assorto e meditabondo. Il guardare la morte, la nostra 'sorella morte corporale', poteva prendere ispirazione dal salmo 88,49 : \" Quale vivente non vedr\u00e0 la morte\", \"sfuggir\u00e0 al potere degli inferi?\"\", ma l'iconografia riprendeva la tematica del\" memento mori \"e della \"vanitas\", intesa come vacuit\u00e0 e precariet\u00e0 della vita di fronte alla certezza e ineluttabilit\u00e0 della morte: da una parte era un richiamo alla predicazione medievale, dall'altra apriva la via a quell'aspetto della \"natura morta\" in cui compare il teschio accanto a fiori, frutti o strumenti musicali, o libri. Una iconografia che si precisa meglio in un altro San Francesco di Caravaggio, \"S. Francesco in preghiera\" del Museo Civico di Cremona, databile intorno al 1606, in cui accanto all'albero secco, al Santo molto pi\u00f9 sofferente, si vedono sul davanti un libro di preghiere, un teschio e la croce (vedi voce in Wikipedia).\nIl \"San Francesco in meditazione \" (unitamente al \"San Francesco in preghiera\") rappresenta modalit\u00e0 e aspetti compositivi di forme, luci e ombre che apriranno alla grande e tragica pittura del Caravaggio meridionale."}
{"id": "1206067", "revid": "762538", "url": "https://it.wikipedia.org/wiki?curid=1206067", "title": "Direttore tecnico (sport)", "text": "Un direttore tecnico \u00e8 una figura sportiva con ruolo spesso analogo a quello di un allenatore.\nCalcio.\nNel calcio, col termine di direttore tecnico generalmente si indica un allenatore che ha superato i limiti di et\u00e0 e pu\u00f2 gestire una squadra professionistica solo se affiancato da un allenatore di prima categoria.\nIl settore tecnico della FIGC, al 30 settembre 2021, annoverava 15 direttori tecnici, tra cui Carlo Mazzone, Arrigo Sacchi e Giovanni Trapattoni.\nGinnastica.\nNella ginnastica il direttore tecnico \u00e8 la massima figura tecnica che gestisce e coordina le attivit\u00e0 di una squadra o societ\u00e0; gli allenatori delle squadre nazionali sono chiamati \"Direttore Tecnico Nazionale\". "}
{"id": "1206068", "revid": "1714743", "url": "https://it.wikipedia.org/wiki?curid=1206068", "title": "Violante di Svevia", "text": "Biografia.\nEra una dei figli naturali che l'imperatore Federico II di Svevia ebbe da Bianca Lancia.\nFu data in sposa a Riccardo Sanseverino, conte di Caserta. Le nozze avvennero presso il Castel del Monte nel 1246.\nInstaurando una politica accentratrice, Federico limit\u00f2 l'autonomia delle varie signorie presenti nel regno. Mentre l'imperatore si trovava a Grosseto, i Sanseverino e altri nobili siciliani organizzarono una congiura ai suoi danni. Fu proprio Riccardo ad avvisare Federico della rivolta, il quale si vendic\u00f2 arrestando e massacrando i congiurati.\nMor\u00ec nell'estate del 1264 per le conseguenze di un parto. Insieme a Riccardo ebbe un figlio, Corrado, poi conte di Caserta, che spos\u00f2 Caterina dei conti di Ginevra. Corrado, partigiano del cugino Corradino di Svevia, fu fatto imprigionare da Carlo I d'Angi\u00f2 insieme alla moglie e alla nonna Siffridina Gentile."}
{"id": "1206069", "revid": "2110845", "url": "https://it.wikipedia.org/wiki?curid=1206069", "title": "Jacques Adnet", "text": "Dal 1959 \u00e8 stato direttore dell'\u00c9cole nationale sup\u00e9rieure des arts d\u00e9coratifs di Parigi, incarico mantenuto fino al 1970.\nAnche sua figlia Fran\u00e7oise intraprese la carriera di pittrice."}
{"id": "1206072", "revid": "767487", "url": "https://it.wikipedia.org/wiki?curid=1206072", "title": "Giocatori di birilli davanti a una locanda", "text": "Giocatori di birilli davanti a una locanda \u00e8 un dipinto a olio su tela (33,5x27 cm) realizzato nel 1663 circa dal pittore olandese Jan Steen.\n\u00c8 conservato nella National Gallery di Londra."}
{"id": "1206074", "revid": "3732", "url": "https://it.wikipedia.org/wiki?curid=1206074", "title": "Storia dell'editoria italiana", "text": "L'editoria italiana, dopo le prime esperienze dei librai, tipografi ed editori dell'et\u00e0 moderna, ha visto la sua prima fase di sviluppo nei primi decenni dell'Ottocento; periodo nel quale si sono delineate alcune caratteristiche presenti ancora oggi. \nLe origini.\nIl primo editore/tipografo italiano fu Giovanni Filippo de Lignamine, attivo a Roma gi\u00e0 intorno agli anni settanta del XV secolo. Le prime esperienze editoriali italiane, in un senso pi\u00f9 vicino alla concezione moderna, si sono avute a Venezia, a cavallo tra il XV ed il XVI secolo, ad opera di Aldo Manuzio e Lucantonio Giunti. Oltre a lui, sono ben noti altri editori del Cinquecento, quali Nicol\u00f2 d'Aristotele detto Zoppino, Giorgio Rusconi (\u2020 1522), Francesco Marcolini da Forl\u00ec (\u2020 1559), Gabriele Giolito de' Ferrari (1508-1578) e Francesco Sansovino (1521-1586), anch'essi attivi a Venezia. In questa fase ancora embrionale della produzione libraria a stampa, grazie all'invenzione della tipografia, \u00e8 proprio la Repubblica di Venezia a distinguersi per la maggiore produzione.\nIl Settecento.\nLa produzione libraria italiana, dopo l'esperienza di Manuzio, rimase tuttavia racchiusa al livello di artigianato a conduzione familiare, con la figura del libraio-editore del Settecento. Il libraio-editore era colui che basava la sua attivit\u00e0 prevalentemente nello scambio librario, sfruttando i contatti con gli altri librai per la diffusione di alcune stampe proprie, economicamente non rilevanti per la sua attivit\u00e0.\nNella seconda met\u00e0 del XVIII secolo il panorama del libro in Italia godette di buona salute, con la riorganizzazione di varie biblioteche, il rinnovamento di accademie e la nascita dei primi gabinetti e caff\u00e8 dedicati alla lettura. I libri di qualit\u00e0, soprattutto antichi, abbondavano, anche se il pubblico dei lettori era ridotto a un'\u00e9lite.\nDei molti editori e tipografi attivi a Venezia nel Settecento, si distinsero Giambattista Albrizzi (1698-1777), Giambattista Pasquali (1702-1784) e Antonio Zatta (1722-1804) che produssero e pubblicarono opere lussuosamente illustrate.\nNel versante non erudito, la pubblicazione, da parte di tipografi artigiani, si limitava prevalentemente ad almanacchi e lunari ad uso popolare, nonch\u00e9 a numerosi libri di preghiera ed altre pubblicazioni su commissione degli enti ecclesiastici o dei governi.\nL'Ottocento.\nPer l'Italia, come per altri paesi europei ma con forti ritardi rispetto a Francia, Gran Bretagna e Germania, il XIX secolo portava la modernizzazione progressiva dell'editoria, fino al decollo definitivo.\nIl periodo napoleonico.\nIn Italia i primi grandi cambiamenti nel panorama librario e della stampa avvenivano nel periodo napoleonico, con l'occupazione da parte dei francesi di tutta la penisola, ad esclusione della Sicilia (1805 - 1814 circa). In questa fase il nuovo regime decret\u00f2 la libert\u00e0 di stampa, con l'abolizione della censura preventiva, sia governativa che ecclesiastica, e l'affidamento della censura repressiva agli organi di polizia. Inoltre l'abbattimento delle molte barriere doganali nella penisola diede la possibilit\u00e0 ai librai-tipografi di commerciare pi\u00f9 ampiamente i loro libri. Infine, l'istruzione elementare obbligatoria pose le basi per un futuro allargamento del pubblico dei lettori (all'epoca ridottissimo) e per la nascita di un mercato di testi scolastici.\nVa comunque ricordato che con decreto, dato a Monza il 27 novembre 1811, a firma di Eugenio Napoleone, furono elencati e classificati tutti i giornali che potevano trattare di politica; il lavoro di schedatura fu sottoposto all'attenzione del ministro dell'Interno.\nIl regime napoleonico cambi\u00f2 anche i rapporti interni del mercato librario tentando di accentrare la produzione in citt\u00e0 come Torino, Milano, Firenze e Napoli, a discapito di Genova, Bologna, Venezia (fino all'epoca centro editoriale fondamentale), gli Abruzzi e le Puglie. A Roma la breve parentesi napoleonica non solo non riusc\u00ec ad introdurre tali elementi di modernizzazione, ma provoc\u00f2 gravi depauperamenti delle tipografie pontificie.\nGli editori d'avanguardia.\nLa restaurazione del 1815 riport\u00f2 la penisola in una fase di chiusura, con il ripristino delle barriere doganali e l'irrigidimento della censura. Tuttavia, almeno in determinate aree (Torino, Milano e Firenze), non fu reintrodotta la censura preventiva, e comunque l'altra conquista, l'istruzione, se pur con difficolt\u00e0 non fu messa in discussione.\nIn questa fase si distinguono le prime iniziative editoriali in senso moderno, e si distinguono alcuni tra gli editori che per lungimiranza e senso del mestiere si porranno all'avanguardia della futura editoria italiana.\nA Torino si distingue Giuseppe Pomba, che con l'omonima casa editrice d\u00e0 il via ad una collana di classici latini e greci, la \"Collectio Latinorum Scriptorum cum notis\", che esce dal 1818 al 1835 in 108 volumi; tale collana impone ammodernamenti tecnologici che consentano di rispettare le scadenze e l'aumento della tiratura, portando la casa editrice di Pomba tra le pi\u00f9 moderne e tecnologiche dell'Italia pre unitaria.\nAncora pi\u00f9 forti furono le spinte all'ammodernamento imposte dall'altra collana della casa editrice, la \"Biblioteca popolare\" (dal 1828 al 1832), che si poneva l'obiettivo, tramite una veste editoriale scarna ed economica, di allargare il mercato.\nA Firenze Giovan Pietro Vieusseux \u00e8 un mercante di libri che si fa promotore di una iniziativa, quella del Gabinetto di lettura Vieusseux (1820), che in breve anima la vita sociale e politica di Firenze; accanto a questa iniziativa vi sono iniziative editoriali minori, ed iniziative commerciali legate ai libri, che pongono Vieusseux come un attento osservatore e critico del suo tempo, in grado di cogliere i problemi legati all'espansione del libro in Italia, e scorgendone una possibile soluzione solo nell'Unit\u00e0 d'Italia.\nNegli anni '30 apre a Firenze un altro libraio straniero, Felice Le Monnier; la casa editrice Le Monnier, che si svilupper\u00e0, sar\u00e0 fino all'Unit\u00e0 d'Italia tra le pi\u00f9 avanzate, insieme a quella di Giuseppe Pomba. Le Monnier rientra in quel primo gruppo di editori accomunati dallo spirito imprenditoriale e dal forte senso del ruolo dell'editore.\nDagli anni venti all'Unit\u00e0 d'Italia.\nLa dell'editoria italiana, fino all'Unit\u00e0 d'Italia, sempre i governanti a favore di una serie di riforme che favorissero il mercato librario.\nGli elementi che all'epoca erano visti come il maggiore ostacolo alla diffusione del libro erano:\nQuesta situazione, esasperata soprattutto nel Regno delle Due Sicilie con il protezionismo, finiva col favorire il gran numero di piccoli stampatori-librai, artigiani con solo pochi torchi manuali e privi delle possibilit\u00e0 di lanciare vere e proprie iniziative editoriali. Questi erano infatti avvantaggiati tanto dalla chiusura del mercato, dato che evitava una concorrenza esterna per accaparrarsi le commesse statali o della Chiesa, quanto dalla mancanza di una legislazione omogenea sul diritto d'autore, che consentiva ai piccoli stampatori di copiare le iniziative editoriali pi\u00f9 importanti rimandandole alle stampe per proprio conto.\nCi\u00f2 cre\u00f2 una contrapposizione tra gli stampatori-editori artigianali e di provincia, interessati a conservare la loro nicchia di mercato, ed i grandi editori, che facendo fronte comune con gli intellettuali spinsero spesso anche in senso liberale.\nIn quegli anni si delinea una delle caratteristiche proprie del panorama editoriale italiano: la frammentazione. Accanto a (poche) case editrici maggiori, che cominciavano a tentare vere iniziative imprenditoriali, stava una quantit\u00e0 di piccole stamperie, librai editori, tipografie etc, attive a livello locale per produzioni minori.\nCon Venezia in completo declino, in questi anni emerge Milano (con una parentesi negli anni venti e trenta), caratterizzata per\u00f2 da una serie di iniziative editoriali piccole e dall'elevato tasso di mortalit\u00e0. In questa citt\u00e0 si distingue Antonio Fortunato Stella, vecchio editore trasferitosi da Venezia, che porta avanti una linea editoriale assai prudente.\nVerso gli anni quaranta si assiste ad un progressivo sviluppo tecnologico dei principali esponenti dell'editoria, che iniziano a delineare meglio la figura dell'editore. Inoltre \u00e8 di quegli anni l'accordo sul diritto d'autore tra i Savoia e l'Austria, che viene successivamente adottato anche dagli altri Stati della penisola.\nIl biennio rivoluzionario del 1848-49 vedeva un preponderante aumento della produzione di periodici informativi, anche a scapito del libro, e la successiva restaurazione portava con s\u00e9 una chiusura ferrea, con una censura anche pi\u00f9 rigida di quella del XVIII secolo.\nIntorno agli anni trenta sono piuttosto diffuse le pubblicazioni di basso livello, prevalentemente almanacchi e lunari, che escono in gran numero, con tirature anche fino a dieci-quindicimila copie. Sono piuttosto diffuse anche le strenne, pubblicazioni costose ma di bassa qualit\u00e0.\nUn libro poteva uscire con tirature fino a mille copie, ma alcuni esemplari di successo raggiunsero le 5-6\u00a0000. In questo periodo si diffonde anche il periodico, iniziativa editoriale meno impegnativa e costosa, raggiungeva all'epoca una tiratura modesta, 300-600 copie, fino alle mille copie di un periodico di successo.\nL'Unit\u00e0 d'Italia.\nCon l'Unit\u00e0 d'Italia, da molti editori vista come l'unica possibile soluzione ai problemi dell'editoria italiana, il settore editoriale registr\u00f2 una vera e propria esplosione. Nato nel 1861, il \"Roma\" \u00e8 il pi\u00f9 antico quotidiano italiano post-unitario, ancora oggi in edicola.\nVennero infatti meno alcuni dei problemi che avevano rallentato la crescita: le barriere doganali, con gli alti dazi, vengono meno; gli editori si ritrovano cos\u00ec ad operare in un unico, vasto mercato nazionale. Viene meno anche la dura censura ed i forti programmi di scolarizzazione che il governo intende perseguire, se non risolvono il problema dell'analfabetismo e dei pochi lettori, creano forti esigenze di una adeguata produzione scolastica (libri di testo, sussidiari, grammatiche, ma anche ausili didattici come carte geografiche etc.).\nL'editoria, negli anni di maggiore crescita tra il 1861 ed il 1873, aumenta in maniera vertiginosa:\nL'espansione riguard\u00f2 pure l'industria editoriale in tutto il suo complesso, con un forte aumento delle cartiere e delle tipografie, della produzione di inchiostro, di macchine per la stampa e di tipi.\nIl Novecento.\nIl XX secolo si apre con una nuova fase di crescita per l'intero settore, ad un andamento comunque inferiore rispetto ai ritmi di crescita degli altri maggiori paesi europei. I problemi rimanevano circa gli stessi: una dimensione del mercato ancora ridotta; poche aziende di dimensioni nazionali; un numero limitato di iniziative e di novit\u00e0 editoriali; alti costi di gestione e soffocante pressione fiscale; povert\u00e0 delle masse che non potevano permettersi acquisti di seconda necessit\u00e0.\nI risultati pi\u00f9 incoraggianti arrivarono grazie all'istruzione sempre pi\u00f9 diffusa (ma ancora lacunosa) che, di fatto, allarg\u00f2 il bacino dei potenziali lettori e anche grazie alla diffusione sempre pi\u00f9 capillare dei periodici.\nL'editoria nel XXI secolo.\nAll'inizio del XXI secolo i principali gruppi editoriali italiani sono: RCS, GeMS, Giunti, Mondadori, Mediaset, Repubblica-L\u2019Espresso, Sole 24ore e Rai.\nNel 2008 \u00e8 iniziato un periodo di crisi economica che causa una contrazione degli introiti pubblicitari; di conseguenza tutti i gruppi avviano piani di ristrutturazione e ridimensionamento.\nNon si \u00e8 arrestato invece il processo di informatizzazione della societ\u00e0 italiana: lo dimostra il rapido e costante incremento della vendita di eBook.\nNel 2016 la crisi del settore non \u00e8 ancora stata superata: nel periodo 2007-2015 il fatturato dei quotidiani italiani si \u00e8 dimezzato.\nLa legislazione sull'editoria italiana.\nNel 1948, due anni dopo la fine della monarchia, fu approvata la prima legge sulla stampa della Repubblica italiana. Il provvedimento (legge 8 febbraio 1948 n. 47) constava di 25 articoli. Stabiliva, tra l'altro, quali indicazioni obbligatorie devono apparire sugli stampati; definiva le prerogative del direttore responsabile e del proprietario (editore), fissava le regole per la registrazione delle pubblicazioni periodiche e conteneva norme afferenti il reato di diffamazione a mezzo stampa (responsabilit\u00e0 civile, riparazione pecuniaria). \nNel 2001 viene approvata la seconda legge sull'editoria italiana (legge n. 62/2001, \u201cNuove norme sull'editoria e sui prodotti editoriali\u201d). Viene enunciata una nuova definizione di prodotto editoriale che ricomprende anche le testate giornalistiche online. La legge, infatti, stabilisce infatti che (art. 1): \u00abPer \"prodotto editoriale\" si intende il prodotto realizzato su supporto cartaceo, ivi compreso il libro, o su supporto informatico, destinato alla pubblicazione o, comunque, alla diffusione di informazioni presso il pubblico con ogni mezzo, anche elettronico, o attraverso la radiodiffusione sonora o televisiva, con esclusione dei prodotti discografici o cinematografici\u00bb. Dal combinato disposto della legge e della delibera dell'Autorit\u00e0 per le garanzie nelle comunicazioni che ha reso applicabile e operativa la legge si evince che esistono solo due tipi di prodotto editoriale: a) con periodicit\u00e0 regolare; b) senza periodicit\u00e0 regolare.\nIl 26 ottobre 2016 il Parlamento ha approvato una nuova disciplina delle sovvenzioni pubbliche all'editoria. \u00c8 la terza legge sull'editoria italiana. Il provvedimento (legge 26 ottobre 2016, n. 198) prevede il sostegno pubblico anche per i settori dell\u2019emittenza radiofonica e televisiva locale. Infine, la legge inserisce i quotidiani online tra le testate giornalistiche."}
{"id": "1206077", "revid": "173818", "url": "https://it.wikipedia.org/wiki?curid=1206077", "title": "Economie collettiviste", "text": ""}
{"id": "1206079", "revid": "74801", "url": "https://it.wikipedia.org/wiki?curid=1206079", "title": "Circondario di Coburgo", "text": "Il circondario di Coburgo \u00e8 uno dei circondari dello stato tedesco della Baviera.\nFa parte del distretto governativo dell'Alta Franconia"}
{"id": "1206089", "revid": "1305772", "url": "https://it.wikipedia.org/wiki?curid=1206089", "title": "Deuce (Kurtis Blow)", "text": "Deuce \u00e8 il secondo album del rapper statunitense Kurtis Blow, pubblicato il 15 giugno del 1981 e distribuito dalla Mercury Records. Il disco non biss\u00f2 il successo del debutto omonimo, soprattutto perch\u00e9 Blow non riusc\u00ec a produrre singoli che reggessero il confronto con \"The Breaks\". Il fatto che la musica hip hop non fosse molto popolare in quel periodo non aiut\u00f2 le vendite di \"Deuce\", nonostante contenga pezzi buoni come \"Rockin\"' e \"It's Gettin' Hot\".\nIl critico Robert Christgau recensisce positivamente l'album, dandogli una \u00abB+\u00bb come voto e scrivendo che \u00abil funk leggero, libero, pulito, orecchiabile e non originale mi piace \u2013 ogni traccia, ogni volta.\u00bb In una recensione retrospettiva, Ron Wynn per AllMusic assegna al secondo sforzo di Blow quattro stelle su cinque."}
{"id": "1206091", "revid": "110157", "url": "https://it.wikipedia.org/wiki?curid=1206091", "title": "Circondario di Forchheim", "text": "Il circondario di Forchheim \u00e8 uno dei circondari dello stato tedesco della Baviera.\nFa parte del distretto governativo dell'Alta Franconia."}
{"id": "1206092", "revid": "767487", "url": "https://it.wikipedia.org/wiki?curid=1206092", "title": "Sogni e delitti", "text": "Sogni e delitti (\"Cassandra's Dream\") \u00e8 un film del 2007 scritto e diretto da Woody Allen. \u00c8 il terzo film di ambientazione britannica, dopo \"Match Point\" e \"Scoop\". Il cast \u00e8 capeggiato dall'irlandese Colin Farrell e dallo scozzese Ewan McGregor.\nLa trama, in cui si racconta la storia di due fratelli che, a causa di gravi problemi finanziari vengono spinti a commettere un omicidio, \u00e8 caratterizzata da atmosfere drammatiche e angosciose abbastanza inconsuete rispetto alle precedenti opere del regista.\nIl film, che \u00e8 stato presentato fuori concorso alla 64\u00aa Mostra internazionale d'arte cinematografica di Venezia, \u00e8 uscito nelle sale cinematografiche italiane il 1\u00ba febbraio 2008.\nIl film, come sostenuto da Woody Allen al settimanale italiano \"Il Venerd\u00ec\", tratta ampiamente i temi della colpa e della coscienza. Allen stesso sostiene che la coscienza \u00e8 presente in gradazioni diverse negli uomini e i personaggi del film rappresentano molto bene questo punto di vista.\nTrama.\nDue fratelli molto legati, Ian e Terry, nonostante le difficolt\u00e0 finanziarie di entrambi, decidono di acquistare una piccola barca a vela a cui danno il nome \"Cassandra's Dream\". Ian, che lavora controvoglia nel ristorante di famiglia, sogna di fare carriera nel mondo imprenditoriale, in particolare nel settore degli alberghi. Terry, meccanico presso un'officina, \u00e8 alcolizzato e dedito al gioco d'azzardo.\nI due fratelli ben presto si ritrovano in grossi guai finanziari e per questo si vedono costretti a chiedere aiuto al facoltoso zio Howard, fratello della madre, uomo di successo spesso in viaggio, tornato a Londra per motivi di lavoro. In occasione del compleanno della sorella, Howard porta la famiglia fuori a pranzo e i due fratelli ne approfittano per spiegargli i problemi che li affliggono e chiedergli dei soldi. Lo zio si mostra disponibile ad aiutare i nipoti in difficolt\u00e0 a patto che siano disposti a fargli un favore: uccidere Martin Burns, un uomo che potrebbe far finire Howard in carcere per via di azioni illecite commesse nei suoi affari.\nSuperate le iniziali titubanze, i due fratelli accettano ma, sebbene l'omicidio riesca, i crescenti sensi di colpa e la depressione di Terry portano gli eventi ad una tragica conclusione. Ian invita Terry per un giro in barca con l'intenzione di uccidere anche lui, ma ne nasce una colluttazione in cui \u00e8 Ian a soccombere, mentre il fratello sceglie, a questo punto, di suicidarsi.\nTitolo.\nIl titolo originale (\"Cassandra's Dream\") allude al nome della piccola barca a vela dei protagonisti, acquistata grazie alle vincite sulle scommesse alle corse dei cani, alle quali partecipa Terry (il personaggio interpretato da Colin Farrell). Il nome infatti proviene dal nome di uno dei cani vincenti alle medesime corse. Il titolo, in modo allegorico, con il suo rimando al personaggio omerico di Cassandra, richiama uno dei maggiori interessi del regista e tema conduttore della pellicola, ovvero la connessione con i canoni su cui si reggono le strutture narrative della tragedia classica, di quella greca in particolare (cui Woody Allen aveva gi\u00e0 fatto riferimento in altre opere del passato, in particolare in \"La dea dell'amore\"). Si nota in particolare il ricorrente intervento del Fato negli sviluppi dell'esistenza umana.\nColonna sonora.\nL'8 gennaio 2008 negli Stati Uniti e il 28 aprile in Italia \u00e8 stata pubblicata la colonna sonora del film, intitolata \"Cassandra's Dream\", composta da Philip Glass e prodotta dalla Orange Mountain.\nAccoglienza.\nIncassi.\n\"Sogni e delitti\" ha incassato circa 7.000.000 \u20ac in Italia, 973.018 $ negli Stati Uniti e circa 23.000.000 $ globalmente.\nCritica.\nIl film ha ricevuto giudizi contrastanti dalla critica, che si \u00e8 soffermata sull'eccessiva linearit\u00e0 della storia e sulla insignificanza dei personaggi.\nIl sito internet \"Rotten Tomatoes\" riporta che il film ha ricevuto solo il 46% di recensioni positive. Damon Wise, della rivista britannica \"Empire\", lo ha definito \"il punto pi\u00f9 basso della carriera di Allen\"."}
{"id": "1206099", "revid": "74801", "url": "https://it.wikipedia.org/wiki?curid=1206099", "title": "Circondario di Wunsiedel im Fichtelgebirge", "text": "Il circondario di Wunsiedel im Fichtelgebirge (in tedesco \"Landkreis Wunsiedel im Fichtelgebirge\", ufficialmente \"Landkreis Wunsiedel i.Fichtelgebirge\") \u00e8 uno dei circondari dello stato tedesco della Baviera.\nFa parte del distretto governativo dell'Alta Franconia."}
{"id": "1206100", "revid": "172554", "url": "https://it.wikipedia.org/wiki?curid=1206100", "title": "Al Ghazali", "text": ""}
{"id": "1206102", "revid": "339392", "url": "https://it.wikipedia.org/wiki?curid=1206102", "title": "Riam", "text": ""}
{"id": "1206109", "revid": "110157", "url": "https://it.wikipedia.org/wiki?curid=1206109", "title": "Circondario di Ebersberg", "text": "Il circondario di Ebersberg (targa EBE) \u00e8 un circondario (\"Landkreis\") della Baviera, in Germania.\n\u00c8 parte del distretto governativo dell'Alta Baviera.\nIl capoluogo \u00e8 Ebersberg, il centro maggiore Vaterstetten."}
{"id": "1206110", "revid": "113098480", "url": "https://it.wikipedia.org/wiki?curid=1206110", "title": "Maratona sul Brembo", "text": "La Maratona sul Brembo \u00e8 una gara podistica che si disputa sulla lunghezza standard della maratona (42195 metri).\nSi disputa su di un percorso circolare di 2093 metri da percorrere per venti volte pi\u00f9 un tratto di \u201clancio\u201d di 335 metri.\nNelle prime due edizioni (2004 e 2005) era abbinata anche la gara sulla distanza della \u201cmezzamaratona\u201d (21097 metri).\nLa Maratona su Brembo \u00e8 organizzata dal gruppo sportivo ASD Runners Bergamo.\nIl percorso \u00e8 ricavato all'interno del Parco Callioni nel comune di Treviolo, frazione Roncola, nelle vicinanze del fiume Brembo.\nCuriosit\u00e0.\n\u00c8 la prima gara di maratona che si svolge nell'anno solare in Italia.\nSi svolge sempre il 6 gennaio il giorno della Befana che \u00e8 presente alla manifestazione distribuendo dolci a tutti i presenti.\nConteggio giri.\nIl conteggio dei giri \u00e8 affidato sia ai giudici FIDAL, che effettuano un controllo manuale, sia ad un sistema elettronico tramite \u201ctransponder radio\u201d (comunemente chiamato \u201cchip\u201d)\nRisultati.\nPrima edizione - Anno 2004.\nMaratona.\nAtleti classificati 90.\nMezza maratona.\nAtleti classificati 100.\nSeconda edizione - Anno 2005.\nMaratona.\nAtleti classificati 115.\nMezza maratona.\nAtleti classificati 154.\nTerza edizione - Anno 2006.\nMaratona.\nAtleti classificati 143.\nQuarta edizione - Anno 2007.\nMaratona.\nAtleti classificati 217.\nQuinta edizione - Anno 2008.\nMaratona.\nAtleti classificati 206.\nSesta edizione - Anno 2009.\nMaratona.\nAtleti classificati 153.\nNota. L'edizione del 2009 si \u00e8 svolta sotto una copiosa nevicata.\nSettima edizione - Anno 2010.\nMaratona.\nAtleti classificati 241.\nRecord della manifestazione.\nMaratona 42195 metri.\n Emanuele Zenucchi 2h 31' 41\"(anno 2006)\nMonica Casiraghi 2h 58' 19\" (anno 2010)\nMezza maratona 21097 metri.\nMarco Pasinetti 1h 12' 08\" (anno 2004)\nKatiuscia Nozza Bielli 1h 24' 14\" (anno 2004)"}
{"id": "1206111", "revid": "727854", "url": "https://it.wikipedia.org/wiki?curid=1206111", "title": "Shifty 900", "text": "La Shifty 900 \u00e8 una motocicletta con motore FIAT. Il motore ha una cilindrata di 903 cc ed \u00e8 lo stesso che equipaggiava la Fiat 127.\nLa moto \u00e8 stata costruita a Busa di Vigonza (Padova) tra il 1977 e il 1982 da Ugo Grandis, che proveniva dalla Chrysler Sudafrica. Gli esemplari costruiti sono stati non pi\u00f9 di 70.\nDescrizione.\nGran parte della componentistica derivava da altri modelli: la sella era presa dalla Benelli 906, mentre l'avantreno e il retrotreno erano quelli della Laverda SF 750. La potenza era di 45 CV e la moto raggiungeva una velocit\u00e0 di 170\u00a0km/h. Il peso sfiorava i 269\u00a0kg.\nIl cambio era lo stesso Fiat con la retromarcia bloccata e ruotato di 90\u00b0 per consentire l'utilizzo di un bilanciere. Una curiosit\u00e0: la strumentazione, presa dalla Fiat 127 2\u00aa serie, si trovava sopra il finto serbatoio. Il vero serbatoio, preso dalla Fiat Nuova 500, era invece nella triangolatura centrale sotto la sella.\nLe intenzioni del produttore non erano certo quelle di costruire una motocicletta che potesse competere con la concorrenza in fatto di prestazioni, bens\u00ec quelle di poter contare, grazie alla diffusione planetaria del motore Fiat, su un'immensa rete di officine in grado di ripararlo rapidamente a costi bassissimi."}
{"id": "1206112", "revid": "33751", "url": "https://it.wikipedia.org/wiki?curid=1206112", "title": "Recopa", "text": ""}
{"id": "1206113", "revid": "320578", "url": "https://it.wikipedia.org/wiki?curid=1206113", "title": "Real Zaragoza SAD", "text": ""}
{"id": "1206118", "revid": "339392", "url": "https://it.wikipedia.org/wiki?curid=1206118", "title": "Sistema VLS SYLVER", "text": ""}
{"id": "1206119", "revid": "118456957", "url": "https://it.wikipedia.org/wiki?curid=1206119", "title": "Circondario di Eichst\u00e4tt", "text": "Il circondario di Eichst\u00e4tt \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera."}
{"id": "1206121", "revid": "49022", "url": "https://it.wikipedia.org/wiki?curid=1206121", "title": "Marcus Pupius Piso Frugi Calpurnianus", "text": ""}
{"id": "1206122", "revid": "2034231", "url": "https://it.wikipedia.org/wiki?curid=1206122", "title": "Circondario di Garmisch-Partenkirchen", "text": "Il circondario di Garmisch-Partenkirchen \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera."}
{"id": "1206123", "revid": "599013", "url": "https://it.wikipedia.org/wiki?curid=1206123", "title": "\u00c9mile Mpenza", "text": "Ha un fratello di nome Mbo, col quale ha giocato insieme nella Nazionale belga e nello .\nCarriera.\nClub.\nMpenza cominci\u00f2 la sua carriera al Kortrijk, e quindi si trasfer\u00ec prima al e poi allo . A Liegi gioc\u00f2 a fianco del fratello maggiore Mbo Mpenza. Nel 2000 and\u00f2 allo , squadra di Bundesliga, ritornando allo Standard Liegi tre anni dopo. Nel 2004-05 ritorn\u00f2 in Germania, quando l' lo mise sotto contratto per 2,5 milioni di euro. Nel gennaio 2006 si spost\u00f2 a sorpresa in Qatar, all'Al Rayyan.\nFirm\u00f2 per il Manchester City dopo aver giocato e segnato in uno speciale match tenutosi allo stadio del City il 14 febbraio 2007. \"Non sono un giocatore finito e lo dimostrer\u00f2 a Manchester\", disse Mpenza alla radio belga Bel-RTL. \"Mi trasferisco qui per prendermi la rivincita su tutti coloro che hanno criticato la mia decisione di giocare in Qatar.\"\nQuindi \u00c9mile fece il suo debutto contro il Wigan Athletic nel secondo tempo della partita, come sostituto di Gi\u014drgos Samaras, e risult\u00f2 probabilmente il miglior giocatore del \"City\". Mise a segno il suo primo gol con il Manchester nella vittoria per 2-0 sul il 17 marzo 2007 e realizz\u00f2 il secondo nella vittoria per 1-0 sul Newcastle il 30 marzo 2007.\nNel luglio 2009 firma un contratto biennale con il Sion ma all'inizio della stagione successiva si trasferisce al Neft\u00e7i. Nel 2012 rimane svincolato e rimane senza squadra fino al 1\u00ba ottobre 2013, giorno in cui firma un contratto annuale con l'Eendracht Aalst. Tuttavia con la nuova squadra, che milita nella Tweede klasse (la serie B belga), non scende in campo neanche una volta e al termine della stagione - rimasto ancora una volta senza contratto - si ritira dal calcio giocato.\nNazionale.\nGioca in nazionale belga dall'11 febbraio 1997 (Irlanda del Nord-Belgio 3-0): da allora \u00e8 stato pi\u00f9 volte infortunato in concomitanza con gare internazionali (recentemente non ha potuto rispondere alla convocazione per la quarantesima volta!). Salt\u00f2 i Mondiali 2002 per un infortunio all'inguine. Mpenza gioc\u00f2 a fianco del fratello ai Mondiali 1998 e a Euro 2000."}
{"id": "1206124", "revid": "125804956", "url": "https://it.wikipedia.org/wiki?curid=1206124", "title": "Aprilia Marittima", "text": "Aprilia Marittima (\"Aprilie\" in friulano) \u00e8 un centro turistico nautico in provincia di Udine. \nIl territorio della localit\u00e0, \u00e8 suddiviso tra il comune di Latisana e, (verso la laguna) quello di Marano Lagunare. La localit\u00e0 prende il nome dalla societ\u00e0 costruttrice \"Aprilia Marittima S.P.A.\" che, per iniziativa di alcuni imprenditori del luogo, nei primi anni settanta ha creato dal nulla la localit\u00e0. Il centro turistico nautico di Aprilia Marittima comprende 3 darsene (Darsena Centrale, Marina Capo Nord e Marina Punta Gabbiani), nonch\u00e9 una penetrazione canalizia con prospicienti posti barca e villette a schiera chiamata Terra Mare Canal di Ponente. Il centro nautico di Aprilia Marittima dispone complessivamente di oltre 2.500 posti barca per natanti dai 7 ai 25 metri. Parallelamente alle darsene, si sono sviluppati insediamenti edilizi residenziali, commerciali e di cantieristica nautica. Le Darsene si affacciano sulla laguna di Marano Lagunare e, attraverso canali, parte naturali e parte artificiali, le imbarcazioni ormeggiate possono raggiungere il mare aperto all'imboccatura del porto di Lignano Sabbiadoro."}
{"id": "1206126", "revid": "767487", "url": "https://it.wikipedia.org/wiki?curid=1206126", "title": "Circondario di Landsberg am Lech", "text": "Il circondario di Landsberg am Lech \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera."}
{"id": "1206127", "revid": "1632387", "url": "https://it.wikipedia.org/wiki?curid=1206127", "title": "Viikate", "text": "I Viikate sono un gruppo musicale rock finlandese formatosi nel 1996 a Kouvola. Le loro canzoni sono caratterizzate da testi malinconici liberamente ispirati dai film romantici degli anni cinquanta e da alcuni musicisti dell'epoca come Reino Helismaa.\nIl gruppo venne fondato da Kalle Virtanen (pseudonimo Kaarle Viikate) e Simo Kairistola (Simeoni Viikate), che furono fino al 2001 gli unici membri del gruppo, a cui successivamente si unirono Ari Taiminen (Arvo Viikate) e Erkka Koskinen (Ervo Viikate). Le canzoni pi\u00f9 celebri dei Viikate sono \"Ei ole ket\u00e4\u00e4n kelle soittaa\" (letteralmente \"non c'\u00e8 nessuno da chiamare\"), \"Leimu\" (\"flox\"), e \"Pohjoista viljaa\" (\"grano del nord\")."}
{"id": "1206129", "revid": "767487", "url": "https://it.wikipedia.org/wiki?curid=1206129", "title": "Si pu\u00f2 fare... amigo", "text": "Si pu\u00f2 fare... amigo \u00e8 un film del 1972 diretto da Maurizio Lucidi.\nTrama.\nCoburn Thompson, vagabondo di buoni sentimenti, si ritrova a proteggere l'orfanello Chip Anderson da una banda di malviventi capeggiata da James e dal prete-sceriffo Franciscus, che vuole mettere le mani su un terreno ricco di petrolio ereditato dal bambino. Lo aiuta Sonny, un cinico pistolero nerovestito, che gira accompagnato da un gruppo di ballerine da saloon e da sua sorella Mary, innamorata di Coburn."}
{"id": "1206133", "revid": "15756", "url": "https://it.wikipedia.org/wiki?curid=1206133", "title": "Armoriale dei comuni dell'Alta Garonna", "text": "Questa pagina contiene le armi (stemma e blasonatura) dei comuni dell'Alta Garonna."}
{"id": "1206134", "revid": "110157", "url": "https://it.wikipedia.org/wiki?curid=1206134", "title": "Circondario di Monaco di Baviera", "text": "Il circondario di Monaco di Baviera \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera.\nCompresa la citt\u00e0 di Monaco di Baviera, la popolazione dell'intera area metropolitana sale a 2 168 875 ab.\nCitt\u00e0 e comuni.\nCitt\u00e0\nComuni"}
{"id": "1206138", "revid": "123712794", "url": "https://it.wikipedia.org/wiki?curid=1206138", "title": "Simca Vedette", "text": "La Vedette era un'autovettura di fascia alta prodotta dal 1954 al 1961 dalla Casa automobilistica francese Simca.\nStoria e profilo.\nGenesi e debutto.\nLa Simca Vedette nacque dalle ceneri dell'unico modello proposto dalla Ford SAF (ossia la filiale francese della Ford) nell'immediato dopoguerra, vale a dire la Ford Vedette. Quest'ultima, ripresa a sua volta da un vecchio progetto risalente a subito prima dell'avvento della seconda guerra mondiale, stava stentando a raccogliere successi, sia per le sue soluzioni tecniche che cominciavano a risultare superate, sia per i consumi esorbitanti del suo motore V8, un propulsore dall'architettura divenuta oramai una consuetudine per il mercato USA, ma non di certo per le tasche della potenziale clientela europea.\nNel 1952, subito dopo il marcato aggiornamento alla gamma della \"Ford Vedette\", i vertici della Ford SAF si misero subito al lavoro per trovare una valida sostituta a tale modello. A sostegno di tale impresa, al direttore generale della Ford SAF, Fran\u00e7ois Lehideux, venne affiancato Francis C. Reith, un americano che a Dearborn era conosciuto come uno dei pi\u00f9 fidati collaboratori del patron Henry Ford II. Giunto a Poissy nel dicembre del 1952, questi inizi\u00f2 un'indagine di mercato atta a verificare se una vettura come la \"Ford Vedette\" potesse in effetti incontrare i gusti del pubblico europeo. Dopo alcuni confronti con modelli concorrenti (primo fra tutti la Citro\u00ebn Traction Avant, vettura non di certo moderna nel 1952, ma le cui vendite erano ancora coronate da successo), si convinse che anche la \"Vedette\" potesse raccogliere consensi nel Vecchio Continente. A questo punto accadde una sorta di rivoluzione all'interno dello Stato Maggiore della Ford SAF: dopo aver inviato il suo rapporto a Henry Ford II, Reith venne messo a capo della succursale francese della Ford a discapito di Lehideux, che di l\u00ec a un anno diede le dimissioni.\nNel frattempo, la carrozzeria Chausson di Genevilliers (un sobborgo di Parigi) sottopose alla Ford SAF un modello in scala reale di quella che avrebbe potuto essere la nuova \"Vedette\", ma le linee non piacquero e la proposta fu scartata. Qualche tempo dopo, anche la carrozzeria \"Facel-M\u00e9tallon\" (primo germe da cui sarebbe nata la sfortunata epopea del marchio Facel Vega) realizz\u00f2 un nuovo modello, questa volta in scala 1/5 e realizzato interamente in legno. Secondo le proposte della carrozzeria diretta da Jean Daninos, la vettura avrebbe dovuto montare il V8 da 2.4 litri gi\u00e0 montato sulla Ford Com\u00e8te. In realt\u00e0, come gi\u00e0 accadde in occasione del progetto che avrebbe portato alla realizzazione della prima \"Ford Vedette\", anche in questo caso i vertici Ford si persero in incertezze, la pi\u00f9 marcata delle quali fu quella relativa alla possibilit\u00e0 di continuare con una vettura di fascia alta come poteva essere appunto la \"Vedette\", oppure di realizzare una vettura di fascia medio-bassa, della classe fiscale 7CV, secondo gli standard francesi (quindi una vettura con motore da 1.3 litri circa). Infatti, tra i disegni proposti dall'ufficio studi della Ford SAF vi fu anche quello di una Ford compatta, lunga 3.84 m e dotata di ruota di scorta alloggiata all'esterno del baule posteriore. Non mancarono, per\u00f2, anche disegni relativi a una vettura di fascia superiore, pi\u00f9 adatta a riprendere il testimone della prima \"Ford Vedette\". Alla fine si decise di ripiegare su quest'ultima soluzione poich\u00e9 quella della Ford compatta (che secondo alcune fonti avrebbe dovuto chiamarsi \"Merkur\") avrebbe comportato investimenti ben superiori. Ma la \"Merkur\", cos\u00ec come venne disegnata, aveva in s\u00e9 alcuni dei tratti che avrebbero caratterizzato il corpo vettura del nuovo modello, specialmente nel disegno dei parafanghi anteriori.\nFu nuovamente la carrozzeria Chausson a ricevere l'incarico di realizzare la carrozzeria della nuova vettura, a partire da un modellino in gesso in scala 3/8 giunto all'atelier di Genevillers direttamente da Dearborn (dove Reith era tornato poco tempo prima per alcuni giorni, giusto per discutere e fissare i punti del nuovo progetto). Contemporaneamente il reparto design interno alla Ford SAF si occup\u00f2 di realizzare eventuali varianti di carrozzeria sulla stessa base. Nel corso del 1953 si lavor\u00f2 alla realizzazione del prototipo, mentre le vendite della \"Vedette\" al momento in produzione continuarono a far registrare risultati deludenti. Alla fine del 1953 un secondo prototipo, pi\u00f9 riuscito, venne realizzato. Gli fecero seguito altri due prototipi nei primi mesi del 1954. Il progetto destinato alla nuova \"Ford Vedette\" termin\u00f2 ufficialmente il 30 maggio del 1954, mentre la catena di montaggio fu inaugurata tre mesi dopo, il 1\u00ba settembre. Ma nel frattempo, la salute economica della Ford SAF aveva subito altri colpi pesanti e il suo pacchetto azionario dovette essere ceduto alla Simca, interessata a rilevare il progetto della \"Vedette\" per estendere verso l'alto la sua gamma di modelli. L'assorbimento della Ford SAF da parte della Simca fu una decisione sofferta, peraltro poco sbandierata dalla Ford stessa, che pens\u00f2 maggiormente a celebrare il debutto del nuovo modello: nel settembre del 1954, due mesi dopo l'entrata della Simca nel capitale della Ford SAF, la nuova \"Vedette\" venne presentata alla stampa. Venti giorni dopo si apr\u00ec il nuovo Salone di Parigi, dove la nuova \"Vedette\" venne presentata, ancora con marchio Ford e nello stand \"Ford France\".\nDopo la fine del Salone di Parigi, Simca entr\u00f2 maggiormente nel capitale della Ford SAF ed entro la fine dell'anno la Casa di Nanterre entr\u00f2 in possesso dello stabilimento di Poissy, dove le \"Vedette\" avevano da poco cominciato a essere prodotte. Da quel momento in poi, la Ford SAF concluse ufficialmente la sua esistenza come marchio automobilistico e la tanto sbandierata \"Vedette II\" venne prodotta con il marchio \"Simca\".\nCaratteristiche.\nCaratterizzata da una linea pi\u00f9 moderna rispetto alla precedente \"Vedette\" con marchio Ford, la \"Simca Vedette\" proponeva in ogni caso un corpo vettura di chiara origine americana: le sue forme massicce e imponenti, il frontale dominato dalla grande calandra ovale sviluppata su tutta la larghezza del muso e corredata da due fari supplementari agli angoli, la coda caratterizzata dalla presenza di pinne e la carrozzeria a tre volumi che giusto in quegli anni stava cominciando a diffondersi, costituivano un filo diretto tra le caratteristiche della produzione americana e quelle della produzione europea.\nMa \u00e8 dal punto di vista della struttura generale che la \"Simca Vedette\" propose la novit\u00e0 saliente: si trattava della prima Simca (anche se come abbiamo visto, il progetto \u00e8 stato interamente di origine Ford) a scocca portante, una soluzione dettata dall'esigenza di avere una struttura pi\u00f9 leggera e allo stesso tempo pi\u00f9 rigida. E in effetti, sotto quest'ultimo punto di vista, la Simca Vedette riusciva a essere addirittura pi\u00f9 rigida del 40% rispetto alle migliori vetture d'oltreoceano, sempre a scocca portante. Tra le altre novit\u00e0 va segnalato l'avantreno MacPherson dalla geometria perfezionata, lo stesso che in quegli anni veniva montato sulle Ford Zephyr prodotte in Inghilterra. Per il resto, la \"Simca Vedette\" risultava simile in tutto e per tutto alla vecchia \"Ford Vedette\", sia per il retrotreno ad assale rigido con balestre semiellittiche, sia per il motore V8 a valvole laterali, in questo caso un'unit\u00e0 da 2351 cm\u00b3, gi\u00e0 montata sulle prime Ford Com\u00e8te e in grado di erogare una potenza massima di 80 CV. Questo motore era noto presso la Simca come \"motore Aquilon\". Quanto alla trasmissione, essa avveniva mediante il solito cambio manuale a 3 marce, mentre l'impianto frenante era costituito da quattro freni a tamburo. Proprio quello dei freni fu un aspetto che evidenziava alcuni dei limiti della \"Vedette\", dovuti sicuramente alle soluzioni tecniche oramai decisamente superate, ma ancora ostinatamente sostenute dalla Ford SAF in fase di progetto. Infatti, la \"Simca Vedette\" montava degli esili cerchi da 13 pollici, il che costrinse all'utilizzo di piccoli tamburi da appena 229 mm di diametro, con tutti i rischi che ne potevano derivare quando si fosse trattato di effettuare frenate d'emergenza. Tutto ci\u00f2, unito a uno sterzo estremamente sensibile alle irregolarit\u00e0 del fondo stradale e a un avantreno la cui geometria sarebbe stata s\u00ec destinata a incontrare una grande diffusione, ma che nel frattempo stava mostrando tutti i suoi difetti di giovent\u00f9, fu il motivo per cui la \"Simca Vedette\" risult\u00f2 una vettura tutt'altro che sicura, sebbene fosse stata di carattere pacioso e bonario, votata pi\u00f9 al comfort che alle accelerazioni brucianti.\nAllestimenti.\nLa Simca Vedette fu proposta gi\u00e0 al debutto in tre versioni:\nTali appellativi furono dei piccoli espedienti scelti per rendere la vettura un po' pi\u00f9 \"francese\", pi\u00f9 familiare al pubblico e, quindi, da esso pi\u00f9 apprezzabile.\nNonostante questi tre livelli di allestimento fossero gi\u00e0 stati presentati al Salone di Parigi del 1954, l'allestimento di base \"Trianon\" giunse sul mercato con un ritardo di due o tre mesi rispetto agli altri due: infatti, mentre le versioni \"Versailles\" e \"R\u00e9gence\" erano gi\u00e0 ordinabili ed in produzione, le prime \"Trianon\" non uscirono dalle linee di montaggio prima del 5 febbraio del 1955.\nEvoluzione.\nPrima serie.\nLa produzione della Vedette fu quindi avviata subito dopo la presentazione di fine 1954: nello stesso periodo stavano ultimandosi gli studi per la realizzazione della versione giardinetta: tra novembre e dicembre vennero approntati i primi tre prototipi. La giardinetta definitiva venne svelata al pubblico un anno dopo, in occasione del nuovo Salone di Parigi, nell'ottobre del 1955. Nacque cos\u00ec la Vedette Marly, con la quale la Simca ruppe almeno due schemi: il primo fu quello di proporre per la prima volta in Francia una giardinetta di fascia alta e il secondo fu quello di proporre una giardinetta con mire altolocate, dal momento che fino ad allora le giardinette erano considerate solamente come veicoli commerciali o comunque dall'impostazione piuttosto semplice. Il livello di finitura della \"Marly\" era del resto identico a quello della \"Versailles\". Per l'occasione, tutta la gamma ricevette aggiornamenti di dettaglio un po' ovunque: in particolare, la \"Trianon\" divenne ancora pi\u00f9 spoglia e dovette quindi rinunciare ai rostri sui paraurti e alle cornici cromate su parabrezza e lunotto, mentre le altre due versioni videro l'arrivo del bracciolo posteriore e la \"R\u00e9gence\" benefici\u00f2 anche del bracciolo anteriore e dell'autoradio.\nNel luglio del 1956, la gamma ricevette un nuovo impianto elettrico da 12 V in sostituzione del vecchio impianto da 6 V. Contemporaneamente le versioni berlina videro l'arrivo di nuovi fari posteriori denominati \"Rubis\". Vi furono anche aggiornamenti all'avantreno e all'impianto frenante, in maniera tale da migliorare il comportamento su strada e la sicurezza della vettura.\nLa Vedette aveva il suo punto di forza nell'elevato comfort di guida e ci\u00f2 permise alla vettura di ottenere un discreto successo: nel primo anno e mezzo di produzione ne vennero assemblate quasi 80\u00a0000. In alcuni mercati, per\u00f2, la Vedette continu\u00f2 ancora a essere prodotta con il marchio della Ford francese. Nonostante un certo consenso riscosso dalla \"Vedette\", a un certo punto le vendite cominciaromno a calare, ma la colpa non era tanto da attribuire alla vettura in s\u00e9, quanto al manifestarsi della Crisi di Suez, con conseguente aumento del prezzo del petrolio, il che penalizzava le vetture di grossa cilindrata, come la \"Vedette\".Fu prodotta anche una versione Ambulanza, ricavata dalla versione giardinetta\nSeconda serie.\nNell'ottobre del 1957 venne presentata a Parigi la seconda serie della \"Vedette\", voluta dal patron della Simca, Enrico Teodoro Pigozzi, per distaccarsi da quell'atteggiamento di eccessiva cautela tenuto a suo tempo dalla Ford SAF, atteggiamento che fin\u00ec inevitabilmente per ripercuotersi sulla qualit\u00e0 e sui contenuti della \"Vedette\" stessa (sia \"Ford\" che \"Simca\"). Il ridisegnamento del corpo vettura fu affidato dal Pigozzi, di chiara origine italiana, a un altro esponente dell'\"Italia automobilistica che fu\", ossia Fabio Luigi Rapi, il quale si produsse in uno dei suoi ultimi lavori alla Simca (nel 1958 sarebbe approdato all'Autobianchi). Esternamente, la seconda serie della \"Simca Vedette\" era immediatamente riconoscibile per il corpo vettura allungato di 23\u00a0cm e per la presenza di pinne posteriori pi\u00f9 pronunciate, molto in voga in quel periodo, specie oltreoceano, ma che comunque stavano diffondendosi anche in Europa (basti pensare alla Mercedes-Benz W111 o alle \"nostrane\" Alfa Romeo 2000 e Fiat 1500 L, 1800, 2100 e 2300). Tra le altre caratteristiche vanno senz'altro citati i fari anteriori di diametro leggermente superiore e il cui alloggiamento \u00e8 stato ridisegnato; ristilizzati anche la calandra e i fari posteriori, mentre la nervatura centrale cromata non va pi\u00f9 a spegnersi in basso verso il passaruota anteriore come nella prima \"Vedette\", ma prosegue diritta verso i fari anteriori; presenti anche un cofano motore pi\u00f9 spiovente, un tetto ridisegnato e un parabrezza panoramico.\nDal punto di vista della meccanica, il V8 da 2351\u00a0cm\u00b3 guadagn\u00f2 in potenza, passando da 80 a 84 CV, mentre vennero apportate migliorie alle sospensioni e soprattutto ai freni, grazie all'adozione di nuovi cerchi da 15 pollici che permisero il montaggio di nuovi tamburi di diametro maggiorato.\nMutarono anche le denominazioni delle varie versioni. La Beaulieu prese il posto della \"Versailles\", la Chambord prese il posto della \"R\u00e9gence\" e comparve un nuovo allestimento ancor pi\u00f9 lussuoso, denominato Pr\u00e9sidence, riconoscibile per la ruota di scorta alloggiata all'esterno del portello del bagagliaio e per il paraurti posteriore allungato in modo da integrare anche i due terminali di scarico. Solo la giardinetta \"Marly\" conserv\u00f2 la denominazione originale. Quanto alla \"Trianon\", meno apprezzata, essa venne cancellata dalla gamma della \"Vedette\" e fu sostituita invece dalla Ariane 8.\nDall'ottobre del 1958, la \"Vedette\" poteva essere richiesta anche con il nuovo cambio automatico Rushmatic a 4 rapporti. Questo optional avr\u00e0 un discreto seguito. Nello stesso anno, la Simca pass\u00f2 sotto il controllo della Chrysler, ed in particolare della sussidiaria europea della pi\u00f9 piccola tra le \"big-three\".\nMa dal 1959, la \"Vedette\" ebbe un improvviso declino di vendite e alla Simca, consci del fatto che la vettura stava completando il suo ciclo vitale, si prepararono al \"dopo-Vedette\", che in realt\u00e0 non sarebbe mai avvenuto, se non diversi anni dopo, con l'arrivo dei modelli Simca-Chrysler 160, 180 e 2 Litres.\nNegli ultimi anni della carriera della Vedette, la gamma verr\u00e0 via via sempre pi\u00f9 ridotta, fino al 1961, anno in cui la Vedette verr\u00e0 tolta di produzione. Ma le sue linee di montaggio verranno comunque trasferite in Brasile, dove la Vedette verr\u00e0 prodotta, con carrozzeria aggiornata ai tempi, come Simca Alvorada e Simca Esplanada fino al 1970.\nCuriosit\u00e0.\nIl viaggio in URSS.\nLa Vedette \u00e8 celebre per essere stata la macchina utilizzata da Dominique Lapierre e Jean-Pierre Pedrazzini nel loro viaggio attraverso l'URSS di Chru\u0161\u010d\u0451v nel 1956. I due giornalisti di Paris Match, alla guida della Simca gialla e nera hanno viaggiato per tredicimila chilometri attraverso la Germania e la Polonia, fino a Mosca, al Mar Nero e alla Georgia mettendo a dura prova la macchina su strade dissestate e addirittura guadando torrenti. In questo viaggio hanno dovuto spesso utilizzare carburante per aerei o per trattori, essendo questo l'unico disponibile poich\u00e9 ai tempi in tutta l'URSS c'era una sola pompa di benzina ad adeguato numero di ottani, a Mosca.\nIl viaggio \u00e8 descritto nel libro \"C'era una volta l'URSS\", di Dominique Lapierre.\nIl cinema.\nUna \"Vedette\" in versione \"R\u00e9gence\" fu scelta dalla nota attrice italiana Gina Lollobrigida per compiere un viaggio a Parigi allo scopo di promuovere anche oltralpe il suo ultimo film Pane, amore e gelosia, realizzato proprio nel 1954. In questo modo, sia l'attrice che la Casa di Nanterre ebbero modo di pubblicizzare i loro prodotti, ottenendo reciproci benefici.\nUna \"Vedette Trianon\" in versione taxi apparve anche nel film \"Folies-B\u00e9rgere\" del 1956, con Zizi Jeanmarie ed Eddie Constantine.\nLa politica.\nLa \"Vedette\" fu utilizzata anche da esponenti politici di rilievo: il generale De Gaulle, che non fece mai mistero di preferire le Citro\u00ebn, ebbe in realt\u00e0 a sua disposizione diverse \"Simca Vedette\" per effettuare i suoi spostamenti. Inoltre, anche il cancelliere tedesco Konrad Adenauer utilizz\u00f2 una \"Vedette\" per spostarsi nel paese transalpino durante la sua visita in Francia nel 1959."}
{"id": "1206139", "revid": "118456919", "url": "https://it.wikipedia.org/wiki?curid=1206139", "title": "Circondario di Neuburg-Schrobenhausen", "text": "Il circondario di Neuburg-Schrobenhausen \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera."}
{"id": "1206142", "revid": "1573940", "url": "https://it.wikipedia.org/wiki?curid=1206142", "title": "Chiesa di San Cresci a Macioli", "text": "La chiesa di San Cresci a Macioli si trova a Pratolino, nel comune di Vaglia.\nStoria e descrizione.\nSi ha memoria di essa fino dal 926 e anticamente era chiamata San Cresci in Albino. Il campanile fu eretto dal pievano \"Ambrogio\" nel 1279, come ricorda un'iscrizione vicino all'altare. L'interno completamente rifatto tra il 1448 e il 1466, al tempo del pievano Arlotto, famoso per le sue burle e i suoi motti, che la resse dal 1426 al 1468.\nL'impianto interno a tre navate suddivise da colonne ioniche \u00e8 stato avvicinato allo stile di Giuliano da Maiano, ma sembrerebbe piuttosto da mettere in relazione con le opere della bottega di Bernardo Rossellino. A sinistra dell'altare maggiore si trova il busto del pievano \"Ambrogio\", con l'iscrizione del 1279.\nIl cancello in stile gotico del fonte battesimale \u00e8 in ferro battuto, opera di Battista De Franci."}
{"id": "1206146", "revid": "922477", "url": "https://it.wikipedia.org/wiki?curid=1206146", "title": "Cara Napoli", "text": "Cara Napoli pubblicato nel gennaio del 1977, \u00e8 il diciannovesimo album della cantante italiana Iva Zanicchi\nL'album \u00e8 presente sulle piattaforme digitali e sui servizi di streaming.\nIl disco.\nIl 1977 si apre con la pubblicazione di un nuovo long playing, che la Ri-Fi si appresta ad immettere nel mercato gi\u00e0 nel mese di gennaio. \nQuesta volta, per\u00f2, pi\u00f9 lontana da logiche commerciali, l\u2019artista decide di inoltrarsi nei suoni e nei temi della musica mediterranea, riprendendo il filone che la contraddistingue nel panorama musicale italiano, iniziato sette anni prima con gli album \"Caro Theodorakis... Iva\" e \"Caro Aznavour\".\nChiama, quindi, questo nuovo disco \"Cara Napoli\", un album a tema, in cui Iva, grazie ad arrangiamenti nuovi e pi\u00f9 moderni, interpreta alcuni classici della canzone partenopea. Per questo si avvale della collaborazione del batterista e cantautore napoletano Tullio De Piscopo, che firma per lei l\u2019unico inedito contenuto al suo interno, \u2018O destino\u201d. \nLa copertina del disco, realizzata anche questa volta da Luciano Tallarini, mostra una Iva Zanicchi in stile anni 50, circondata da immagini e simboli del capoluogo partenopeo, come in un dipinto che ricorda molto lo stile di Salvador Dal\u00ed."}
{"id": "1206149", "revid": "179578", "url": "https://it.wikipedia.org/wiki?curid=1206149", "title": "Ghosts (gruppo musicale)", "text": "I Ghosts sono stati un gruppo musicale indie pop di Londra. Si sono classificati noni alla \"BBC Sound Of 2007\". Prima di aprire un contratto con la Atlantic Records nel novembre 2006 avevano ancora il nome di Polanski. Il loro sound pu\u00f2 essere comparato a quello dei Keane, Thirteen Senses, The Bluetones e anche Radiohead. Il gruppo si scioglie nel 2012.\nBiografia.\nLa band si \u00e8 formata dopo l'incontro a scuola nella citt\u00e0 di Guildford. Il loro primo singolo \"Stay the Night\" ha cominciato guadagnando pesanti airplay radiofonici nazionale nel gennaio 2007, nello show Dermot O'Leary su BBC Radio 2, e poi il 9 febbraio 2007, i Ghosts hanno fatto la loro prima apparizione televisiva allo Show Britannico \"The Sunday Night Project\". L'11 giugno 2007 viene pubblicato il loro singolo \"The World Is Outside\", che ottiene un discreto successo su scala europea.\nDiscografia.\nSingoli.\nPolanski\nGhosts\nAlbum.\nGhosts"}
{"id": "1206152", "revid": "260676", "url": "https://it.wikipedia.org/wiki?curid=1206152", "title": "Circondario di Pfaffenhofen a.d.Ilm", "text": ""}
{"id": "1206156", "revid": "481349", "url": "https://it.wikipedia.org/wiki?curid=1206156", "title": "Genovia", "text": ""}
{"id": "1206160", "revid": "1310927", "url": "https://it.wikipedia.org/wiki?curid=1206160", "title": "Bilbao Athletic", "text": "Il Bilbao Athletic \u00e8 la squadra riserve dell'Athletic Club e spesso viene chiamato Athletic Club B. Secondo il regolamento della Liga spagnola, il Bilbao Athletic, essendo associato all'Athletic Club, non potr\u00e0 mai giocare nella stessa serie, ma in una serie inferiore e non pu\u00f2 giocare nella Copa del Rey. Sempre secondo il regolamento, la sua rosa pu\u00f2 essere formata da soli giocatori con meno di 23 anni, oppure con meno di 25 anni, ma con un contratto professionistico con la prima squadra.\nStoria.\nLe origini.\nIl nome \"Bilbao Athletic\" deriva dalla volont\u00e0 di richiamare il nome di una delle due squadre che esistevano a Bilbao quando il calcio arriv\u00f2 in questa citt\u00e0. Infatti, al tempo in cui gli inglesi importarono questo sport, a Bilbao c'erano due gruppi di persone, che formarono ognuno il proprio club: l\"'Athletic Club\" ed il \"Bilbao F\u00fatbol Club\".\nI primi anni dopo la guerra civile (1936-1939) videro nascere numerose nuove squadre in tutta la Bizkaia. La necessit\u00e0 di competere per il campionato regionale e l'indebolimento patito dall'Athletic Club in questi anni, fece s\u00ec che l'Athletic Club registrasse un nuovo club per il primo anno del dopoguerra, chiamato Bilbao Athletic. Questa azione ha avuto il duplice motivo di salvaguardare un nome tanto amato dal club ed evitare che qualche altro club \"usurpasse\" il nome \"Bilbao\".\nLa seconda fondazione.\nQuando l'Arenas Club de Getxo divenne la filiale dell'Athletic Club, i giocatori del Bilbao Athletic andarono a giocare per questa squadra e questo segn\u00f2 la fine del Bilbao Athletic. Fu la stagione 1964/65 quella in cui l'Athletic Club vide la necessit\u00e0 di una filiale in cui far giocare e crescere i giovani. Venne ripresa l'idea del Bilbao Athletic ed una squadra con questo nome fu iscritta nella Segunda Regional, allenata da Agust\u00edn Ga\u00ednza.\nLa squadra vinse subito il campionato e fu promossa in Primera Regional, ma l'allenatore Ga\u00ednza fu chiamato ad allenare la prima squadra e venne sostituito da Rafa Iriondo. La stagione seguente il Bilbao Athletic vinse la Primera Regional e fu promosso in Tercera Divisi\u00f3n.\nLa promozione per la Segunda Divisi\u00f3n arriva nella stagione 1968/69, quando il Bilbao Athletic vince 29 gare su 38 totali. L'anno successivo si rivela essere un'annata non fortunata e la squadra viene nuovamente relegata in Tercera Divisi\u00f3n, dove rester\u00e0 per 7 anni, al termine dei quali viene integrata nella neonata \"Segunda Divisi\u00f3n B\".\n\u00c8 proprio in questa nuova divisione che il Bilbao Athletic forma tanti giovani giocatori talentuosi da consegnare all'Athletic Club, ma forma anche grandi allenatori. Il caso pi\u00f9 eclatante \u00e8 quello di Javier Clemente che, dopo aver allenato la squadra riserve, fu chiamato sulla panchina dell'Athletic Club dove vinse 2 campionati, 2 coppe nazionali e 1 supercoppa spagnola.\nIl periodo d'oro.\nMentre l'Athletic Club stava vincendo il campionato, il Bilbao Athletic, guidato da Jos\u00e9 \u00c1ngel Iribar e I\u00f1aki S\u00e1ez, stava vincendo la Segunda Divisi\u00f3n B. L'anno successivo, in contemporanea alla seconda vittoria dell'Athletic Club in campionato, il Bilbao Athletic, sotto la guida di Iribar, arriva secondo in classifica della Segunda Divisi\u00f3n, a pari punti con il Castilla classificatosi primo a causa degli scontri diretti. Julio Salinas, punta del Bilbao Athletic di quest'anno, vince il Pichichi con 20 gol. Questo Bilbao Athletic \u00e8 rimasto nel cuore di molti tifosi \"rojiblancos\".\nGli ultimi anni in Segunda.\nIl Bilbao Athletic rimane in Segunda Divisi\u00f3n, con l'eccezione della stagione 1987/88, fino alla stagione 1995/96, anno in cui viene relegato in Segunda Divisi\u00f3n B, dove tuttora milita. Fondamentale \u00e8 stata l'abolizione, nel 1992, della Divisi\u00f3n de Honor sub-19, categoria nella quale i giovani potevano giocare prima di approdare al Bilbao Athletic, anticipando, cos\u00ec, di un anno il loro ingresso nelle file della squadra riserve che, da quel momento, si \u00e8 trovata sempre pi\u00f9 in difficolt\u00e0.\nUltimi anni.\nDalla stagione 1996-1997 il Bilbao Athletic ha sempre giocato in Segunda Divisi\u00f3n B, sfiorando, talvolta, la promozione, sfumata solo ai play-off.\nIl 28 giugno 2015 viene promosso dopo 19 anni in Segunda Divisi\u00f3n dopo aver eliminato il Cadiz nella finale dei playoff. Nel 2016 viene retrocesso nuovamente in Segunda Divisi\u00f3n B, essendo arrivato ultimo in campionato\nLa divisa.\nIl Bilbao Athletic indossa gli stessi colori dell'Athletic Club, eccezion fatta per una foglia di quercia e la scritta \"Bizkaia\", entrambe nere su sfondo bianco."}
{"id": "1206161", "revid": "110157", "url": "https://it.wikipedia.org/wiki?curid=1206161", "title": "Circondario di Starnberg", "text": "Il circondario di Starnberg \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera."}
{"id": "1206162", "revid": "92723", "url": "https://it.wikipedia.org/wiki?curid=1206162", "title": "Armoriale dei comuni del Gers", "text": "Questa pagina contiene le armi (stemma e blasonatura) dei comuni del Gers."}
{"id": "1206166", "revid": "1788047", "url": "https://it.wikipedia.org/wiki?curid=1206166", "title": "S\u00e3o Francisco (fiume)", "text": "Il fiume S\u00e3o Francisco si trova in Brasile ed ha una lunghezza di 3.160\u00a0km. Si tratta del quarto sistema fluviale per dimensioni in Sud America e del fiume pi\u00f9 lungo interamente in Brasile. La sorgente si trova sulla Serra da Canastra nello Stato di Minas Gerais. L'andamento del corso d'acqua \u00e8 in linea generale verso nord, parallelo alla costa, prima di piegare verso est lungo il confine tra lo Stato di Bahia sulla riva destra e gli Stati di Pernambuco e Alagoas su quella sinistra ed infine sfociare nell'Oceano Atlantico tra gli Stati di Alagoas e Sergipe.\nDal 1948, il fiume rifornisce il complesso idroelettrico nei pressi delle cascate di Paulo Afonso. Tale complesso idroelettrico, in seguito ampliato dalla pianta originale, \u00e8 noto come \"Complexo Hidrel\u00e9trico de Paulo Afonso\" in portoghese, o localmente semplicemente come \"Paulo Afonso\". Questo e gli impianti successivi, come l\"'Hidrel\u00e9trica de Xing\u00f3\" a valle, vicino alla citt\u00e0 di Piranhas, Alagoas, forniscono energia elettrica a gran parte della regione.\nDopo anni di dibattiti e studi dieci anni dopo l'avvio dei lavori, all'inizio di gennaio del 2017 \u00e8 stato quasi completato il progetto (ambizioso e discusso) di trasposizione del fiume S\u00e3o Francisco, che preleva circa l'1,5% della portata del fiume per distribuirla nel Nordest settentrionale."}
{"id": "1206167", "revid": "110157", "url": "https://it.wikipedia.org/wiki?curid=1206167", "title": "Chiesa di San Romolo (Bivigliano)", "text": "San Romolo a Bivigliano \u00e8 un'antica chiesa parrocchiale eretta in stile romanico che si trova a Bivigliano, nel comune di Vaglia, in provincia di Firenze, nel territorio del Vicariato del Mugello Ovest dell'Arcidiocesi di Firenze.\n\u00c8 dedicata a san Romolo di Fiesole, martire sotto Domiziano e patrono della citt\u00e0 di Fiesole.\nStoria e descrizione.\nLa sua costruzione \u00e8 anteriore al Mille, ma essa \u00e8 ricordata dal 1158. All'interno ha una sola navata e l'abside \u00e8 semicircolare.\nLa chiesa conserva una pala d'altare, opera di Andrea Della Robbia, rappresentante la \"Vergine col Bambino, tra i santi Romolo, Jacopo, Giovanni Battista e Francesco d'Assisi\". Inoltre vi si trova una statua di legno, rappresentante \"San Giovanni Battista\", attribuita a Michelozzo ed anche due dipinti di Annigoni, che rappresentano \"Sant'Antonio da Padova\" e la \"Madonna del Rosario\"."}
{"id": "1206168", "revid": "110157", "url": "https://it.wikipedia.org/wiki?curid=1206168", "title": "Distretto di Tarn\u00f3w", "text": "Il distretto di Tarn\u00f3w (in polacco powiat tarnowski) \u00e8 un distretto polacco appartenente al voivodato della Piccola Polonia.\nGeografia antropica.\nSuddivisioni amministrative.\nIl distretto comprende 15 comuni."}
{"id": "1206172", "revid": "588670", "url": "https://it.wikipedia.org/wiki?curid=1206172", "title": "Yishuv", "text": "L'Yishuv (in ebraico: \u05d9\u05e9\u05d5\u05d1, letteralmente \"insediamento\") o Ha-Yishuv (lo Yishuv, in ebraico: \u05d4\u05d9\u05e9\u05d5\u05d1, oppure \u05d4\u05d9\u05e9\u05d5\u05d1 \u05d4\u05d9\u05d4\u05d5\u05d3\u05d9 \u05d1\u05d0\u05e8\u05e5 \u05d9\u05e9\u05e8\u05d0\u05dc, \"Hayishuv Hayehudi b'Eretz Yisrael\" (\"L'insediamento ebraico in terra d'Israele\"), era un gruppo etnico vicino-orientale ebraico costituito da gruppi di coloni ebrei che, al principio del XX secolo, ben prima della costituzione dello Stato di Israele e comunque precedente alla prima Aliyah, vivevano di agricoltura intorno a Eretz Israel (\"Terra d'Israele\"). I diversi termini nacquero per distinguere gli ebrei gi\u00e0 presenti sul territorio da quelli arrivati con l'immigrazione del 1882, ed oggi sono usati ad indicare la popolazione ebraica presente sul territorio prima della creazione dello Stato di Israele.\nDescrizione.\nSi parla, precisamente, di \"vecchio Yishuv\" per indicare la popolazione ebraica presente prima del 1882 e di \"nuovo Yishuv\" per indicare gli ebrei giunti con la prima Aliyah.\nGli appartenenti al vecchio Yishuv erano conservatori in materia di religione (anzi seguivano gli insegnamenti dell'ortodossia) e, mentre una buona quota di loro parlava arabo o ladino (i sefarditi), la componente aschenazita parlava lo yiddish. Gran parte della comunit\u00e0, fino alla seconda met\u00e0 del XIX secolo, aveva origini maghrebine, eredit\u00e0 espressa nelle peculiarit\u00e0 dei suoi dialetti arabi, che presentavano profonde influenze maghrebine.\nNon nutrivano grande affinit\u00e0 col movimento sionista. Ricevevano sostegno dagli ebrei della diaspora, quelli cio\u00e8 viventi in altre parti del mondo. Erano circa 25.000 nel 1882, distribuiti principalmente fra Gerusalemme, Safad, Tiberiade, Hebron, Jaffa, Haifa, Peki'in, San Giovanni d'Acri, Nablus, Shfaram.\nEntrarono in conflitto con la popolazione araba, specialmente i \"fellah\" (contadini), quando parteciparono alla costituzione della \"HaShomer\" e per questo licenziarono i soldati circassi di cui si servivano sino a quel momento. L'atto fu considerato ostile dagli arabi in quanto i soldati non musulmani (i Circassi furono avvicendati da truppe di ebrei) non avrebbero potuto portare armi in terra d'Islam. Lo Jishuv fu quindi coinvolto negli scontri di Jaffa del 1908 e nel boicottaggio antiebraico di Hebron che si protrasse sino all'anno successivo e che comprese aggressioni e violenze delle quali, malgrado la compresenza in zona di componenti sioniste meno pacifiche, lo Jishuv fu obiettivo privilegiato.\nCon l'ingresso degli immigrati nella componente ebraica della Palestina, la storia dell'Jishuv si fonde in quella del popolo d'Israele, talvolta chiamato con questo termine anche a fini amministrativi. Gli ebrei ebbero infatti una limitata rappresentativit\u00e0 politica e con questo nome furono interlocutori delle autorit\u00e0 reggenti durante il mandato britannico della Palestina (1920-1948).\nDiverse opere sulla definizione del termine Yishuv e sul suo inquadramento storico e sociologico, sono state scritte fra gli altri da Yehoshua Kni'el, Hana Herzog e Firer."}
{"id": "1206173", "revid": "2093951", "url": "https://it.wikipedia.org/wiki?curid=1206173", "title": "Diocesi di Equilio", "text": "La diocesi di Equilio (in latino: \"Dioecesis Equiliensis\") \u00e8 un'antica sede della Chiesa cattolica, soppressa nel 1466 per confluire nel patriarcato di Venezia. Sopravvive attualmente come diocesi titolare.\nSede vescovile era la citt\u00e0 di Equilio, antico centro del ducato di Venezia che sorgeva presso l'attuale Jesolo.\nStoria.\nCome per le altre diocesi lagunari, la data di fondazione della cattedra di Equilio non \u00e8 chiara: i documenti storici sono scarsi e frammentari, mentre la tradizione cronachistica risulta spesso contraddittoria.\nSecondo il \"Chronicon Gradense\", l'episcopato fu istituito dal patriarca di Aquileia Elia durante il sinodo di Grado del 579. Questa informazione \u00e8 considerata poco attendibile e, anzi, si tratterebbe di un falso storico creato per favorire l'influenza del patriarcato di Grado. \u00c8 vero che recenti ritrovamenti presso l'area archeologica \"Antiche Mura\" dimostrano la presenza di luoghi di culto cristiani sin dal V-VI secolo, tuttavia essi non sono sufficienti per provare anche l'esistenza di un vescovo.\nPi\u00f9 probabile la versione di Giovanni Diacono che annovera Equilio tra le sedi fondate \"ex novo\", a differenza di altre diocesi lagunari che erano invece nate dal trasferimento di vescovi di terraferma. In ogni caso, i primi riferimenti compaiono attorno alla met\u00e0 del IX secolo.\nDifficile inoltre definire i confini della giurisdizione, che comunque non doveva essere molto vasta. Al momento della sua massima espansione, all'incirca alla met\u00e0 del XII secolo, la diocesi di Equilio giunse ad estendere la sua giurisdizione dalla foce del fiume Piave a quella del Livenza, con una profondit\u00e0 che toccava i vertici degli attuali abitati di Caposile e Ca' Turcata (Eraclea). Nel territorio della diocesi vi erano quattro parrocchie: San Martino, San Tommaso, San Salvatore e San Giovanni (che comprendeva la chiesa cattedrale ed il cui battistero era di uso comune); dalla diocesi dipendevano infine numerosi monasteri, in continuo pericolo per la furia del mare.\nCome altre zone della Laguna Veneta settentrionale, a partire dal IX secolo anche il territorio di Equilio cominci\u00f2 ad attraversare una grave crisi ambientale che ne determin\u00f2 l'abbandono. Nel 1466, infine, papa Paolo II deliber\u00f2 la soppressione della cattedra \"per la povert\u00e0 della mensa e per la totale distruzione della citt\u00e0 e della chiesa di Equilo\" unendola al patriarcato di Venezia da poco costituito.\nLa cattedrale era la chiesa dedicata a Santa Maria Assunta, di cui sussistono i resti nell'area \"Antiche Mura\" di Jesolo.\nDal 1966 Equilio \u00e8 annoverata tra le sedi vescovili titolari della Chiesa cattolica; dal 25 marzo 1995 l'arcivescovo, titolo personale, titolare \u00e8 Luigi Ventura, gi\u00e0 nunzio apostolico in Francia."}
{"id": "1206174", "revid": "287204", "url": "https://it.wikipedia.org/wiki?curid=1206174", "title": "Zabno", "text": ""}
{"id": "1206176", "revid": "9566218", "url": "https://it.wikipedia.org/wiki?curid=1206176", "title": "Zhabno", "text": ""}
{"id": "1206184", "revid": "181699", "url": "https://it.wikipedia.org/wiki?curid=1206184", "title": "Circondario di Traunstein", "text": "Il circondario di Traunstein () \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera."}
{"id": "1206192", "revid": "1573940", "url": "https://it.wikipedia.org/wiki?curid=1206192", "title": "Chiesa di San Michele a Figliano", "text": "La chiesa di San Michele a Figliano si trova nel comune di Borgo San Lorenzo, nei pressi di Ronta. \nStoria e descrizione.\nEssa risale al XVIII secolo, ma \u00e8 una ricostruzione di un'altra molto antica che era situata vicino al Camposanto.\nQuesta chiesa pi\u00f9 antica, che si chiamava anch'essa San Michele a Figliano, nel 1339 era aggregata alla chiesa di San Giovanni Evangelista; nel 1308 era annessa alla chiesa di San Bartolomeo a Mirabello e nel 1419 alla chiesa di San Martino a Figliano. Secondo le testimonianze di padre Lino Chini, tra il 1865 e il 1870, Pietro Alessio Chini dipinse nella chiesa un affresco con \"San Michele e i quattro evangelisti\". Di questi dipinti, per\u00f2, la chiesa non conserva tracce. In compenso alcune opere della stessa famiglia, risalenti a due generazioni dopo l'opera di Pietro Alessio Chini, possono essere rintracciate nell'edificio.\nVicino alla chiesa di San Michele a Figliano c'\u00e8 una \"Madonna con Bambino\" entro un tabernacolo, attribuito sia alla Scuola giottesca che al Perugino.\nInterno.\nNella chiesa, inoltre, si trova un fonte battesimale in ceramica a lustro metallico con una decorazione a rilievo, che riprende la forma delle fioriere su fusto prodotte tra il 1920 e il 1923 dalle Fornaci San Lorenzo per le Terme Berzieri di Salsomaggiore.\nAncora negli interni della chiesa, sull'altare laterale destro, va segnalata un'immagine della Madonna in gesso custodita dietro una teca e circondata da un pannello composto da piastrelle di ceramica a motivi geometrici."}
{"id": "1206197", "revid": "767487", "url": "https://it.wikipedia.org/wiki?curid=1206197", "title": "Chad Wackerman", "text": "Sostitu\u00ec Vinnie Colaiuta nel gruppo di Frank Zappa e vi suon\u00f2 dal 1981 al 1988, anno dopo il quale Zappa debilitato da un tumore alla prostata smise di esibirsi dal vivo. In seguito Wackerman ha prestato la sua tecnica a musicisti come Allan Holdsworth, Andy Summers e altri.\nHa anche collaborato con altri batteristi, in particolare con Terry Bozzio, con il quale ha formato un duo, proponendo spettacoli per sola batteria che sono stati anche pubblicati in DVD video."}
{"id": "1206201", "revid": "125141426", "url": "https://it.wikipedia.org/wiki?curid=1206201", "title": "Monstera", "text": "Monstera \u00e8 un genere di piante monocotiledoni della famiglia delle Aracee.\nDescrizione.\nSi tratta di piante rampicanti perenni e sempreverdi simili al Philodendron, che si arrampicano ai possibili appigli (soprattutto la corteccia degli alberi) con le loro radici aeree.\nIl margine delle foglie \u00e8 profondamente settato; in esemplari pienamente sviluppati, la lamina della foglia arriva perfino ad essere perforata. Questa conformazione permette alle foglie di raggiungere notevoli dimensioni (anche un metro di diametro) senza che il vento arrivi a strapparne i tessuti.\nL'infiorescenza \u00e8 a spadice.\nDistribuzione e habitat.\nSono diffuse nelle zone tropicali dell'America latina, anche se ormai, in paesi dal clima simile, le specie sono state importate e possono essere ritrovate saltuariamente allo stato spontaneo.\nTassonomia.\nIl genere comprende le seguenti specie:\nUsi.\nI primi esemplari di \"Monstera\" arrivarono all'inizio del XIX secolo dal Messico.\n\"Monstera deliciosa\" \u00e8 molto apprezzata come pianta ornamentale, soprattutto negli appartamenti. Tra le piante da appartamento, \u00e8 senz'altro tra le pi\u00f9 notevoli per quanto riguarda le dimensioni delle foglie. Non richiede troppa luce, n\u00e9 tollera il pieno sole. Si riproduce facilmente per talea, preferibilmente immergendo lo stelo con poche foglie in un contenitore pieno di acqua. I suoi frutti (che crescono naturalmente solo nei paesi in cui \u00e8 ambientata) sono commestibili e molto gradevoli, ragion per cui la specie si chiama cos\u00ec (anche se i frutti contengono spesso dei cristalli di ossalato che possono risultare pungenti e sgradevoli).\nUn'altra specie abbastanza apprezzata per il suo valore ornamentale, ma meno facile da reperire, \u00e8 \"Monstera adansonii\" (sin. \"friedrichshalii\")."}
{"id": "1206203", "revid": "287204", "url": "https://it.wikipedia.org/wiki?curid=1206203", "title": "Un pezzo da galera", "text": "Un pezzo da galera (titolo originale \"Jailbird\") \u00e8 un romanzo di Kurt Vonnegut pubblicato nel 1979. Parla di un uomo recentemente rilasciato da una prigione a bassa sicurezza. Il personaggio principale del racconto \u00e8 Walter Starbuck, il quale appena uscito, vorrebbe trovare lavoro e vivere una vita modesta.\nL'argomento principale di \"Un pezzo da galera\" \u00e8 la corporate America, che guida gli affari degli Stati Uniti di nascosto e la debolezza umana. Il libro fa riferimento a fatti reali come quello di Sacco e Vanzetti, i suoi personaggi partecipano ad eventi storici come lo Scandalo Watergate.\nTroviamo Kilgore Trout, scrittore di fantascienza fallito, personaggio frequente nella produzione di Vonnegut. Ma anche Kenneth Whistler, liberamente ispirato a Powers Hapgood, attivista della protesta, fuori dal carcere, per la liberazione di Sacco e Vanzetti. Gli aneddoti che gli vengono attribuiti si confondono tra realt\u00e0 e finzione."}
{"id": "1206204", "revid": "34947", "url": "https://it.wikipedia.org/wiki?curid=1206204", "title": "Metro.bs", "text": ""}
{"id": "1206207", "revid": "287204", "url": "https://it.wikipedia.org/wiki?curid=1206207", "title": "Leonida Frascarelli", "text": "Carriera.\nOttenne diversi successi di buona caratura, fra i quali 2 volte il Giro di Campania (1926 e 1929), un Giro dell'Umbria ed un Giro di Toscana. Gregario di lusso, fu particolarmente abile per il servizio dato alla squadra nei mondiali 1929.\nIl 1929 fu anche il suo anno migliore, fu secondo nella Milano-Sanremo e terzo al Giro d'Italia, fu anche terzo nel Giro della Provincia di Reggio Calabria nel 1928 e vinse due tappe al Giro d'Italia nel 1930."}
{"id": "1206208", "revid": "30610", "url": "https://it.wikipedia.org/wiki?curid=1206208", "title": "Aurelia aurita", "text": "La medusa quadrifoglio (\"Aurelia aurita\") \u00e8 una delle meduse pi\u00f9 note e diffuse appartenente al genere \"Aurelia\". \u00c8 facilmente riconoscibile dalla forma perfettamente sferica del suo ombrello, di un bianco diafano e trasparente, e soprattutto dalla presenza, sulla sommit\u00e0 dello stesso, di quattro strutture circolari, le gonadi, che formano una struttura a forma di quadrifoglio, da cui deriva il nome comune della specie. Possiede inoltre dei corti e sottili tentacoli urticanti, che scendono dal bordo dell'ombrello, dandogli un aspetto frastagliato, e quattro braccia pi\u00f9 spesse che dipartono dal centro dell'ombrello, evidenti per\u00f2 solo negli individui pi\u00f9 anziani.\nDistribuzione.\n\"A. aurita\" \u00e8 una specie cosmopolita distribuita pressoch\u00e9 uniformemente tra il 70\u00ba ed il 40\u00ba parallelo, e presente dunque in praticamente tutti i mari dell'emisfero boreale, dalle latitudini polari fino ai tropici. Risulta perci\u00f2 comune negli oceani Atlantico e Pacifico, venendo a costituire una presenza familiare nelle acque anche costiere dell'America Settentrionale, dell'Europa, del Giappone e, seppure in minor misura, anche del Mediterraneo. Pur essendo capace di vivere sia in mare aperto che nelle acque basse, si raduna di preferenza sotto costa, sia per sfruttare la maggiore disponibilit\u00e0 di cibo di queste acque sia perch\u00e9, essendo incapace di opporsi al flusso delle correnti, vi viene spesso spinta anche in grandi concentrazioni. Viene spesso ritrovata in zone costiere riparate e ricche di nutrienti quali i grandi estuari dei fiumi, i porti e le insenature (naturali o meno), spingendosi spesso anche all'interno di grandi paludi e lagune salmastre. Pu\u00f2 sopportare una temperatura dell'acqua che va dai 6 ai 31\u00a0\u00b0C, con un \"optimum\" tra i 9 e i 19\u00a0\u00b0C.\nBiologia.\nLa sua dieta \u00e8 costituita principalmente da zooplancton, ed include perci\u00f2 piccoli organismi marini come molluschi, crostacei (principalmente copepodi), rotiferi, nematodi, policheti, protozoi, diatomee, uova e larve di vari animali; occasionalmente pu\u00f2 predare anche altri piccoli cnidari e ctenofori, o stadi larvali degli stessi. Il cibo viene catturato tramite i sottili tentacoli esterni, che filtrano costantemente l'acqua muovendosi seguendo i lenti battiti dell'ombrello e catturano gli animali che si trovano in sospensione, intrappolandoli e paralizzandoli tramite le nematocisti di cui sono forniti. Successivamente, la preda viene portata, tramite movimenti di contrazione dei tentacoli, verso il lato inferiore dell'ombrello, dove minuscole ciglia la impastano di muco e la trasportano all'interno della cavit\u00e0 gastrovascolare, dove enzimi digestivi secreti da apposite cellule la digeriscono. Dall'analisi di questi enzimi, \u00e8 stato possibile ricostruire le necessit\u00e0 alimentari di questa medusa: tali necessit\u00e0 includono glucidi, proteine e lipidi. Non \u00e8 invece ancora chiaro quali sia il suo bisogno in vitamine e minerali.\nAnatomia e fisiologia.\n\"A. aurita\" non possiede un apparato respiratorio: come altri piccoli invertebrati marini compie i propri scambi gassosi semplicemente tramite diffusione. Il corpo di questa medusa pu\u00f2 essere suddiviso in diverse parti; gli esemplari adulti, nello stadio di medusa, possiedono un ombrello circolare e trasparente, che presenta una membrana leggermente frastagliata ai margini, e da cui si dipartono inoltre i sottili e corti tentacoli. L'ombrello di una medusa perfettamente formata pu\u00f2 avere un diametro massimo di 40 centimetri. Possiede quattro grandi gonadi circolari situate nel centro dell'ombrello, e ben visibili anche dall'alto di esso, sotto le quali \u00e8 posto l'apparato digerente, che consta di una cavit\u00e0 ricca di cellule che secernono enzimi digestivi. Il cibo vi giunge attraverso dei canali radiali dotati di fibre muscolari, e che sono dispersi all'interno dell'abbondante mesoglea che costituisce il tessuto pi\u00f9 abbondante in questi invertebrati. Queste meduse possiedono un rudimentale apparato nervoso responsabile dei movimenti interni ed esterni, ed anche della risposta agli stimoli esterni. I sessi sono differenziati negli esemplari adulti.\nCiclo vitale.\nLa \"A. aurita\", come la maggior parte degli cnidari, possiede un ciclo vitale costituito da vari stadi larvali: dopo la schiusa dell'uovo nasce una medusa nello stadio giovanile, chiamato planula, che possiede piccole cellule ciliate in grado di filtrare l'acqua, e solitamente giace adagiato sui fondali. Qui evolve nello stadio di scifistoma, uno stadio polipoide sessile, quindi che vive fissato sul fondale o su un'alga, che si riproduce asessualmente. Lo scifistoma raggiunge in seguito lo stadio di strobila, nel quale aumenta le proprie dimensioni e il suo corpo si suddivide trasversalmente, ad iniziare dalla parte apicalea. Ogni sezione trasversale createsi si evolve ulteriormente in una efira (o ephyra), liberamente natante. L'efira dar\u00e0 poi a sua volta origine ad una medusa adulta. Meduse adulte di sesso opposto si riproducono sessualmente, rilasciando poi le uova fecondate in mare.\nEcologia.\n\"A. aurita\" viene predata da numerosi organismi marini di grandi dimensioni; i suoi principali predatori sono alcuni uccelli marini, pesci come il pesce luna e rettili marini, prima fra tutti la tartaruga liuto. Pu\u00f2 essere predata anche da altri cnidari: in particolare idromeduse (come \"Aequorea victoria\") e scifomeduse (come \"Phacellophora camtschatica\").\nAnche gli esseri umani spesso cacciano questa medusa: in particolare in Giappone, in Cina, in Indonesia e nelle Filippine tale creatura \u00e8 considerata una comune pietanza e come tale viene ricercata."}
{"id": "1206210", "revid": "1543377", "url": "https://it.wikipedia.org/wiki?curid=1206210", "title": "Venezia Nuova", "text": "La Venezia Nuova \u00e8 un quartiere di Livorno, l'unico del centro cittadino che, dopo le devastazioni della seconda guerra mondiale e la ricostruzione postbellica, abbia conservato gran parte delle sue vestigia urbanistiche e architettoniche. Pur non coincidendo col nucleo originario della Livorno medicea, rappresenta pertanto il vero centro storico della citt\u00e0.\nOgni estate, solitamente a cavallo tra luglio ed agosto, il quartiere diventa il centro di una manifestazione folkloristica (\"Effetto Venezia\"), durante la quale le strade sono animate da bancarelle, spettacoli ed eventi culturali.\nInoltre la Venezia \u00e8 sede di una cantina partecipante alle competizioni remiere livornesi.\nDal punto di vista amministrativo faceva parte della circoscrizione 2 (abolita).\nStoria.\nI secoli XVII e XVIII.\nSul finire del Cinquecento i Medici decretarono l'ampliamento dell'allora castello di Livorno al fine di farne il nuovo scalo portuale della Toscana.\nI progetti furono affidati a Bernardo Buontalenti, il quale disegn\u00f2 una citt\u00e0 di forma pentagonale circondata da un fossato.\nBen presto l'abitato si rivel\u00f2 insufficiente per contenere la popolazione, richiamata numerosa da una serie di benefici e privilegi promossi dal granduca Ferdinando I (si veda la voce storia di Livorno); per questo e per la necessit\u00e0 di dotare la citt\u00e0 di un quartiere mercantile posto in diretta comunicazione con il porto, sul finire degli anni venti del XVII secolo fu deciso di innalzare un nuovo nucleo urbano nelle aree a nord dell'abitato.\nLa zona, percorsa dal Canale dei Navicelli e dal fossato esterno alle fortificazioni buontalentiane, fu oggetto di un piano redatto dall'architetto senese Giovanni Battista Santi, il quale ide\u00f2 un nucleo a forte valenza commerciale, con una serie di magazzini e abitazioni ubicate proprio alle spalle del porto.\nLa presenza di numerosi canali e la conseguente necessit\u00e0 di realizzare fondazioni sull'acqua, applicando tecniche importate direttamente dalla laguna veneta (furono assoldate maestranze veneziane), portarono ad identificare il quartiere col nome di Venezia Nuova.\nUn'ulteriore espansione dell'abitato, protetto a settentrione dal Forte San Pietro (1682), si ebbe intorno al XVIII secolo, quando, con la dismissione di parte della Fortezza Nuova, furono ottenute nuove aree edificabili per il quartiere. \nIn questo periodo furono innalzati importanti edifici quali i Bottini dell'olio, un magazzino per l'olio ancor oggi esistente, mentre sulla via Borra, la strada principale del quartiere, sorsero imponenti palazzi, come il cosiddetto Palazzo delle Colonne di marmo, il Palazzo Huigens e quello del Monte di piet\u00e0. Frattanto il quartiere si afferm\u00f2 come sede di importanti compagnie di navigazione e consolati.\nIl Settecento fu anche il secolo delle grandi costruzioni religiose che conferirono al quartiere un aspetto tardobarocco: nel 1707 iniziarono i lavori per la chiesa di San Ferdinando, ai quali fecero seguito quelli per la chiesa e il convento di Santa Caterina.\nDal XIX secolo ai giorni nostri.\nDurante la dominazione francese, a cavallo tra il XVIII e il XIX secolo, furono avviati i piani per un nuovo nucleo urbano adiacente alla Venezia Nuova, con la quale peraltro si andava ad integrare perfettamente. Il quartiere, ricavato sull'area di un rivellino, fu denominato \"San Marco\" ed era impreziosito dal grande Teatro Carlo Lodovico (o Teatro San Marco). Ci\u00f2 comport\u00f2 l'abbattimento della prima Porta San Marco, che fu dapprima spostata verso il vertice dell'ex fortificazione ed infine, con la costruzione della cinta daziaria (anni trenta dell'Ottocento), fu edificata presso la storica Stazione Leopolda.\nTuttavia, verso la fine del medesimo secolo, la Venezia Nuova fu colpita da violente epidemie di colera: le condizioni generali di sovraffollamento e insalubrit\u00e0 dell'aria ebbero come conseguenza lo sventramento di alcuni immobili e l'interramento di un tratto del Canale dei Navicelli, il cui percorso era gi\u00e0 stato pi\u00f9 volte modificato tra il Seicento e l'Ottocento per l'ampliamento progressivo delle fortificazioni. Nei primi anni del Novecento fu decretato inoltre l'abbattimento di una piccola chiesa, ubicata vicino a quella di Crocetta: progettata da Giovanni Battista Santi e consacrata alla Nativit\u00e0 di Maria e a Sant'Anna, era gi\u00e0 stata dichiarata inagibile sin dal 1862.\nNel 1939 invece fu demolito, per motivi statici, l'ottocentesco ponte di Santa Trinita, progettato da Luigi Bettarini e caratterizzato da tre arcate a tutto sesto; esso era stato realizzato in sostituzione di un ponte precedente, denominato inizialmente \"ponte della Doccia\" (1676).\nI successivi bombardamenti della seconda guerra mondiale causarono danni importanti al quartiere, con la distruzione di alcuni palazzi e del vicino Teatro San Marco. La ricostruzione non fu sempre clemente: grandi condomini di architettura anonima sorsero sulle rovine degli antichi edifici, ma la Venezia Nuova, a differenza del centro cittadino, riusc\u00ec a mantenere intatto gran parte del proprio fascino, tanto che per il film \"Le notti bianche\", di Luchino Visconti, i maestri artigiani riprodussero a Cinecitt\u00e0 i caratteristici scorci del quartiere in colossali scenografie.\nTra le perdite pi\u00f9 importanti \u00e8 opportuno comunque ricordare due grandi edifici che sorgevano alle spalle del Palazzo Comunale e dei quali oggi non resta pi\u00f9 alcuna traccia: il Palazzo Franceschi e quello Milanesi, ubicati rispettivamente sugli scali del Pesce e lungo via della Madonna (si veda la voce stradario di Livorno), nei pressi del \"monumento a San Giovanni Nepomuceno\" e del ponte omonimo.\nIl Palazzo Franceschi, appartenuto poi ai Bartolomei, era ornato da un ingresso monumentale, costituito da quattro colonne in pietra serena al centro delle quali si apriva il portale principale d'accesso. Qui furono ospitati i locali del Tribunale di prima istanza ed in origine il fabbricato era affiancato da due ali laterali pi\u00f9 basse che in seguito furono rialzate facendo assumere al complesso un aspetto assai pi\u00f9 imponente.\nIl Palazzo Milanesi invece risaliva all'inizio del XVIII secolo e fu costruito da Domenico Serragli Milanesi, per passare poi, nel 1703, a Filippo e Pier Antonio Franceschi.\nLa costruzione continu\u00f2 per alcuni decenni e venne caratterizzata da una facciata decorata con cornici in bozze di pietra e due colonne tuscaniche in corrispondenza dell'ingresso centrale.\nA partire dalla fine del Novecento sono stati intrapresi alcuni interventi di recupero e ricostruzione volti a valorizzare il quartiere.\nTra le varie opere si segnala: la riapertura del tratto iniziale del canale dei Navicelli, i cui lavori, cominciati all'inizio del nuovo secolo, non sono ancora stati portati a termine.\nEffetto Venezia.\n\"Effetto Venezia\" \u00e8 una manifestazione folkloristica che si tiene ogni estate nel quartiere Venezia Nuova.\nNata nel 1986 con lo scopo di contribuire al recupero storico, architettonico e commerciale del quartiere, presenta una serie di eventi, spettacoli e punti commerciali distribuiti nelle strade, sugli scali e in alcuni edifici storici del rione.\nLa manifestazione rappresenta l'evento pi\u00f9 importante dell'estate livornese; l'edizione 2011 ha richiamato circa 170.000 persone, quella del 2012 circa 200.000, mentre quella del 2013 circa 180.000.\nL'evento, dal 2010, ospita al suo interno un percorso formativo gratuito destinato ai giovani, che intendano acquisire competenze professionali teoriche e pratiche da spendere nell'organizzazione di eventi."}
{"id": "1206211", "revid": "94902", "url": "https://it.wikipedia.org/wiki?curid=1206211", "title": "Medusa quadrifoglio", "text": ""}
{"id": "1206212", "revid": "94902", "url": "https://it.wikipedia.org/wiki?curid=1206212", "title": "Tartaruga liuto", "text": ""}
{"id": "1206216", "revid": "767487", "url": "https://it.wikipedia.org/wiki?curid=1206216", "title": "Pietra di Modica", "text": "La pietra di Modica \u00e8 una roccia calcarea estratta nella zona dei monti Iblei in Sicilia. Prende il nome dalla citt\u00e0 di Modica.\nGeologicamente si tratta di una roccia di origine sedimentaria, formatasi nel Miocene ed affiorante in banchi alti da 50\u00a0cm a 2\u20133\u00a0m.\nIl materiale non viene estratto in miniere n\u00e9 a cielo aperto n\u00e9 in galleria, come invece avviene per la Pietra di Comiso, ma la si rinviene direttamente sotto uno strato di terra nella campagna della contea di Modica.\nPresenta colori dominanti chiari ma notevolmente variabili anche a breve distanza negli stessi terreni, dal bianco-grigiastro al beige; esiste un detto tipico che dice: \"la distanza si misura a metro la pietra si misura a \"pammu\"\" (cio\u00e8 palmo o larghezza della mano). Altra caratteristica della Pietra di Modica sono i colpi di matita, venature di quarzo perpendicolari alla strarificazione che, simili a rotture, danno un fascino particolare alla pietra.\nLa variet\u00e0 di prima qualit\u00e0 prende il nome di Pietra di Modica Latina, \u00e8 caratterizzata da una maggior presenza di quarzo che la rende pi\u00f9 resistente e molto simile al marmo durante il processo di levigatura e lucidatura.\nTra i comuni difetti vi sono le parti in cui il calcare \u00e8 alterato e si presenta giallo o pi\u00f9 tenero, e i buchi o \"cacioffi\", che rendono la pietra friabile, e devono essere mascherati con mastici o stucchi.\nOggi la Pietra di Modica viene richiesta da ogni parte del mondo e grazie alla sua richiesta sono stati fatti passi in avanti per la sua lavorazione diventata simile al marmo, quindi il suo utilizzo va sia all'interno che all'esterno.\nLe sue finiture possono essere: levigata, lucida, anticata, sabbiata, bocciardata.\nLa Pietra di Modica viene spesso scambiata con la pietra di Ragusa, dal colore bianco usata come pietra \"da frantoio\" (per realizzare brecciolino da cemento o materiale da riempimento)."}
{"id": "1206217", "revid": "74801", "url": "https://it.wikipedia.org/wiki?curid=1206217", "title": "Meg Cabot", "text": "Ha anche scritto sotto il nome Meggin Cabot, cos\u00ec come con lo pseudonimo Patricia Cabot e Jenny Carroll. Ha scritto e pubblicato oltre 40 libri ed \u00e8 meglio conosciuta per aver scritto \"The Princess Diaries\", dal quale la Walt Disney Pictures ha tratto due film. Cabot ha venduto oltre 15 milioni di copie dei suoi libri, stampati in tutto il mondo e vincitori di numerosi premi. Il suo sito web raggiunge in media un totale di visitatori al mese.\nBiografia.\nMeg Cabot \u00e8 nata a Bloomington, Indiana, da un professore di college, C. Victor, e Barbara Cabot. Ha due gatti, Henrietta (con un solo occhio) e Gem, dei quali parla spesso nel suo blog. Nel 1991 consegue un Bachelor of Arts alla Indiana University. Cabot si trasferisce a New York per fare l'illustratrice, ma si licenzia presto per lavorare come assistente delle matricole alla New York University.\nIl 1\u00ba aprile 1993, sposa il poeta e scrittore finanziario Benjamin D. Egnatz. La celebrazione del loro matrimonio (avvenuta il giorno del \"pesce d'aprile\") fu un gioco intenzionale sulla convinzione del marito che solo i pazzi si sposano il primo giorno del mese. Il matrimonio fu celebrato durante una fuga d'amore in Italia. Il romanzo di Meg Cabot \"Every Boy's Got One\" \u00e8 minimamente basato sul suo matrimonio.\nDopo aver vissuto in Indiana, California, New York, e Francia, Meg Cabot si trasferisce a Key West, Florida, trascorrendo il tempo tra un appartamento a New York e un granaio a Bloomington\nNel maggio 2006 l'Harvard Crimson pubblic\u00f2 che l'autore diciannovenne Kaavya Viswanathan prese in prestito alcuni passaggi da \"The Princess Diaries\" e altri libri di Meg Cabot, per scrivere il proprio romanzo \"How Opal Mehta Got Kissed, Got Wild, and Got a Life\".\nIl 5 febbraio 2007, la Scholastic Corporation ha pubblicamente annunciato di aver ottenuto il contratto per il quale pubblicher\u00e0 tutti i futuri libri di Meg Cabot, inclusi quelli rivolti ai bambini tra gli 8 e i 12 anni.\nRomanzi per adolescenti.\nSerie \"The Mediator\".\nLa serie \"The Mediator\" parla di una giovane ragazza sedicenne di nome Suze Simon. Suze \u00e8 una mediatrice il cui ruolo \u00e8 di aiutare i fantasmi a concludere i loro affari sulla terra cos\u00ec da poter passare nell'aldil\u00e0. La serie comincia appena dopo che la madre vedova di Suze sposa Andy Ackerman, trasferendosi a Carmel in una vecchia casa con tre fratellastri. La camera di Suze \u00e8 infestata da un attraente fantasma di nome Jesse che mor\u00ec 150 anni prima. Suze ricorda che un'indovina a New York le aveva detto che lei era un mediatore e che si sarebbe innamorata solo una volta ma per l'eternit\u00e0. Il suo amore per l'eternit\u00e0 potrebbe essere Jesse.\nI quattro libri erano stati inizialmente pubblicati sotto lo pseudonimo Jenny Carroll (quando Meg Cabot lavorava per un editore diverso). \"Haunted\" \u00e8 stato il primo libro della serie ad avere il nome di Meg Cabot come autrice. I primi quattro libri furono in seguito ristampati con il vero nome dell'autrice nel 2005 con una nuova copertina, nello stesso periodo dell'uscita di \"Twilight\".\nSerie 1-800-WHERE-R-YOU.\nQuesta serie parla di Jessica Mastriani, una normalissima teenager che acquisisce uno straordinario potere psichico dopo essere stata colpita da un fulmine: questo le permette, attraverso visioni durante il sonno, di conoscere il luogo esatto in cui si trovano persone scomparse, dopo averne visto la foto. Nei primi quattro libri la protagonista aiuta a trovare bambini scomparsi, cercando di evitare di attirare le attenzioni del governo federale.\nI primi quattro libri furono dapprima pubblicati sotto lo pseudonimo di Jenny Carroll. A causa delle scarse vendite, la serie fu interrotta prima di raggiungere gli otto libri previsti dall'autrice. Le vendite aumentarono quando la serie fu ripubblicata nel 2004 riportando in copertina il nome della Cabot. La casa editrice accett\u00f2 di pubblicare un ultimo romanzo intitolato \"Missing You\", uscito negli USA nel dicembre 2006, a conclusione della serie.\nSulla serie \"1-800-WHERE-ARE-YOU\" si basa la serie televisiva \"Missing\" andata in onda negli USA dal 2003 al 2006 su Lifetime Television.\nSerie \"All-American Girl\".\nLa serie parla di Samantha Madison, una ragazza quattordicenne convinta di essere innamorata del ragazzo di sua sorella Lucy. Un pomeriggio uggioso, saltando la lezione di arte, ferma uno squilibrato che cerca di uccidere il presidente degli Stati Uniti, diventando cos\u00ec un eroe nazionale. I due libri parlano del suo aumento di popolarit\u00e0 e della sua storia con il figlio del presidente, David.\nSerie \"Avalon High\".\nIl seguito di \"Avalon High\", invece di essere un regolare romanzo, \u00e8 una serie di manga intitolata \"Avalon High: Coronation\". Il primo manga intitolato \"The Merlin Prophecy\" \u00e8 uscito il 3 luglio 2007 ed \u00e8 stato disegnato da Jinky Coronado, creatrice del manga \"Banzai Girl\".\nDal romanzo \u00e8 stato tratto il film \"Avalon High\" con Brittany Robertson nel ruolo della protagonista, Ellie."}
{"id": "1206218", "revid": "1861950", "url": "https://it.wikipedia.org/wiki?curid=1206218", "title": "SN Brussels Airlines", "text": "SN Brussels Airlines, compagnia di bandiera del Belgio tra il 2002 e il 2006, nacque nel 2002 dalle ceneri della Sabena, la precedente compagnia di bandiera belga, di propriet\u00e0 Swissair, a sua volta fallita nel 2001.\nNel 2007 la fusione di SN Brussels Airlines con Virgin Express ha dato luogo alla nascita di Brussels Airlines, attualmente la principale compagnia aerea belga, che ha effettuato il suo primo volo il 25 marzo 2007."}
{"id": "1206221", "revid": "1305772", "url": "https://it.wikipedia.org/wiki?curid=1206221", "title": "Giovanna di Valois", "text": "Giovanna di Valois o Giovanna di Francia si pu\u00f2 riferire a:"}
{"id": "1206222", "revid": "33528", "url": "https://it.wikipedia.org/wiki?curid=1206222", "title": "Kenneth Whistler", "text": ""}
{"id": "1206224", "revid": "1861950", "url": "https://it.wikipedia.org/wiki?curid=1206224", "title": "Austrian Airlines", "text": "Austrian Airlines AG, spesso abbreviata in Austrian, \u00e8 la compagnia di bandiera dell'Austria e una sussidiaria del gruppo Lufthansa. La compagnia ha sede presso l'aeroporto Internazionale di Vienna a Schwechat dove mantiene anche il suo hub.\nLa compagnia \u00e8 stata costituita nel 1957 dalla fusione di Air Austria e Austrian Airways, ma fa risalire la sua storia al 1923 con la fondazione di Austrian Airways. Per gran parte della sua esistenza, l'azienda \u00e8 stata un'entit\u00e0 statale. Il 31 marzo 1958, la compagnia effettu\u00f2 il servizio di linea, volando con un Vickers Viscount in leasing da Vienna a Zurigo e Londra; successivamente acquist\u00f2 una propria flotta di Viscount. Il 18 febbraio 1963, ordin\u00f2 il suo primo aereo di linea a reazione, il Sud Aviation Caravelle. Successivamente ha introdotto vari modelli e derivati del Douglas DC-9; entro la fine del 1971, Austrian era un operatore di soli aerei a reazione. Durante gli anni ottanta, introdusse nella sua flotta il DC-9-80, altrimenti noto come McDonnell Douglas MD-80. Vari aerei di linea prodotti da Airbus, Boeing, Fokker e altri produttori sono stati introdotti negli anni ottanta e novanta.\nPer tutti gli anni novanta, la compagnia ha cercato nuove alleanze strategiche, oltre a espandere la propria presenza nel mercato del lungo raggio, lanciando nuovi servizi verso la Cina e il Sudafrica. Nel 2000, Austrian \u00e8 diventata membro di Star Alliance; qualche anno prima era entrata anche nel Gruppo Qualiflyer. Durante gli anni 2000, la compagnia aerea si \u00e8 espansa attraverso le acquisizioni di Rheintalflug e Lauda Air e ha adottato il nome abbreviato Austrian nel 2003. Durante gli anni 2000, ha subito diversi anni di perdite; nel corso del 2008, all'allora proprietario della compagnia aerea, il governo austriaco, \u00e8 stato consigliato di privatizzare Austrian tramite la vendita a una societ\u00e0 straniera. Nel 2009, il Gruppo Lufthansa ha acquistato Austrian dopo aver ricevuto l'approvazione dalla Commissione Europea a seguito di un'indagine sulla procedura di gara.\nA seguito della privatizzazione sono state avviate sia l'espansione della flotta che iniziative di riduzione dei costi durante la ristrutturazione dell'azienda; i cambiamenti visibili includevano variazioni nelle rotte, un nuovo design aziendale e una livrea rivista. A seguito di controversie sindacali su diverse misure di riduzione dei costi, il 1\u00ba luglio 2012 tutti i voli dell'Austrian Airlines sono stati trasferiti alla sua controllata, Tyrolean Airways, che operava con il nome Austrian. Il 1\u00ba aprile 2015, dopo la conclusione di un nuovo contratto di lavoro, tutti i voli sono stati trasferiti ad Austrian e la Tyrolean Airways \u00e8 stata fusa nella societ\u00e0 madre. Alla fine degli anni 2010 \u00e8 proseguita la ristrutturazione della flotta e della rete di rotte. Il 17 marzo 2020, la compagnia aerea ha temporaneamente sospeso le operazioni a causa dell'epidemia di COVID-19.\nStoria.\nI primi anni.\nIl 3 maggio 1923, Walter Barda-Bardenau ricevette l'approvazione dal governo austriaco per la creazione di una compagnia aerea. Partecip\u00f2 alla neonata Austrian Airlines (in tedesco: \"\u00d6sterreichische Luftverkehrs AG\") con l'uno percento, mentre le restanti azioni andarono alla compagnia di trasporto ferroviario austriaca (50%) e alla Junkers-Werke (49%).\nLa flotta iniziale della compagnia era composta da Junkers F 13. Il 14 maggio 1923, il primo volo effettuato dalla neonata compagnia fu effettuato tra Vienna e Monaco, pilotato da Hans Baur. La societ\u00e0 era gestita da Junkers Trans European Union. Le sue destinazioni includevano Monaco, Budapest, Norimberga, Graz, Klagenfurt e St. Wolfgang. Alcuni obiettivi in Austria erano serviti con idrovolanti.\nDal 1927, l'azienda acquis\u00ec nuovi velivoli con il sostegno del governo. Nello stesso anno strinse un accordo di partnership operativa con Deutsche Luft Hansa. I collegamenti di linea erano pianificati e gestiti congiuntamente dalle due compagnie, mentre venne creata una rete di rotte per Berlino, Budapest e Milano. Nel 1932, Luft Hansa Junkers deteneva una partecipazione del 49% nella societ\u00e0. Dopo essersi ripreso dalle ricadute economiche globali della Grande Depressione, la flotta dell'azienda fu ampliata con l'aggiunta di diversi Junkers Ju 52/3m. La rapida crescita dell'azienda negli anni trenta la port\u00f2 a diventare la quarta compagnia aerea pi\u00f9 grande d'Europa.\nNel 1938, la compagnia inizi\u00f2 a pianificare rotte per Roma, Parigi e Londra utilizzando una flotta di Junkers Ju 90. Dopo l'annessione dell'Austria da parte della Germania nazista nel marzo 1938, questi piani furono abbandonati. Dal 1\u00ba gennaio 1939, la compagnia era completamente sotto il controllo di Lufthansa. Nel giugno 1939 la societ\u00e0 fu cancellata dal registro di commercio.\nDopo la seconda guerra mondiale, l'Austria fu nuovamente separata dalla Germania. Mentre riconquistava la sua indipendenza a seguito del Trattato di Stato austriaco del 1955, la nazione appena ricostituita era inizialmente priva di una compagnia aerea nazionale. Durante il 1955, furono rapidamente costituite due compagnie separate, \"Air Austria\" e \"Austrian Airways\", per iniziare a riempire questa nicchia vacante. Il 4 aprile 1957, Austrian Airlines \u00e8 stata costituita come \u00d6sterreichische Luftverkehrs AG attraverso la fusione di Air Austria e Austrian Airways. Il 30 settembre 1957, la nuova entit\u00e0 inizi\u00f2 le operazioni, effettuando il suo volo inaugurale il 31 marzo 1958, quando un Vickers Viscount 779 in leasing decoll\u00f2 da Vienna per un servizio di linea verso Zurigo e Londra.\nAll'inizio del 1960, sei Viscount 837 di nuova costruzione furono consegnati all'Austrian Airlines; a differenza dei velivoli precedenti, che erano stati noleggiati, questi erano di propriet\u00e0 della compagnia e sostituirono rapidamente i primi. Le operazioni si espansero rapidamente, scegliendo di lanciare per la prima volta i servizi nazionali il 1\u00ba maggio 1963. In dieci anni di attivit\u00e0, la situazione finanziaria dell'Austrian Airlines era notevolmente migliorata; secondo quanto riferito, il suo capitale azionario era aumentato da 60 milioni di ATS iniziali a 290 milioni di ATS nel 1957.\nL'era dei jet.\nDurante il suo primo decennio di attivit\u00e0, Austrian Airlines sub\u00ec la concorrenza di Adria Airways; i passeggeri delle province austriache della Stiria e della Carinzia facevano regolarmente i pendolari verso la vicina Jugoslavia per utilizzare gli aeroporti dell'attuale Slovenia. Il 18 febbraio 1963, Austrian ordin\u00f2 il suo primo aereo a reazione, il Sud Aviation Caravelle, che operava in una configurazione da 80 posti. Nel 1969, la compagnia apr\u00ec nuove strade con il lancio della sua prima rotta a lunga distanza per New York City negli Stati Uniti (i primi voli furono effettuati in collaborazione con la belga Sabena con scalo a Bruxelles).\nIl Caravelle ah costituito una parte fondamentale della flotta fino al 1973. Le consegne del jet di linea americano, il Douglas DC-9, iniziarono nel 1971. A partire da quell'anno, Austrian decise di standardizzare la propria flotta. Entro la fine del 1971, tutti i Viscount vennero definitivamente ritirati, lasciando l'azienda con una flotta di soli jet. La sua nuova flotta era incentrata su un nucleo di nove DC-9-32, che sarebbero stati operati da Austrian Airlines per voli a corto e medio raggio per molti anni. Durante il 1975, fu introdotto in servizio il primo di cinque DC-9-51, un modello migliorato.\nIl 13 ottobre 1977, Austrian divenne il primo cliente per il DC-9-80, altrimenti noto come McDonnell Douglas MD-80, dopo aver effettuato un ordine per otto esemplari. Il 26 ottobre 1980, il primo MD-81, in grado di effettuare voli a lungo raggio rispetto ai modelli precedenti, effettu\u00f2 il suo primo volo commerciale con la compagnia aerea, volando da Vienna a Zurigo. Nel 1984, Austrian divenne il primo cliente dell'MD-87 e svolse un ruolo influente nel suo sviluppo. Il primo MD-87 entr\u00f2 in servizio alla fine del 1987, cos\u00ec come l'MD-83 del 1990, mentre sei degli MD-81 della compagnia aerea vennero aggiornati agli standard del MD-82.\nDurante il 1988, Austrian Airlines venne sottoposta a un'offerta pubblica iniziale alla Borsa di Vienna, sebbene la maggioranza delle azioni della societ\u00e0 fosse rimasta in quel momento detenuta dal governo austriaco.\nSviluppi dal 1990 al 2008.\nDurante gli anni novanta, molte compagnie aeree si concentrarono sulla cooperazione e sulle alleanze. Austrian fu una delle prime aziende ad aderire al Gruppo Qualiflyer, fondato da Swissair. Questo \u00e8 stato un periodo di rapida espansione nel mercato del lungo raggio, con il lancio di nuove rotte verso la Cina e il Sudafrica. Alla fine degli anni novanta, Austrian Airlines svilupp\u00f2 un appetito per le acquisizioni; nel marzo 1997 prese possesso di una quota del 35 percento in Lauda Air e una partecipazione dell'85,7 percento in Tyrolean Airways. Due anni dopo, la compagnia acquis\u00ec interamente Tyrolean Airways, che ne divenne una controllata. Nel 1999, Austrian lanci\u00f2 la possibilit\u00e0 per i clienti di prenotare voli via Internet.\nIl 26 marzo 2000, Austrian divenne membro di Star Alliance. Nel gennaio 2001 acquis\u00ec la maggioranza delle azioni di Lauda Air; un mese dopo, la compagnia acquist\u00f2 anche tutte le azioni di Rheintalflug. Il nome operativo di Austrian Airlines venne abbreviato in Austrian nel settembre 2003, e durante questo rebranding furono rinominati anche i suoi tre vettori costituenti. Il 1\u00ba ottobre 2004, i dipartimenti di Austrian e Lauda Air furono fusi in un'unica unit\u00e0, lasciando Lauda Air come marchio solo per i voli charter. L'altra sussidiaria di Austrian Airlines, la Tyrolean Airways, specializzata in voli regionali, venne fusa con Rheintalflug nel 2002. Nel mese di marzo 2004 la societ\u00e0 lanci\u00f2 il suo piano \"Focus East\", ampliando a 38 le destinazioni della compagnia nell'Europa centrale e orientale; di conseguenza, il gruppo Austrian divenne un leader di mercato in questa regione.\nNell'ottobre 2006, Austrian fu costretta ad adottare una rigorosa politica di risparmio sui costi e nel 2007 elimin\u00f2 oltre 500 posti di lavoro. Molte destinazioni a lungo raggio vennero cancellate, come Sydney via Kuala Lumpur, Melbourne via Singapore, Kathmandu o Shanghai. Tre Fokker F70 rimanenti vennero inviati a Tyrolean Airways. Venne inoltre deciso di ritirare la flotta di aerei Airbus a lungo raggio, costituita da quattro Airbus A340 e quattro Airbus A330, per standardizzare la flotta a favore di Boeing 777 e Boeing 767. Austrian Airlines rimosse i pasti gratuiti a bordo e le bevande alcoliche sui servizi a corto raggio, introducendo quello che \u00e8 stato chiamato un \"Self Select Bistro Service\", tranne sui voli da Londra e su tutti i voli di durata superiore a 100 minuti.\nDopo aver registrato un piccolo utile di 3,3 milioni di euro nel 2007, la guida finanziaria per il 2008 dovette essere modificata pi\u00f9 volte in negativo, con una perdita di 475 milioni di euro a fine novembre.\nAcquisizione da parte di Lufthansa.\nNel giugno 2008, Merrill Lynch ha consigliato al governo austriaco di vendere la societ\u00e0 a una compagnia straniera. L'interesse era stato mostrato da Lufthansa, Air France-KLM, Royal Jordanian, Air China, Turkish Airlines, Aeroflot, S7 Airlines e Singapore Airlines. Di questi, Lufthansa, Air France-KLM e S7 sono emersi come potenziali offerenti.\nIl 13 novembre 2008, la holding statale \u00d6IAG ha annunciato che il governo aveva selezionato Lufthansa come principale offerente. La societ\u00e0 tedesca doveva entrare nel capitale austriaco con una quota del 41,6%, per la quale avrebbe pagato 366.268,75 euro.\nIl 1\u00ba luglio 2009 la Commissione Europea ha avviato un'indagine sull'acquisizione per violazione delle regole di libero scambio, sospettando che la procedura di gara fosse falsa, essendo tutto gi\u00e0 deciso a favore di Lufthansa. Infine, dopo l'approvazione della Commissione europea, Lufthansa ha acquistato Austrian Airlines nel settembre 2009. Le azioni di Austrian Airlines AG sono state sospese alla Borsa di Vienna il 4 febbraio 2010. Dopo un periodo di incertezza in seguito alla scomparsa del CEO Thierry Antinori, l'arrivo di Jaan Albrecht come nuovo CEO nel 2011 ha segnato l'inizio di una nuova era per la compagnia aerea, con un numero di passeggeri in aumento e una posizione pi\u00f9 strategica all'interno del Quadro Lufthansa. Il completamento dei lavori di ampliamento dell'aeroporto Internazionale di Vienna ha dato alla compagnia pi\u00f9 spazio per l'espansione. Di conseguenza, nel gennaio 2012 \u00e8 stata implementata una nuova strategia, con l'aggiunta di 11 nuovi aeromobili nei successivi tre anni, che ha portato a un rinnovamento della flotta a lungo termine, con Airbus per servire le rotte di medio raggio e Boeing quelle di lungo raggio.\nNel mese di dicembre 2011, \u00e8 stato rivelato un nuovo piano di risparmio sui costi, poich\u00e9 la societ\u00e0 stava ancora perdendo denaro nonostante l'eliminazione di 2.500 posti di lavoro. Lufthansa ha rifiutato di fornire sostegno finanziario. Nel marzo 2012, Austrian ha chiesto ancora una volta la ricapitalizzazione. Lufthansa ha approvato un aumento di capitale di 140 milioni di euro, fornendo misure efficaci da adottare per affrontare le carenze strutturali.\nLa filiale di Lauda Air \u00e8 stata fusa in Austrian Airlines il 1\u00ba luglio 2012.\nTransizione del 2012.\nIl 30 aprile 2012, dopo il fallimento dei negoziati sulle misure di riduzione dei costi, le operazioni di Austrian sono state rilevate dalla controllata Tyrolean Airways. Dopo questa data, tutti i voli di Austrian sono stati operati da Tyrolean. Tuttavia, 110 piloti e 250 assistenti di volo hanno scelto di non andare alla Tyrolean, ma di lasciare il gruppo.\nNell'aprile 2013, Austrian Airlines ha ritirato il suo ultimo Boeing 737, una variante del 737-800 con i contrassegni Lauda Air, come parte del suo esercizio di consolidamento della flotta. Gli 11 Boeing 737 della compagnia sono stati sostituiti da sette Airbus A320, secondo quanto riferito si prevedeva di ottenere un risparmio annuo di 17 milioni di euro attraverso il passaggio a un unico tipo. Nel marzo 2014 \u00e8 stato annunciato che Austrian era tornata alla redditivit\u00e0 per la prima volta in sei anni. Nello stesso anno, la direzione ha intensificato gli sforzi per porre fine a una lunga disputa con i sindacati.\nFusione con Tyrolean del 2015.\nNell'ottobre 2014 \u00e8 stato annunciato che le operazioni di volo e il personale della Tyrolean sarebbero stati reintegrati in Austrian Airlines entro il 31 marzo 2015; questa mossa \u00e8 stata una conseguenza del recente raggiungimento di un nuovo accordo con i sindacati.\nIn vista di questa fusione, il 26 marzo 2015 Austrian ha annunciato un rebranding; inizialmente chiamato \"my Austrian\", includeva un nuovo design aziendale, una nuova livrea e una serie di nuove rotte. Tuttavia, nel gennaio 2016, Austrian Airlines ha annunciato che avrebbe rivisto il suo nuovo marchio introdotto nella primavera del 2015 eliminando la parola \"my\" davanti a Austrian; questa nuova caratteristica era stata severamente criticata.\nNel giugno 2015, Austrian Airlines ha annunciato l'acquisto di 17 Embraer 195 all'interno del Gruppo Lufthansa. Questi aerei, che erano stati di propriet\u00e0 di Lufthansa CityLine, hanno sostituito i vecchi Fokker F70 e F100. Ad agosto 2016, otto dei 17 aerei Embraer erano stati consegnati mentre 9 dei 23 Fokker avevano lasciato la flotta. Alla fine di luglio 2017, tutti i restanti Fokker F70 erano stati gradualmente eliminati; i Fokker F100 hanno subito la stessa sorte dalla fine dell'anno. Nello stesso anno, Austrian ha iniziato a offrire Internet a bordo dei suoi voli a corto e medio raggio per la prima volta.\nA causa della crescente concorrenza dei vettori low cost nella sua base di Vienna e della necessit\u00e0 di ottimizzare le operazioni per evitare perdite finanziarie, nel 2019 la compagnia aerea ha annunciato una ristrutturazione della sua flotta e della sua rete. Tutti i Bombardier Q400 turboelica verranno sostituiti con Airbus A320 entro marzo 2021, con tutte le basi per gli equipaggi fuori Vienna chiuse e le rotte che non passanti attraverso l'aeroporto di Vienna trasferite a Lufthansa o Eurowings. Nel gennaio 2020, Austrian ha annunciato l'ulteriore ritiro di tre dei suoi sei Boeing 767-300ER a lungo raggio, l'ultimo dei quali lascer\u00e0 la flotta entro l'autunno 2021. Non \u00e8 ancora stato determinato se e quando saranno sostituiti da altri velivoli, con il Boeing 787 Dreamliner come possibile sostituto.\nAustrian ha sospeso tutti i voli di linea tra il 18 marzo e il 15 giugno 2020 poich\u00e9 il traffico aereo globale \u00e8 crollato a causa della pandemia di COVID-19. Con le operazioni sospese, la compagnia ha effettuato diversi voli di rimpatrio per riportare a casa gli austriaci bloccati all'estero, nonch\u00e9 voli cargo per trasportare forniture mediche. Tali voli sono stati lanciati verso Abuja, Bali, Lima, Citt\u00e0 del Messico e Sydney. Nell'estate 2020, la compagnia ha ricevuto 600 milioni di euro di aiuti finanziari da Lufthansa e dal governo austriaco per aiutarla a superare la pandemia; in cambio, Austrian si \u00e8 impegnata, tra l'altro, a ridurre le emissioni di anidride carbonica in Austria del 50% entro il 2030. Nel complesso, la compagnia aerea ha chiuso il 2020 con 3,1 milioni di passeggeri, un calo del 79% rispetto all'anno precedente.\nIdentit\u00e0 aziendale.\nPropriet\u00e0 e sussidiarie.\nAustrian Airlines Group \u00e8 interamente di propriet\u00e0 di Lufthansa. Austrian possiede azioni in 24 societ\u00e0, tra cui:\nBusiness trends.\nFino al 2008, i resoconti dettagliati completi dell'Austrian Airlines venivano pubblicati nelle loro relazioni annuali; a seguito dell'acquisizione da parte di Lufthansa, per Austrian sono ora disponibili solo informazioni sintetiche, solitamente tramite comunicato stampa.\nI dati per gli anni chiusi al 31 dicembre sono:\nLivrea.\nRiportando i colori della bandiera nazionale dell'Austria, lo schema dei colori di Austrian Airlines \u00e8 sempre stato un modello di rosso, bianco e rosso. Il ventre degli aerei \u00e8 stato argentato dagli anni cinquanta agli anni ottanta, mentre la parte superiore era bianca con la freccia dell'Austrian Airlines e il testo \"Austrian Airlines\" (fino al 1972, sempre dal 1995 al 2003) o \"Austrian\" (1972-1995, dal 2003 in poi). Lo slogan all'epoca era \"the friendly airline\". Nell'ambito del rebranding del 2015, il ventre blu e la verniciatura dei motori sono stati sostituiti da bianco e rosso.\nLa freccia simbolo di Austrian Airlines (\"Austrian Chevron\") ha subito diverse modifiche nel corso degli anni. Quando \u00e8 stata creata nel 1960 ricordava la forma di un uccello in volo; il design \u00e8 diventato pi\u00f9 formale nel 1972. Come parte di un esercizio di rebranding nel 1995, la \"Chevron\" \u00e8 stata posizionata sul timone rosso-bianco-rosso. Nel nuovo corporate design, in uso dal 2003, \u00e8 stata riutilizzata la vecchia forma \"Chevron\", questa volta in uno stile pi\u00f9 moderno e con un'ombra posizionata sotto.\nDiversi schemi di colori speciali sono stati utilizzati nel corso dei decenni. Da quando si \u00e8 unita a Star Alliance, alcuni aeroplani sono stati dipinti con i contrassegni dell'alleanza. Per l'anno mozartiano del 2006, un Airbus A320 \u00e8 stato decorato con un design di Mozart e un Airbus A340-300 \u00e8 stato rivestito con un omaggio all'Orchestra Filarmonica di Vienna. A un Boeing 737-600 \u00e8 stato dato un look da ghiacciaio per una pubblicit\u00e0 del Tirolo. Tre modelli sono stati messi sugli aeroplani per celebrare Euro 2008. Un Airbus A320 \u00e8 stato dotato di una livrea r\u00e9tro per celebrare il 50\u00ba anniversario dell'azienda. Lo slogan di Austrian \u00e8 \"the charming way to fly\".\nDestinazioni.\nNel 2006, Austrian ha deciso di ritirare la propria flotta di A330 e A340, composta da quattro Airbus A330-200, due Airbus A340-200 e due Airbus A340-300. Questi velivoli sono stati venduti a TAP Air Portugal, SWISS e all'aeronautica militare francese. A causa della minore capacit\u00e0 di lungo raggio, Austrian ha sospeso alcuni dei suoi voli verso l'Asia orientale. I voli per Shanghai (ripresa nel 2016), Phuket, Colombo, Mauritius (ripresa nel 2014), Mal\u00e9 e Kathmandu sono terminati nel 2007.\nEntrambe le rotte verso l'Australia, Melbourne via Singapore e Sydney via Kuala Lumpur, sono terminate nel marzo 2007, ponendo fine alle operazioni sulla Kangaroo Route. Austrian \u00e8 stata l'ultima compagnia aerea con sede in Europa ad offrire voli diretti da Melbourne all'Europa. Austrian ha temporaneamente riavviato la rotta Vienna-Sydney nel marzo 2020, come parte dei voli di rimpatrio per recuperare le persone bloccate in altri paesi durante la pandemia di COVID-19. Il volo da Vienna a Sydney \u00e8 stato non-stop mentre quello di ritorno ha fatto scalo a Penang, in Malesia, per fare rifornimento e trasportare ulteriore carico. Utilizzando un Boeing 777, il volo non-stop ha coperto una distanza di oltre 16.000 chilometri ed \u00e8 durato quasi 18 ore, diventando cos\u00ec il volo pi\u00f9 lungo nella storia dell'Austrian Airlines.\n\u00c8 stata una delle poche compagnie aeree a volare nell'Iraq del dopoguerra quando ha iniziato i voli per Erbil nel dicembre 2006. Nuovi voli per Mumbai sono iniziati nel novembre 2010 e i voli per Baghdad sono ripresi l'8 giugno 2011. Il 13 gennaio 2013, Austrian ha sospeso i voli per Teheran a causa della mancanza di domanda. Il collegamento con Chicago \u00e8 stato ristabilito il 17 maggio 2013 e quello per Newark \u00e8 stato inaugurato nel 2014. Austrian Airlines ha iniziato il servizio per Mauritius all'inizio del programma invernale 2015. L'espansione della rete intercontinentale ha portato buoni frutti, con Lufthansa che ha riposto la sua fiducia nella compagnia austriaca. Austrian ha iniziato il servizio per Mauritius e Miami nell'ottobre 2015. Il servizio per Los Angeles \u00e8 iniziato il 10 aprile 2017, coprendo una distanza di oltre 9.877 chilometri; il volo dura circa 12 ore e 30 minuti ed \u00e8 operato da Boeing 777-200ER.\nAccordi commerciali.\nAl 2021 Austrian Airlines ha accordi di codeshare con le seguenti compagnie:\nAlleanze.\nIl 26 marzo 2000 Austrian Airlines \u00e8 entrata a far parte di Star Alliance.\nFlotta.\nFlotta attuale.\nA dicembre 2021 la flotta di Austrian Airlines \u00e8 cos\u00ec composta:\nFlotta storica.\nAustrian Airlines operava in precedenza con i seguenti aeromobili:"}
{"id": "1206226", "revid": "838137", "url": "https://it.wikipedia.org/wiki?curid=1206226", "title": "Bontempi", "text": ""}
{"id": "1206227", "revid": "65984", "url": "https://it.wikipedia.org/wiki?curid=1206227", "title": "Austrian", "text": ""}
{"id": "1206230", "revid": "1851848", "url": "https://it.wikipedia.org/wiki?curid=1206230", "title": "Miguel Martinez", "text": "Specialista nel cross country, \u00e8 stato campione olimpico ai Giochi della XXVII Olimpiade di Sydney del 2000 e medaglia di bronzo ad Atlanta 1996, campione del mondo Under-23 nel 1997 e 1998 ed Elite nel 2000 e ha vinto la coppa del mondo nel 1997 e nel 2000. Nel 1996 fu medaglia d'oro ai Campionati del mondo di ciclocross Under-23.\nCarriera.\nNel 2002 pass\u00f2 professionista su strada nella Mapei-Quick Step, partecipando al Tour de France in cui termin\u00f2 quarantaquattresimo. Nel 2003, con la maglia della Phonak, vinse la classifica scalatori al Tour M\u00e9diterran\u00e9en, terminando ottavo nella generale. Torn\u00f2 all'attivit\u00e0 su strada nel 2008, dopo l'addio all'agonismo del 2006, con l'Amore e Vita-McDonald's, con cui ottenne la sua unica vittoria, la terza frazione del Tour de Beauce."}
{"id": "1206236", "revid": "4506", "url": "https://it.wikipedia.org/wiki?curid=1206236", "title": "Vittoria di Valois", "text": ""}
{"id": "1206239", "revid": "1745361", "url": "https://it.wikipedia.org/wiki?curid=1206239", "title": "Tristano in prosa", "text": "Il Tristano in prosa (pi\u00f9 propriamente intitolato \"L'Estoire de Monseigneur Tristan\", \"Storia di monsignor Tristano\", in francese antico) \u00e8 un adattamento della storia di Tristano e Isotta, inserita in un lungo romanzo in prosa ambientato contestualmente alla leggenda arturiana: esso fonde le preesistenti versioni della vita di Tristano con le vicende di Lancillotto e con quelle della ricerca del Graal.\nIl prologo dell'opera ne attribuisce la prima parte (che non comprende la materia del Graal) a un certo Luce de Gat, altrimenti sconosciuto, che inizi\u00f2 probabilmente la stesura tra il 1230 e il 1235. Il testo venne ripreso e ampliato qualche tempo dopo il 1240: nell'epilogo, un secondo autore si nomina \"Elia di Boron\", presentandosi come il nipote del primo scrittore che tratt\u00f2 congiuntamente la materia arturiana e quella del Graal, Roberto di Boron. Ma n\u00e9 le biografie dei due presunti autori, n\u00e9 la loro dichiarazione di aver tradotto l'opera da un originale latino sono prese sul serio dagli studiosi.\nL'opera.\nLa prima parte dell'opera \u00e8 abbastanza fedele alle versioni tradizionali del mito di Tristano e Isotta, elaborate da poeti quali B\u00e9roul o Tommaso d'Inghilterra, anche se numerosi episodi sono rimaneggiati o completamente alterati. Viene per esempio attribuita una storia ai genitori di Tristano, e l'intero romanzo viene definito \"maggiormente realistico\" riguardo alle leggende correnti. Governal, tutore di Tristano, lo porta in Francia dove egli cresce alla corte del re Pharamond; pi\u00f9 tardi il giovane si trasferisce dallo zio Marco, re di Cornovaglia, e lo difende dall'irlandese Moroldo. Ferito nel combattimento, si reca in Irlanda dove \u00e8 curato da Isotta, maga e nipote del Moroldo, ignara della reale identit\u00e0 del giovane. Torna poi travestito per conquistare Isotta a nome di suo zio, ma accidentalmente i due bevono la pozione preparata per i futuri sposi, innamorandosi perdutamente. \u00c8 questo l'inizio del dramma che porter\u00e0 alla fuga di Tristano in Bretagna, alla corte del duca Hoel, di cui sposer\u00e0 la figlia, Isotta dalle Bianche Mani.\nA partire da questo momento, la narrazione della leggenda \u00e8 continuamente interrotta da avventure secondarie dei vari personaggi e da altri episodi che \"arturianizzano\" la saga. Tristano lascia la Bretagna e ritorna dal suo primo amore (non rivedr\u00e0 mai pi\u00f9 sua moglie), insieme al cognato Caerdino. L'eroe \u00e8 frequentemente paragonato al suo amico Lancillotto, sia come cavaliere sia come amante, e diventa un cavaliere della Tavola Rotonda (Sul seggio prima occupato dal Moroldo), partendo anch'egli alla ricerca del Santo Graal.\nLa Cerca del Graal nel \"Tristano in prosa\" \u00e8 stata oggetto di controversie tra gli studiosi: invece di iniziare una nuova storia, l'autore inserisce (o interpola) l'intera Cerca nella vicenda di Tristano. L'ipotesi dell'interpolazione \u00e8 suffragata da alcuni manoscritti, che non includono la materia del Graal preservando la primitiva versione della morte degli amanti, mentre nelle versioni pi\u00f9 lunghe \u00e8 Marco a uccidere Tristano mentre suona l'arpa per Isotta, che muore subito a sua volta.\nGli studi.\nPrima che fosse allestita una moderna edizione critica del \"Tristano in prosa\", gli studiosi si basavano su un'approfondita sintesi e analisi di tutti i codici da parte di Eilert L\u00f6seth nel 1890 (ripubblicata nel 1974). Per quanto riguarda le moderne edizioni, le principali sono due: quella di Ren\u00e9e L. Curtis e quella di Philippe M\u00e9nard. L'edizione di Curtis, basata su un solo manoscritto (denominato \"Carpentras 404\"), ricopre gli ascendenti di Tristano e la leggenda tradizionale della follia dell'eroe. M\u00e9nard si basa invece sul manoscritto \"Vienna 2542\" e segue l'edizione di Curtis, includendo la partecipazione di Tristano alla Cerca del Graal fino alla morte dei due amanti e ai primi segni della decadenza di re Art\u00f9. Richard Trachsler starebbe attualmente preparando un'edizione sulla \"continuazione\" del \"Tristano in prosa\". La versione abbreviata, invece, quella che non contiene la vicenda del Graal, \u00e8 stata pubblicata da Jo\u00ebl Blanchard.\nL'originalit\u00e0 del ciclo consiste nell'uso di poemi lirici per esprimere le speranze, la rabbia o il dolore dei personaggi, o anche la presenza di indovinelli in versi, lettere ugualmente in versi e canzoni d'amore, tanto che il romanzo \u00e8 stato paragonato a un musical.\nL'opera esercit\u00f2 un notevole influsso sulla materia arturiana fin dal primo XIII secolo, e in generale su tutta la letteratura medievale. Personaggi come Palamedes, Dinadan o Lamorak, nominati qui per la prima volta, riscuotono tanto successo da essere protagonisti di testi posteriori, come il \"Romanzo di Palamedes\" su questo guerriero pagano, che riprende alcuni episodi dal \"Tristano\". Questo materiale si ritrova anche nella compilazione di Rustichello da Pisa e in molte altre redazioni in diverse lingue, fino alla \"Morte d'Arthur\" di Thomas Malory."}
{"id": "1206243", "revid": "26601", "url": "https://it.wikipedia.org/wiki?curid=1206243", "title": "Passo Campo Carlo Magno", "text": ""}
{"id": "1206244", "revid": "36426", "url": "https://it.wikipedia.org/wiki?curid=1206244", "title": "Caro Theodorakis...Iva", "text": ""}
{"id": "1206249", "revid": "113272960", "url": "https://it.wikipedia.org/wiki?curid=1206249", "title": "Ra-Horakhti", "text": "Ra-Horakhti fu una divinit\u00e0 egizia nata dal sincretismo del dio Ra con Horakhti (Horo degli orizzonti)\nLa \"fusione\" avvenne durante la XVIII dinastia bench\u00e9 alcuni studiosi siano dell'opinione che gi\u00e0 durante la V dinastia tale forma fosse venerata in relazione al tempio solare di Niuserra.\nSecondo tale ipotesi i sacerdoti di li avrebbero cercato di definire una distinzione tra Khepri, il sole all'alba; Ra-Harakhti, il sole allo zenit e Atum, il sole al tramonto.\nLa forma Ra-Horakhti \u00e8 stata rinvenuta all'interno di un certo numero di inni sacri e di preghiere.\nBibliografia.\nMario Tosi, 2004, \"Dizionario enciclopedico delle divinit\u00e0 dell'antico Egitto volume I\", Ananke, Torino, ISBN 88-7325-064-5"}
{"id": "1206251", "revid": "591299", "url": "https://it.wikipedia.org/wiki?curid=1206251", "title": "Times Square", "text": "Times Square \u00e8 uno dei maggiori incroci di New York, all'intersezione tra sette palazzi e una stazione dell'omonima citt\u00e0. Si estende dalla West \"42nd Street\" alla West \"47th Street\". Times Square \u00e8 formata dagli isolati compresi tra la \"Sixth Avenue\" e la \"Eighth Avenue\" e tra la West \"40th Street\" e la West 53rd Street formando la parte pi\u00f9 a ovest dell'area commerciale di Midtown Manhattan.\nPur essendo pi\u00f9 piccola della Piazza Rossa a Mosca, della Puerta del Sol a Madrid, degli Champs-\u00c9lys\u00e9es a Parigi, di Trafalgar Square a Londra o di Piazza Tienanmen a Pechino, Times Square ha tuttavia raggiunto lo status di icona paesaggistica ed \u00e8 divenuta un simbolo della sua citt\u00e0. Times Square \u00e8 nota soprattutto per i grandi e numerosi cartelloni pubblicitari animati e digitali.\nStoria.\nPrima e dopo la guerra d'indipendenza americana, l'area dove oggi si trova Times Square era di propriet\u00e0 di John Morin Scott, un generale della milizia di New York che serv\u00ec sotto George Washington (l'uomo che sarebbe diventato il primo presidente degli Stati Uniti d'America) combattendo tra l'altro nella Battaglia di Long Island. La residenza di Scott si trovava presso quella che oggi \u00e8 la \"43rd Street\", circondata dalla campagna destinata alle coltivazioni e all'allevamento dei cavalli. Nella prima met\u00e0 del XIX secolo divent\u00f2 propriet\u00e0 di John Jacob Astor che fece la sua seconda fortuna vendendo lotti di terreno agli hotel e altre aziende del settore immobiliare mentre la citt\u00e0 cresceva rapidamente. \nAll'inizio del Novecento, l'editore del New York Times Adolph S. Ochs spost\u00f2 la sede del giornale presso un nuovo grattacielo nella \"42nd Street\" a Longacre Square. Ochs convinse il sindaco George B. McClellan Jr. a costruire l\u00ec una stazione della metropolitana e l'area venne rinominata \"Times Square\" il giorno 8 aprile 1904. Appena tre settimane dopo comparve sul fianco di una banca all'angolo tra la \"46th Street\" e \"Broadway\" il primo cartellone pubblicitario elettrificato.\nIl \"New York Times\" si trasfer\u00ec in uffici pi\u00f9 spaziosi dall'altra parte di \"Broadway\" nel 1913. Il vecchio edificio (\"Times Building\") fu pi\u00f9 tardi rinominato \"Allied Chemical Building\". Ora conosciuto semplicemente come One Times Square, \u00e8 famoso per la sfera che cade da una torre sul suo tetto alla mezzanotte del 31 dicembre per celebrare l'inizio del nuovo anno.\nDi pari passo con la crescita della citt\u00e0, Times Square si svilupp\u00f2 come cuore culturale pieno di teatri, music hall e alberghi per l'alta societ\u00e0.\nPersonaggi come Irving Berlin, Fred Astaire e Charlie Chaplin furono strettamente legati a Times Square negli anni dieci e venti del Ventesimo secolo.\nLa situazione cambi\u00f2 con l'arrivo della grande depressione degli anni trenta tanto che in seguito venne considerato un quartiere pericoloso. La decadenza di Times Square e specialmente i suoi business per adulti diventarono il simbolo del declino di New York e della corruzione dagli anni sessanta fino agli inizi degli anni novanta. \nNegli anni ottanta inizi\u00f2 un vero e proprio boom dell'edilizia commerciale nella zona come parte di un piano di sviluppo a lungo termine concepito dai sindaci Ed Koch e David Dinkins. Verso la met\u00e0 degli anni novanta il sindaco Rudolph Giuliani (1994\u20132002) condusse uno sforzo intenso per migliorare la zona, aumentare la sicurezza, rimuovere i teatri pornografici, gli spacciatori e aprire pi\u00f9 attrazioni dedicate ai turisti e costruzioni di alto mercato.\nNel 1990 lo stato di New York acquis\u00ec sei dei nove teatri storici nella \"42nd Street\". L'organizzazione non profit \"New 42nd Street\" fu scelta per sovrintendere al loro restauro. I teatri furono rinnovati per gli spettacoli di \"Broadway\", destinati a scopi commerciali o demoliti.\nUltimo giorno dell'anno a Times Square.\nIl 31 dicembre 1907 una sfera significante di capodanno fu fatta cadere a Times Square e da allora nella piazza ha luogo il pi\u00f9 grande festeggiamento di New York per il nuovo anno. Da quella notte centinaia di migliaia di persone si radunano per guardare la sfera di cristallo \"Waterford\" che viene fatta scendere lungo un'asta alla sommit\u00e0 dell'edificio (One Times Square) dando il via al nuovo anno. Questa celebrazione sostitu\u00ec un abbondante lancio di fuochi d'artificio dalla cima del palazzo che si tenne dal 1904 al 1906, ma che fu in seguito proibito dagli ufficiali della citt\u00e0. Durante la seconda guerra mondiale un minuto di silenzio seguito da una registrazione dei rintocchi di una campana sostituirono la sfera a causa delle restrizioni energetiche del periodo di guerra.\nIn media circa 750.000 persone riempiono Times Square per festeggiare l'ultimo dell'anno. Si \u00e8 stimato che per la ricorrenza del nuovo millennio, il 31 dicembre 1999, la folla fosse composta da circa due milioni di persone radunate a Times Square e lungo la \"6th Avenue\" e la \"8th Avenue\", fino a \"Broadway\", la \"Seventh Avenue\" e la \"59th Street\" formando il pi\u00f9 grande affollamento nella piazza dall'agosto del 1945 durante i festeggiamenti per la fine della seconda guerra mondiale.\nNel 1972 l'intrattenitore Dick Clark inizi\u00f2 a condurre uno speciale in diretta per l'ABC intitolato Dick Clark's New Year's Rockin' Eve che oltre a mandare in onda la discesa della sfera, mostrava esibizioni di band popolari e raccoglieva i commenti di vari conduttori dalle altre citt\u00e0 tra cui Las Vegas, Los Angeles e Orlando. Durante le celebrazioni per il nuovo millennio, Peter Jennings condusse \"ABC 2000 Today\" da uno studio di Times Square.\nTimes Square oggi.\nI teatri di \"Bro\"mes Square \u00e8 una delle icone di New York e un simbolo dell'aspetto intensamente urbano di Manhattan.\nLa densit\u00e0 delle insegne illuminate di Times Square ora compete con quella di Las Vegas. Le insegne della piazza vengono ufficialmente dette \"spectaculars\".\nNel 1992 la \"Times Square Alliance\" (formalmente \"Times Square Business Improvement District\", abbreviato BID), una coalizione d'affari dedicata al miglioramento della qualit\u00e0 del commercio e della pulizia nel distretto, inizi\u00f2 a lavorare nella zona. Times Square vanta ora attrazioni come \"ABC's Times Square Studios\", dove viene messo in onda in diretta \"Good Morning America\", negozi come Toys \"R\" Us, Virgin Records, Hershey's, ma anche ristoranti: Ruby Foo's (cucina cinese), e Bubba Gump Shrimp Company (pesce) e Carmine's (cucina italiana) assieme a numerosi teatri. Anche un gran numero di aziende editoriali, finanziarie e dei media sono state attratte dall'idea di posizionare le proprie sedi nella zona. Una maggiore presenza della polizia ha aumentato la sicurezza dell'area.\nUn notevole esempio del business dei cartelloni pubblicitari \u00e8 l'insegna ricurva alta sette piani del NASDAQ presso il NASDAQ MarketSite al \"4 Times Square\" sulla \"43rd Street\". Inaugurata nel gennaio 2000 \u00e8 costata 37 milioni di dollari ed \u00e8 alta 36,6\u00a0m. Il NASDAQ paga pi\u00f9 di due milioni di dollari all'anno per affittare lo spazio per l'insegna. Questo \u00e8 comunque considerato un buon affare pubblicitario dato che il numero delle \"impression\" ottenute in questo modo supera di gran lunga quello generato dalle altre forme pubblicitarie.\nLa General Electric affitt\u00f2, attraverso la sua divisione NBC Universal, il famoso schermo Panasonic Astro Vision nel mezzo di Times Square fino al \"13 ottobre\" \"2006\". Fu succeduta dalla News Corporation che da quella data vi manda in onda Fox News Channel.\nNel 2002 il sindaco uscente Rudolph Giuliani pass\u00f2 il proprio ufficio al nuovo sindaco Michael Bloomberg a Times Square dopo la mezzanotte il primo gennaio come parte delle celebrazioni del nuovo anno. Circa 500.000 persone assistettero alla festa. La sicurezza fu aumentata in seguito agli attacchi terroristici dell'11 settembre 2001 grazie a pi\u00f9 di 7000 agenti di polizia in servizio nella piazza (in misura doppia rispetto agli altri anni).\nTrasporti.\nTimes Square \u00e8 servita dalla metropolitana di New York attraverso la stazione Times Square-42nd Street/Port Authority Bus Terminal posta all'incrocio tra le linee BMT Broadway, IRT Broadway-Seventh Avenue, IND Eighth Avenue, IRT Flushing e IRT 42nd Street, e servita dai treni delle linee 1, 2, 3, 7, A, C, E, N, Q, R e W e della navetta S 42nd Street. Con passeggeri durante il 2019, \u00e8 risultata la stazione pi\u00f9 trafficata della rete.\nCuriosit\u00e0.\nIl quartiere di Times Square, specialmente il suo incrocio pi\u00f9 trafficato, \u00e8 comparso innumerevoli volte nella letteratura, in televisione e nei film:\nLe Desnudas di Times Square.\nComparse per la prima volta nel 2013, le Desnudas sono delle ragazze in topless. Giovani, sensuali e latine, si aggirano per Times Square, raccogliendo mance di turisti e residenti. Hanno un aspetto sgargiante e carnevalesco e il seno dipinto con i colori della bandiera americana. Posano per i turisti che le immortalano con dei selfie ricordo. Sul New York Times si riporta che il reddito medio delle Desnudas di Times Square \u00e8 di circa $ 300 al giorno, grazie alle sole mance ($ 5 \u2013 $ 20 dollari a foto). Il fenomeno non manca di suscitare lamentele tra i residenti."}
{"id": "1206252", "revid": "486946", "url": "https://it.wikipedia.org/wiki?curid=1206252", "title": "Parco Adamello-Brenta", "text": ""}
{"id": "1206256", "revid": "125148121", "url": "https://it.wikipedia.org/wiki?curid=1206256", "title": "Nazionale di rugby a 15 del Giappone", "text": "La Nazionale giapponese di rugby a 15 () \u00e8 la selezione che rappresenta il Giappone nel rugby a 15 a livello internazionale.\nIl suo debutto risale al 1932.\nTradizionalmente la maggiore rappresentativa nazionale dell'Asia, opera sotto la giurisdizione della Nihon Ragub\u012b Futtob\u014dru Ky\u014dkai, la federazione rugbistica giapponese.\nLa nazionale giapponese partecipa annualmente al campionato asiatico, competizione che dalla sua istituzione ha, al 2015, vinto 24 volte.\nHa, inoltre, partecipato al 2015 a tutte le edizioni della Coppa del Mondo di rugby organizzate a partire dalla fondazione del torneo nel 1987, ed \u00e8 qualificata di diritto alla in quanto squadra della Federazione organizzatrice.\nGrazie alle ottime e convincenti prestazioni e vittorie ottenute nella fase a gironi del mondiale casalingo, dove ha vinto tutte e quattro i match battendo, tra le altre, l'Irlanda e la Scozia, ben pi\u00f9 quotate nei pronostici, al 14 Ottobre 2019 la nazionale giapponese si trova al 7\u00ba posto del ranking mondiale, con 82.08 punti, ed ha scavalcato in classifica, oltre alla Scozia stessa, ora al 9\u00b0, anche la Francia, ora all'8\u00b0.\nStoria.\nIntroduzione del rugby e sviluppi.\nLa prima partita di rugby giocata in Giappone, di cui si abbia traccia, risale al 1874 grazie a un incontro organizzato a Yokohama da alcuni marinai britannici. Seguirono altre partite giocate a Yokohama e in altre zone portuali commerciali come K\u014dbe, ma i residenti giapponesi furono raramente coinvolti.\nIl rugby venne introdotto ufficialmente in Giappone nel 1899 dal professor Edward Bramwell Clarke (nativo di Yokohama) e da Ginnosuke Tanaka all'interno dell'Universit\u00e0 Keio. Sia Clarke che Tanaka si laurearono all'Universit\u00e0 di Cambridge. Clarke insegnava lingua inglese e fu allenatore di rugby a Keio dal 1899 al 1910, in seguito un infortunio al ginocchio destro lo costrinse ad abbandonare il gioco.\nLe universit\u00e0 di Meiji, Keio e Waseda divennero dei forti centri di sviluppo per il rugby in Giappone, con partite tra Keio e Waseda disputate annualmente fin dal 1924. Durante gli anni 1920 si ebbe la crescita del rugby giapponese, anche grazie all'impegno profuso dal Principe Chichibu, fratello di Hirohito, e al quale \u00e8 stato dedicato uno stadio a Tokyo riservato solo allo sport ovale.\nDopo essersi recato in tour nella Columbia Britannica nel 1930, il Giappone ospit\u00f2 il debuttando ufficialmente il 31 gennaio 1932 con la vittoria 9-8 contro i canadesi. Nella seconda partita del tour giocata contro il Canada, l'11 febbraio dello stesso anno, i giapponesi si imposero pi\u00f9 nettamente vincendo 38-5.\nStoria moderna.\nDal 1969, con la prima edizione del campionato asiatico di rugby, e fino all'attuale torneo dell'Asian Five Nations, il Giappone si impone come la pi\u00f9 forte tra nazionali asiatiche, spodestata solo saltuariamente dalla Corea del Sud.\nNel 1971, durante il centenario della fondazione della Rugby Football Union, un XV dell' si rec\u00f2 in tour in Giappone cogliendo due vittorie in altrettante partite contro la nazionale giapponese. Due anni pi\u00f9 tardi il Giappone si rec\u00f2 in Gran Bretagna, perdendo 62-14 contro un XV del , e visit\u00f2 anche la contro la quale perse 30-18.\nIl Giappone fu invitato alla prima edizione della Coppa del Mondo di rugby disputata nel 1987. La nazionale giapponese si trov\u00f2 a giocare nello stesso girone di , Inghilterra e : dopo la sconfitta di misura 21-18 contro gli Stati Uniti, seguirono le successive sconfitte 60-7 contro l'Inghilterra e 42-23 contro l'Australia.\nLa nazionale giapponese si qualific\u00f2 alla Coppa del Mondo 1991, dopo due vittorie contro e e una sconfitta contro all'interno del girone di qualificazione. In questa edizione della Coppa del Mondo arriv\u00f2 la prima storica vittoria ottenuta sconfiggendo lo 52-8, dopo avere perso le prime due partite del girone contro e . Nelle successive edizioni della Coppa del Mondo 1995, del 1999 e del 2003, il Giappone terminer\u00e0 la fase a gironi perdendo tutte le partite disputate.\nNel 2005 Jean-Pierre \u00c9lissalde divent\u00f2 il primo allenatore straniero della nazionale di rugby giapponese. Guid\u00f2 il Giappone fino alla deludente partecipazione alla prima Pacific Nations Cup inaugurata l'anno seguente, in seguito \u00c9lissalde prefer\u00ec assumere l'incarico di allenatore della squadra francese del Bayonne. Venne rimpiazzato dal neozelandese John Kirwan che guid\u00f2 la nazionale giapponese durante la Coppa del Mondo 2007, dove dopo 16 anni i giapponesi ottennero un risultato utile pareggiando 12-12 contro il , e mantenne l'incarico fino all'edizione successiva della competizione mondiale in cui il Giappone guadagn\u00f2 un altro risultato utile nella fase a gironi pareggiando nuovamente contro i \"Canucks\" (23-23). Lo stesso anno, per la prima volta, il Giappone vinse la Pacific Nations Cup.\nDal 2012 Eddie Jones, gi\u00e0 allenatore dell'Australia in precedenza, venne designato nuovo C.T. della nazionale giapponese. Il 15 giugno 2013 la nazionale nipponica ottenne il primo successo contro una formazione del Sei Nazioni sconfiggendo il Galles 23-8 a Tokyo, pur se alcuni giocatori migliori erano impegnati nel tour coi British and Irish Lions; l'anno successivo i nipponici si ripeterono sconfiggendo in casa l' 26-23.\nDurante la il Giappone sal\u00ec agli onori della cronaca sconfiggendo clamorosamente, nella prima partita del proprio girone eliminatorio, i due volte campioni del mondo del Sudafrica 34-32. Questa fu la loro seconda vittoria nella competizione, che mancava dal 1991, e venne considerata tra i risultati pi\u00f9 sorprendenti nella storia della Coppa del Mondo. Successivamente gli asiatici persero 45-10 contro la Scozia, vincendo infine contro Samoa 26-5 e contro gli Stati Uniti 28-18. Nonostante le tre vittorie ottenute nel girone, i nipponici si piazzarono al terzo posto diventando la prima squadra a non riuscire ad accedere alla fase ad eliminazione diretta nonostante la vittoria in tre incontri del proprio girone."}
{"id": "1206261", "revid": "4175", "url": "https://it.wikipedia.org/wiki?curid=1206261", "title": "Nazionale di rugby a 15 del Belgio", "text": "La Nazionale belga di rugby rappresenta il Belgio nelle competizioni internazionali di rugby a 15. Non ha mai partecipato alla coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 1\u00aa divisione poule B."}
{"id": "1206263", "revid": "438", "url": "https://it.wikipedia.org/wiki?curid=1206263", "title": "Premio Darwin", "text": ""}
{"id": "1206265", "revid": "6923", "url": "https://it.wikipedia.org/wiki?curid=1206265", "title": "Motorshow", "text": ""}
{"id": "1206267", "revid": "599013", "url": "https://it.wikipedia.org/wiki?curid=1206267", "title": "Edmund Overend", "text": "Fu il primo campione del mondo di mountain bike, specialit\u00e0 cross country, nel 1990.\nFa parte della \"Mountain bike hall of fame\" dal 1990."}
{"id": "1206268", "revid": "54253", "url": "https://it.wikipedia.org/wiki?curid=1206268", "title": "Shocca", "text": ""}
{"id": "1206269", "revid": "179152", "url": "https://it.wikipedia.org/wiki?curid=1206269", "title": "Ned Overend", "text": ""}
{"id": "1206270", "revid": "54253", "url": "https://it.wikipedia.org/wiki?curid=1206270", "title": "Roc Barakys", "text": ""}
{"id": "1206271", "revid": "72396", "url": "https://it.wikipedia.org/wiki?curid=1206271", "title": "Tagore Abanindranath", "text": ""}
{"id": "1206273", "revid": "1543377", "url": "https://it.wikipedia.org/wiki?curid=1206273", "title": "Nazionale di rugby a 15 del Lussemburgo", "text": "La nazionale di rugby XV del Lussemburgo rappresenta il Lussemburgo nel rugby a 15 in ambito internazionale, dove \u00e8 inclusa fra le formazioni di terzo livello. Non ha mai partecipato alla Coppa del Mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule D."}
{"id": "1206274", "revid": "729019", "url": "https://it.wikipedia.org/wiki?curid=1206274", "title": "PAAMS", "text": "Il sistema missilistico PAAMS (Principal Anti Air Missile System) \u00e8 un programma di sviluppo di un'arma navale antiaerea Italo/Franco/Britannico . Il primo contraente fu EUROPAAMS, una joint venture tra Eurosam (66%) e MBDA. Successivamente MBDA ottenne il 66% della quota azionaria di Eurosam, arrivando a detenere il 77% del progetto.\nIl programma venne sviluppato per le unit\u00e0 del programma Horizon CNGF (Common New Generation Frigate). Il primo contratto con EUROPAAMS venne fatto l'11 agosto 1999 per lo sviluppo del PAAMS e del Long Range Radar (LRR), il tipo di radar a lungo raggio del sistema.\nGli inglesi si ritirarono dal progetto Orizzonte preferendo investire sul nuovo tipo di cacciatorpediniere di loro progettazione Type 45 ma rimasero nel PAAMS.\nCome conseguenza, il sistema di comando del PAAMS condivide l'architettura con il sistema Anti Aircraft Warfare (AAW) delle unit\u00e0 Type 45 ed usa lo stesso software di sistema di queste nuove unit\u00e0, basato su Windows 2000.\nIl PAAMS \u00e8 destinato a proteggere le unit\u00e0 che ne sono equipaggiate e quelle da esse scortate dalle minacce missilistiche ed aeree ed \u00e8 idoneo, operando a breve distanza dalla costa, a proteggere dalla minaccia aerea anche forze di terra come ad esempio truppe da sbarco.\nIl PAAMS incrementer\u00e0 anche le capacit\u00e0 difensive di attuali sistemi AAW come ad esempio quello delle unit\u00e0 Type 42\nIl missile PAAMS Aster venne destinato sin dall'inizio all'intercettazione di missili che volano a pelo d'acqua. Utilizzando il SYLVER, il PAAMS pu\u00f2 lanciare 8 missili in 10 secondi.\nI componenti del sistema sono:\nIl PAAMS trova posto nelle seguenti unit\u00e0:\nVoci correlate.\nFSAF SAMP/T"}
{"id": "1206276", "revid": "72396", "url": "https://it.wikipedia.org/wiki?curid=1206276", "title": "Tacacs", "text": ""}
{"id": "1206278", "revid": "83531", "url": "https://it.wikipedia.org/wiki?curid=1206278", "title": "Xiao Qiang", "text": "\u00c8 direttrice del \"China Internet Project\" alla scuola di giornalismo della Universit\u00e0 di Berkeley oltre che fondatore e capo redattore di \"China Digital Times\", un portale di informazioni sulla Cina con sede a Berkeley. Xiao insegna Media partecipativi/Azioni collettive e sui Blog in Cina sia alla Scuola di Giornalismo ed alla Scuola di Informazione all'Universit\u00e0 di California di Berkeley. Si interessa anche di ricerche e scrive sulle censure di stato, media civici e sugli attivisti emergenti sulle reti sociali nel cyber-spazio cinese.\nXiao ha studiato fisica teorica all'Universit\u00e0 di Scienza e Tecnologia della Cina e frequent\u00f2 il programma per il PhD in astrofisica dell'Universit\u00e0 di Notre Dame dal 1986 al 1989. Dopo i fatti di piazza Tiananmen del 1989 \u00e8 diventato attivista dei diritti umani.\n\u00c8 stato anche direttore esecutivo della Organizzazione non governativa di New York Human Rights in China dal 1991 al 2002 e vicepresidente del comitato direttivo del World Movement for Democracy. Ha anche una rubrica settimanale di Radio Free Asia.\nXiao ha ricevuto il MacArthur Fellowship nel 2001 ed un visiting fellow del Santa Fe Institute nella primavera 2002."}
{"id": "1206279", "revid": "56620", "url": "https://it.wikipedia.org/wiki?curid=1206279", "title": "Arpanet", "text": ""}
{"id": "1206281", "revid": "1305772", "url": "https://it.wikipedia.org/wiki?curid=1206281", "title": "Wuerkaixi", "text": "Cominci\u00f2 a farsi conoscere quando, ancora studente all'Universit\u00e0 di Pechino, durante uno sciopero della fame protest\u00f2 per televisione contro Li Peng, allora Primo ministro della Repubblica popolare cinese e poi divenne molto noto anche a livello internazionale come leader studentesco uiguro durante la Protesta di piazza Tiananmen del 1989\nTrasferitosi prima in Francia e poi negli Stati Uniti, ha studiato all'Universit\u00e0 di Harvard. Successivamente \u00e8 emigrato a Taiwan dove ha messo su famiglia e partecipa spesso a programmi radiofonici e televisivi come commentatore politico, propugnando l'idea di \"Una Cina nella democrazia\" (cio\u00e8 la riunificazione tra la Repubblica popolare cinese e Taiwan in un unico sistema politico democratico che nel passato \u00e8 stato promosso dalla Pan-Blue Coalition). Lui ha molte volte espresso la sua speranza nel prender parte alle elezioni Legislative Yuan come rappresentante di Kuomintang, ma non fu nominato come candidato da una delle due parti.\nWuerkaixi ha goduto di una grande popolarit\u00e0 in Cina: accortosi che la situazione in piazza Tiananmen stava precipitando, tratt\u00f2 con i capi militari evitando il confronto duro. L'altra leader della protesta, Chai Ling, chiese invece ai suoi di resistere fino in fondo ed in molti furono uccisi, feriti o arrestati (lei invece riusc\u00ec a scappare all'estero)."}
{"id": "1206283", "revid": "36426", "url": "https://it.wikipedia.org/wiki?curid=1206283", "title": "Pulpiti", "text": ""}
{"id": "1206284", "revid": "36426", "url": "https://it.wikipedia.org/wiki?curid=1206284", "title": "Pavimenti", "text": ""}
{"id": "1206285", "revid": "36426", "url": "https://it.wikipedia.org/wiki?curid=1206285", "title": "Cibori", "text": ""}
{"id": "1206286", "revid": "33689", "url": "https://it.wikipedia.org/wiki?curid=1206286", "title": "Figlie della carit\u00e0", "text": ""}
{"id": "1206294", "revid": "120925295", "url": "https://it.wikipedia.org/wiki?curid=1206294", "title": "Maledizione dell'anno zero", "text": "La maledizione dell'anno zero (nota in inglese come \"zero-year curse\", ma anche \"curse of Tippecanoe\", \"Tecumseh's curse\", \"presidential curse\", \"twenty-year curse\" e \"twenty-year presidential jinx\") \u00e8 una leggenda metropolitana a sfondo paranormale sorta negli anni 1930, secondo la quale alcuni presidenti degli Stati Uniti d'America eletti in determinati anni - quelli che nel calendario gregoriano terminano con la cifra 0 - sarebbero morti prima di concludere il mandato per effetto di un malaugurio.\nOrigini e storia.\nLa voce attribuisce il maleficio al capo indiano Shawnee Tecumseh, sconfitto pi\u00f9 volte in battaglia da William Henry Harrison (Fallen Timbers, Tippecanoe), e infine ucciso nella battaglia del Thames.\nSecondo un'altra versione, il malaugurio fu invece lanciato dal fratellastro di Tecumseh, Tenskwatawa, un medico nativo soprannominato \"il Profeta\", che intendeva cos\u00ec vendicarne la morte. Harrison, eletto nel 1840, mor\u00ec poco dopo il suo insediamento alla Casa Bianca, tuttavia non esiste d'altronde alcuna fonte storica che attesti la presunta maledizione.\nLe interpretazioni.\nLe modalit\u00e0 della coincidenza non sono costanti; infatti le cause di morte variano (soltanto tre su sette furono naturali), cos\u00ec come il rapporto fra l'anno di elezione e il mandato interrotto con la morte del presidente. McKinley, Lincoln e Roosevelt non morirono nel loro primo mandato, ma dopo essere stati rieletti. Gli ultimi due, inoltre, non morirono neanche durante il mandato iniziato con il cosiddetto anno zero. Esiste poi un'eccezione per cos\u00ec dire invisibile, quella di Zachary Taylor, unico presidente degli Stati Uniti deceduto in corso di mandato senza essere stato eletto nell'anno zero.\nIn realt\u00e0, la maledizione dell'anno zero non \u00e8 che una coincidenza notata per la prima volta da Robert Ripley nel suo \"Believe it or not!\" (1934). La circostanza della scomparsa di alcuni presidenti in carica, apparentemente misteriosa, era reale e si protraeva all'epoca da Harrison a Harding; casualmente, essa si sarebbe poi verificata altre due volte, con la morte di Roosevelt (peraltro malato e rieletto pi\u00f9 volte) e con l'assassinio di John Fitzgerald Kennedy.\nI soggetti coinvolti.\nDi seguito si elencano i presidenti degli Stati Uniti che la leggenda considera colpiti dalla maledizione:"}
{"id": "1206296", "revid": "116274401", "url": "https://it.wikipedia.org/wiki?curid=1206296", "title": "Allegro Grandi", "text": "Con la Nazionale italiana fu Campione del mondo dilettanti nel 1928.\nCarriera.\nEbbe un'ottima carriera da dilettante, coronata dalle vittorie nel campionato italiano nel 1926 e dal campionato mondiale di Budapest 1928, dove batt\u00e9 Michele Mara ed il belga Jean Aerts, oltre che da successi in corse come la Coppa Cavaciocchi ed il Giro di Romagna nel 1927.\nPassato professionista, corse per la Bianchi e per la Dei, laureandosi campione italiano nella categoria professionisti juniores nel 1929. Nel 1929 si impose anche nella Coppa Bernocchi, nel Giro dell'Emilia e fu sesto al Giro d'Italia. Nel 1930 vinse la classifica generale alla Torino-Bruxelles, imponendosi anche nella prima tappa; al Giro d'Italia vinse la tappa di Salerno e concluse al terzo posto nella classifica generale. Nel 1933 vinse la Predappio-Roma, imponendosi anche nella seconda tappa, e fu quinto al Giro. Nel 1934 emigr\u00f2 in Venezuela, , ritirandosi dall'attivit\u00e0 agonistica nel 1947. Mor\u00ec suicida all'interno del proprio negozio di biciclette nel 1973."}
{"id": "1206297", "revid": "164925", "url": "https://it.wikipedia.org/wiki?curid=1206297", "title": "Riforma sociale", "text": ""}
{"id": "1206298", "revid": "1310927", "url": "https://it.wikipedia.org/wiki?curid=1206298", "title": "Bohemians 1905", "text": "Il Bohemians 1905, fino al 2005 noto come Bohemians Praga, \u00e8 una societ\u00e0 calcistica ceca con sede a Praga, nel quartiere di Vr\u0161ovice. Gioca nella Prima divisione del campionato ceco, che ha vinto nel 1982-1983. Nata prima di Sparta Praga, SK Slavia Praga e Dukla Praga, fu oscurata dal cammino delle altre grandi squadre concittadine, che vinsero insieme quasi 40 campionati cecoslovacchi. Vanta diverse Coppe Piano Internazionale Karl Rappan.\nLa squadra dei canguri, dal logo adottato dopo una tourn\u00e9e in Australia, \u00e8 nota per il particolare attaccamento da parte dei tifosi. A met\u00e0 degli anni duemila i sostenitori dei Bohemians condussero una lunga battaglia, condotta sia sul piano legale che con azioni di protesta, che consent\u00ec la rifondazione della societ\u00e0 e il salvataggio dello stadio \u010eol\u00ed\u010dek, sul quale sarebbe dovuto sorgere un centro commerciale.\nTra i calciatori pi\u00f9 famosi che hanno militato nella societ\u00e0, l'attuale presidente Anton\u00edn Panenka, noto soprattutto per essere stato il primo ad utilizzare il colpo \"a cucchiaio\", con il quale calci\u00f2 il rigore decisivo con la Cecoslovacchia, contro il portiere Sepp Maier, nella finale Germania Ovest-Cecoslovacchia del Campionato europeo di calcio 1976, svoltosi in Jugoslavia: grazie a questo rigore la Cecoslovacchia vinse per la prima volta nella sua storia il trofeo continentale.\nNel corso della stagione 2015/2016 ha giocato per i Bohemians 1905 (in prestito) l'attaccante Patrik Schick (8 i gol segnati nel corso della stagione), poi fattosi valere nel campionato italiano di Serie A con le maglie di e .\nColori e simboli.\nSimboli ufficiali.\nStemma.\nLo stemma del club \u00e8 molto stravagante in quanto rappresentato da un marsupiale presente unicamente in Oceania, il canguro (\"klokan\" in ceco). Questa lunga tradizione nacque nel 1927, quando l\u2019Australian Soccer Association invit\u00f2 varie squadre europee a fare un tour nel suo territorio per promuovere il calcio. Le tempistiche e le condizioni di viaggio di allora provocarono il declino all'invito della maggior parte delle squadre, l\u2019unica squadra ad accettare fu l'allora AFK Vr\u0161ovice, che per l\u2019occasione cambi\u00f2 il nome in Bohemians (i \"boemi\") per permettere agli australiani di capire la loro provenienza. La \"spedizione boema\" d'oltreoceano dur\u00f2 diversi mesi e fu un successo per i rappresentanti cechi, i quali al ritorno in patria, portarono con s\u00e9 due esemplari di canguro donategli in occasione della tourn\u00e9e per poi all'arrivo consegnarli allo zoo cittadino.\nOrganico.\nRosa 2021-2022.\n\"Aggiornata al 29 gennaio 2022.\""}
{"id": "1206300", "revid": "30300", "url": "https://it.wikipedia.org/wiki?curid=1206300", "title": "Kay Sandvick", "text": ""}
{"id": "1206301", "revid": "36426", "url": "https://it.wikipedia.org/wiki?curid=1206301", "title": "Cattedre", "text": ""}
{"id": "1206305", "revid": "36426", "url": "https://it.wikipedia.org/wiki?curid=1206305", "title": "Santa Maria Nuova (Roma)", "text": ""}
{"id": "1206311", "revid": "125985116", "url": "https://it.wikipedia.org/wiki?curid=1206311", "title": "Emmett Brown", "text": "Il dottor Emmett Lathrop Brown, Ph.D., chiamato amichevolmente Doc, \u00e8 un personaggio immaginario creato da Bob Gale e Robert Zemeckis, co-protagonista della trilogia cinematografica \"Ritorno al futuro\", dell'omonima serie animata e di alcuni corti e videogiochi. \u00c8 interpretato da Christopher Lloyd nei film, nei videogame \"\" (2010) e \"Lego Dimensions\" (2015) e da Dan Castellaneta nella versione animata. L'aspetto e i modi del personaggio sono vagamente ispirati da Leopold Stokowski e Albert Einstein. Nel 2008, il Dr. Emmett Brown \u00e8 stato selezionato dalla rivista \"Empire\" come uno dei 100 pi\u00f9 grandi personaggi cinematografici di tutti i tempi, classificandosi al 20\u00b0 posto.\nCaratterizzazione.\nIl lavoro di Emmett sembra essere molto apprezzato, abbastanza da permettergli di vincere un premio per il suo lavoro. Tuttavia, a volte viene mostrato come distratto e varie affermazioni di altri personaggi che abitano Hill Valley indicano che \u00e8 generalmente considerato strano, eccentrico o pazzo perch\u00e9 conduce esperimenti pericolosi e realizza dispositivi ritenuti impossibili da costruire nella realt\u00e0. Essendo molto rumoroso e vivace, parla spesso con espressioni con gli occhi spalancati e gesti ampi (\"Grande Giove!\" \u00e8 uno dei suoi famosi slogan) e tende ad essere eccessivamente prolisso nella sua pronuncia, riferendosi in un caso a un ballo scolastico come \"rituale cerimoniale ritmico\".\nDoc \u00e8 stato coinvolto in imprese illegali e criminali (anche se come mezzo per ottenere oggetti per le sue invenzioni che non poteva acquistare legalmente) ma \u00e8 ingenuo e spensierato riguardo alle conseguenze delle sue azioni. Racconta con entusiasmo a Marty come ha truffato i terroristi libici con il plutonio rubato: \"Volevano che costruissi loro una bomba, quindi ho preso il loro plutonio e, a mia volta, ho dato loro un bossolo scadente pieno di pezzi di flipper usati!\"\nNonostante sia per la maggior parte intelligente e logico, Doc a volte \u00e8 alquanto ingenuo riguardo ai possibili usi sconosciuti della sua macchina del tempo, inizialmente esplora attivamente il corso del futuro del mondo e cerca di alterare il passato o il futuro dei personaggi principali per migliorare le loro vite. Tuttavia, gli eventi lo portano a concludere che il viaggio nel tempo \u00e8 troppo pericoloso per l'umanit\u00e0. La sua convinzione inizialmente si rafforz\u00f2 quando si rende conto di aver inconsapevolmente alterato la storia impedendo la morte di Clara Clayton nel 1885; conclude che la macchina del tempo \"non ha causato altro che un disastro\" e chiede a Marty di distruggerla una volta tornato ai suoi tempi. Tuttavia, Doc persegue una relazione romantica con Clara nonostante i rischi di interrompere ulteriormente la sequenza temporale.\nBiografia del personaggio.\nEmmett Lathrop Brown nasce nel 1920 (secondo i romanzi ufficiali tratti dai film) o nel 1914 (secondo il videogioco \"Back to the Future: The Game\" del 2010) a Hill Valley, in California, dove trascorre la sua intera esistenza.\nLa sua famiglia si era trasferita l\u00ec dalla Germania nel 1908 e portava il cognome \"von Braun\", cambiato in Brown durante la prima guerra mondiale. Da bambino si diletta nelle letture di Jules Verne, grazie alle quali scopre la propria vocazione scientifica. Si laurea a pieni voti in numerose discipline scientifiche e ama definirsi \"cultore di tutte le scienze\". I suoi idoli sono i grandi scienziati del passato, come Isaac Newton, Benjamin Franklin, Thomas Edison e Albert Einstein, dei quali possiede i ritratti nel salotto di casa propria e che adora cos\u00ec tanto da chiamare il cane da compagnia che possiede nel 1955 \"Copernico\" e quello che possiede nel 1985 \"Einstein\".\nL'incontro con Marty.\nCome ha spiegato il co-sceneggiatore della trilogia originale e del videogame \"Back to the Future: The Game\" del 2010, Bob Gale, per anni a Marty McFly era stato detto dai genitori che Doc Brown era pericoloso, un pazzo, e quindi di stargli alla larga. Quindi all'et\u00e0 di 13 o 14 anni (1981-1982), essendo un adolescente curioso, ha deciso di scoprire perch\u00e9 quest'uomo era considerato pericoloso: Marty si intrufol\u00f2 di nascosto nel laboratorio di Doc e rimase affascinato da tutte le cose interessanti che vi trov\u00f2. Quando Doc lo trov\u00f2 l\u00ec, fu felicissimo di scoprire che Marty pensava che fosse a posto e che lo accettava per quello che era. Entrambi erano la pecora nera nei rispettivi ambienti. Doc ha cos\u00ec dato a Marty un lavoretto part-time per aiutarlo con gli esperimenti, occuparsi del laboratorio, del suo cane, ecc.\nBack to the future - The Game.\nEmmett appare nel 1931 come un giovane e insicuro diciassettenne, costretto dal padre, giudice di Hill Valley, a studiare legge, mentre lui in segreto coltiva la passione per la scienza che ha sin da ragazzino. L'arrivo dal 1986 di Marty McFly, giunto per aiutare il Doc del 1986, \u00e8 l'occasione per mettere alla prova il potenziale scientifico del ragazzo, progettando un razzo che funziona con l'elettricit\u00e0, che sar\u00e0 un insuccesso clamoroso. Nel secondo viaggio nel tempo di Marty, si innamora di Edna Strickland, della quale per\u00f2 diventa succube trasformandosi nel suo \"alter ego\": Citizen Brown. Tuttavia la storia viene rimessa sui suoi binari e Doc inizia cos\u00ec la sua carriera scientifica.\nRitorno al futuro (1).\nNel 1955, conosciuto come lo scienziato pazzo di Hill Valley, che non fa altro che avere idee bizzarre e creare aggeggi strani e non funzionanti, scivola sulla porcellana bagnata e sbatte la testa su un lavandino mentre sta appendendo un orologio in bagno, svenendo, e quando riprende i sensi ha una visione che lo porta a ipotizzare la creazione di un flusso canalizzatore come componente chiave di una macchina del tempo. Dopo 30 anni di lavoro e impegno, la macchina del tempo viene realizzata e sperimentata, nella notte del 26 ottobre 1985, dopo essere stata costruita utilizzando come base un'automobile DeLorean. Per alimentare la macchina Doc necessita di plutonio, che riesce ad avere da un gruppo terroristico libico promettendo in cambio la realizzazione di una bomba atomica. I libici per\u00f2 capiscono di essere stati raggirati da Emmett, quindi lo vanno a cercare e lo colpiscono con una raffica di mitra proprio durante la sperimentazione della macchina del tempo provocandone, in quel continuum spaziotemporale, la morte all'et\u00e0 di 71 anni. Marty McFly, giovane amico di Emmett e presente durante la sperimentazione in qualit\u00e0 di video-operatore documentante le prove, fugge dai terroristi utilizzando la macchina stessa.\nA un certo punto la macchina raggiunge la velocit\u00e0 di 88 miglia orarie, alla quale si attiva, e Marty si ritrova nel 5 novembre 1955, data che Emmett aveva digitato per spiegare il funzionamento del veicolo, in quanto era il giorno in cui concep\u00ec il flusso canalizzatore e la conseguente possibilit\u00e0 di viaggiare nel tempo. Il ragazzo, arrivato nel 1955, si presenta dal quarantunenne Emmett e gli mostra, come prova dell'altrimenti incredibile frangente che l'ha condotto in quell'epoca, il video della sperimentazione della macchina del tempo. Marty lascia una lettera al Doc del 1955 in cui gli comunica la possibilit\u00e0 di venire ucciso in circostanze drammatiche nel 1985, ma Doc, convinto che conoscere in anticipo il proprio futuro sia troppo rischioso, si rifiuta di leggerla. Dopo aver aiutato Marty a correggere la storia dei suoi genitori, che il giovane aveva accidentalmente alterato spingendo la sua futura madre Lorraine a innamorarsi di lui anzich\u00e9 del futuro marito George, per poi riuscire a mettere a posto le cose appena in tempo, Emmett lo aiuta a raggiungere il futuro con la scarica di un fulmine che colpisce la torre dell'orologio di Hill Valley, di cui i due conoscevano l'esatto momento di impatto in quanto tale momento era entrato nella storia di Hill Valley (l'orologio viene danneggiato e fermato dal fulmine e nei 30 anni successivi non verr\u00e0 mai riparato). La DeLorean aveva infatti esaurito la carica di plutonio necessaria per il viaggio nel tempo e, non essendo ovviamente disponibile altro plutonio, Doc riesce a fornire l'energia necessaria alla macchina del tempo canalizzando il fulmine in un sistema di cavi da lui allestito.\nPre-Ritorno al futuro - Parte III.\nA sorpresa, Marty gli si ripresenta un istante dopo il momento in cui sembra essere sparito verso il futuro, provocandogli un grande shock emotivo che gli fa momentaneamente perdere i sensi, e gli chiede nuovamente aiuto: \u00e8 infatti tornato dal futuro per correggere le interferenze di Biff Tannen. Il ragazzo racconta che, se da un lato \u00e8 riuscito nell'intento, dall'altro \u00e8 rimasto intrappolato nuovamente nel 1955, poich\u00e9 l'Emmett del 1985 \u00e8 stato catapultato nel 1885 dopo essere stato colpito da un fulmine mentre era in volo a bordo della DeLorean. Grazie alle indicazioni della lettera scritta dal suo alter ego del futuro intrappolato nel passato, il Doc del 1955 rinviene insieme a Marty la DeLorean in una miniera, la ripara e lo aiuta a raggiungere la Hill Valley del 1885, dove ha scoperto che sar\u00e0 ucciso il 7 settembre dal feroce pistolero Buford \"Cane Pazzo\" Tannen, bisnonno di Biff, per un debito di 80 dollari.\nRitorno al futuro (2).\nIn seguito, vinto dalla curiosit\u00e0, Emmett, che aveva stracciato la lettera che Marty gli aveva scritto prima di partire la sera del temporale di Hill Valley, la ricompone e la legge: viene quindi a sapere che sar\u00e0 ucciso proprio la stessa notte del viaggio nel tempo da un gruppo di libici a cui nel 1985 ruber\u00e0 un carico di plutonio. Negli anni progetta come previsto la macchina del tempo e nel 1985 si prepara alla serata dell'esperimento con Marty indossando un giubbetto antiproiettile, che gli salva la vita dagli spari dei terroristi.\nRitorno al futuro - Parte II.\nDopo il ritorno di Marty nel presente, Doc si reca nel 2015, poi torna nel 1985 e porta con s\u00e9 Marty di nuovo nel 2015, per aiutare suo figlio Marty Jr. a cambiare la storia, prevenendo un brutto impiccio in cui incapper\u00e0 finendo successivamente in prigione, per colpa del nipote di Biff, Griff Tannen (che finir\u00e0 imprigionato al posto di Marty Jr.). In seguito, l'ormai anziano Biff sottrae brevemente la DeLorean per cambiare la propria storia personale, consegnando a se stesso da giovane un almanacco sportivo che svela i risultati delle partite tra il 1950 e il 2000 (che era stato comprato da Marty nel 2015 con l'intento di piazzare qualche scommessa sapendo in anticipo i risultati, una volta tornato nel 1985). Giunto nel 1955, l'Emmett del 1985 incontra brevemente il se stesso del 1955, senza farsi riconoscere, e subisce l'incidente in cui, a causa del fulmine che colpisce la macchina del tempo, raggiunge il 1885, in cui Hill Valley \u00e8 una minuscola cittadella di frontiera in costruzione.\nRitorno al futuro - Parte III.\nRaggiunto da Marty nel 1885 grazie alla lettera dettagliata che gli fa pervenire attraverso i settant'anni che seguono, Doc progetta di ritornare al 1985 sfruttando una locomotiva per spingere fino a 88 miglia orarie la DeLorean, che ha il serbatoio di benzina e l'iniettore del carburante danneggiati (quando Marty era arrivato nel 1885 era stato inseguito da dei pellerossa che avevano bucato il serbatoio con una freccia, facendo perdere tutta la benzina all'auto, e l'iniettore si era danneggiato provando ad alimentare l'auto con una bevanda molto alcolica), alle ottantotto miglia orarie, necessarie per il viaggio nel tempo. Nel mentre, per\u00f2, si innamora di Clara Clayton, una maestra che ha salvato dalla caduta in un burrone (che, in memoria di ci\u00f2, si sarebbe dovuto chiamare burrone Clayton, alterando, quindi, lievemente la storia) e rinuncia a tornare nel 1985. Solo Marty lo convince a ritornare sulle sue decisioni e a dire addio alla donna amata, che per\u00f2 lo raggiunge proprio mentre, dopo aver assaltato un treno, sta per portare la DeLorean alla velocit\u00e0 necessaria. Durante il viaggio, solo Marty ritorna alla Hill Valley del 1985, mentre Emmett e Clara, che nel frattempo si sono sposati, lo raggiungono a bordo di un \"treno del tempo\", insieme ai figli \"Giulio\" e \"Verne\" Brown.\nRitorno al futuro (serie animata).\nIn questo cartone animato ambientato dopo gli avvenimenti narrati in \"Ritorno al futuro - Parte III\", Doc \u00e8 sempre presente in compagnia di Marty, Clara e dei figli Giulio e Verne. Doc compare anche in carne ed ossa, prima dell'inizio e dopo la conclusione del cartone, per qualche spiegazione.\nOrigine del nome.\nCome curiosit\u00e0 si pu\u00f2 aggiungere che \"Emet\" con una sola M, \u00e8 anche la parola che viene scritta dal rabbino sulla fronte del Golem nelle relative leggende ebraiche sul Golem stesso. \"Emet\" significa infatti \"verit\u00e0\" e il solo modo per fermare il Golem \u00e8 cancellare la prima E (che in ebraico \u00e8 un Aleph), trasformando il significato del termine in \"morte\".\nPoich\u00e9 la famiglia di Doc si trasferisce negli Stati Uniti nel 1908 proprio dalla Germania, non \u00e8 improbabile che i genitori o i nonni dello scienziato avessero udito questi racconti da piccoli e li abbiano poi raccontati al piccolo Emmet, il quale alla fine della saga svela a Jennifer \"Il futuro non \u00e8 scritto, ce lo creiamo noi, perci\u00f2 creiamocelo bello\"."}
{"id": "1206312", "revid": "124183463", "url": "https://it.wikipedia.org/wiki?curid=1206312", "title": "Fotbalov\u00fd Klub Viktoria \u017di\u017ekov", "text": "L'FK Viktoria \u017di\u017ekov, comunemente chiamato Viktoria \u017di\u017ekov, \u00e8 una societ\u00e0 calcistica ceca con sede a \u017di\u017ekov, nel distretto di Praga. Milita nella 2. liga, la seconda divisione del campionato ceco di calcio.\nHa vinto un campionato cecoslovacco (nel 1927-1928) e 2 Coppe della Cecoslovacchia.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2019-2020.\n\"Aggiornata al 31 agosto 2019.\""}
{"id": "1206318", "revid": "12290", "url": "https://it.wikipedia.org/wiki?curid=1206318", "title": "Marvelman", "text": ""}
{"id": "1206322", "revid": "287204", "url": "https://it.wikipedia.org/wiki?curid=1206322", "title": "Anticipazione bancaria", "text": "Lanticipazione bancaria \u00e8 il contratto bancario con il quale una banca corrisponde al cliente, detto \"sovvenuto\", una somma in denaro o costituisce una disponibilit\u00e0 in conto corrente.\nL'anticipazione bancaria in Italia.\nIn Italia \u00e8 regolata dagli articoli 1846-1851 c.c. del codice del 1942, che costituiscono la sezione IV del capo XVII (\"Contratti bancari\") del libro IV \"delle obbligazioni\", nonch\u00e9 dalle \"Condizioni bancarie uniformi\":\nIl sorgere dell'istituto.\nL'istituto sorse ad opera dei cambiatori italiani che operavano sui mercati fiamminghi, francesi o inglesi, che erano i grandi mercati del commercio laniero; dapprima come operazione connessa ai cambi, e poi come anticipazioni del pegno di merci, per poi passare anche a veri e propri titoli di credito di cui negli stessi anni, si diffuse l'uso.\nLa rigida regolamentazione fu dovuta anche al fatto che in epoche in cui la Chiesa considerava un grave peccato l'usura, l'anticipazione bancaria divenne un modo per sfuggire alle censure ecclesiastiche.\nI legami con il pegno su merci.\nUn antecedente storico dell'anticipazione bancaria sta nel credito su pegni, da cui si distingue essenzialmente perch\u00e9 esercitato su titoli di credito e non su beni materiali. Tuttavia, tanto storicamente, quanto nella prassi corrente e nell'evoluzione dell'istituto, la differenza non \u00e8 cos\u00ec netta. Gi\u00e0 dall'antichit\u00e0 sono esistiti Magazzini Generali che rilasciavano note di deposito o fedi di credito, che erano titoli rappresentativi di un bene materiale (lana, grano, cotone, etc.). Le correlative operazioni bancarie di anticipazione si avvicinano molto all'istituto del pegno.\nLe anticipazioni su cambiali agrarie in Italia.\nUn istituto italiano che anch'esso partecipa della doppia natura \u00e8, nell'ambito del credito agrario, la \"cambiale agraria\". Non solo \u00e8 caratterizzata da un onere fiscale particolarmente lieve (l'uno per mille anzich\u00e9 il dodici per mille), ma ha anche la caratteristica di assicurare un privilegio sulle merci, del tutto paragonabile ad un pegno.\nEvoluzione dell'istituto: il credito rotativo.\nIn Italia un contributo all'evoluzione dell'istituto \u00e8 stato portato da Enrico Gabrielli. La sua opera pi\u00f9 famosa \u00e8 \"Il pegno \u201canomalo\u201d\", Padova, 1990 (poi seguito da; \"Sulle garanzie rotative\", Napoli, 1998, e da \"Il pegno\", in \"Trattato di diritto civile\", dir. da Sacco, Torino, 2005). Nel testo \"Il pegno \"anomalo\"\" si definisce la figura del \u201cpegno rotativo\u201d, \nIl cosiddetto pegno rotativo o pegno fluttuante \u00e8 quel contratto costitutivo di garanzia reale con cui un soggetto, al fine di ottenere un'anticipazione bancaria o di costituirsi una garanzia per i propri debiti futuri, offre come oggetto di pegno una somma di denaro (non di rado depositata su un libretto di risparmio) oppure merci o titoli non individuati.\nSe l'anticipazione non viene rimborsata, la banca incamera definitivamente l'oggetto del pegno (di cui \u00e8 gi\u00e0 proprietaria con facolt\u00e0 di disporne), ovvero diversamente restituisce al debitore pignoratizio il bene.\nLa caratteristica del pegno rotativo consiste nella clausola di rotativit\u00e0, con la quale le parti convengono sulla possibilit\u00e0 di sostituire il bene originariamente costituito in garanzia, senza che tale sostituzione comporti novazione del rapporto di garanzia, e sempre che il bene offerto in sostituzione abbia identico valore.\nLa giurisprudenza \u00e8 oscillante: talora nega validit\u00e0 ed efficacia al pegno rotativo, pi\u00f9 di recente \u00e8 orientata per l'ammissibilit\u00e0.\nIl pegno rotativo o fluttuante trova oggi espresso riconoscimento legislativo nell'art. 34, comma 2, del Decreto legislativo n. 213/1998, laddove \u00e8 consentita l'accensione di \"specifici conti\" destinati alla costituzione di vincoli sugli \"strumenti finanziari\" (tali sono, a norma dell'art. 1 del Decreto legislativo n. 213/1998, anche i titoli pubblici), disposizione che supera tutte le perplessit\u00e0 dottrinali sulla possibilit\u00e0 di costituire pegni irregolari, anche con patto di rotativit\u00e0, sui titoli \"dematerializzati\"."}
{"id": "1206324", "revid": "287204", "url": "https://it.wikipedia.org/wiki?curid=1206324", "title": "Galassia a spirale intermedia", "text": "Una galassia a spirale intermedia \u00e8 una galassia classificata come \"intermedia\" tra una galassia a spirale barrata e una galassia a spirale non barrata.\n\u00c8 indicata come SAB nella classificazione morfologica delle galassie, che prevede altri sottoinsiemi come SBb - SBc - SBd. \nEssa si presenta, oltre ad un nucleo ed un disco, con un'altra componente di forma grossolanamente cilindrica detta: barra.\nL'aspetto della barra, del nucleo e dei bracci \u00e8 variabile, ed appunto per questo \u00e8 stato necessario creare un sottogruppo. \nSBa si presenta generalmente con due bracci spiraleggianti che si avvolgono molto strettamente attorno alla barra ed in pi\u00f9 ha un nucleo esteso e luminoso; ed il suo aspetto \u00e8 differente da quello di una S assomigliando di pi\u00f9 alla lettera greca \u03b8. La composizione di queste galassie \u00e8 la stessa delle altre di tipo normale, ma presumibilmente si evolvono da quelle irregolari; infatti a suffragare ci\u00f2 si pu\u00f2 prendere come esempio la Grande Nube di Magellano che \u00e8 classificata come irregolare ma comincia a sviluppare una leggera barra ed un braccio a spirale."}
{"id": "1206325", "revid": "9567909", "url": "https://it.wikipedia.org/wiki?curid=1206325", "title": "Cattedrale di San Lorenzo (Grosseto)", "text": ""}
{"id": "1206326", "revid": "76963", "url": "https://it.wikipedia.org/wiki?curid=1206326", "title": "Angelus Silesius", "text": "Biografia.\nJohannes Scheffler nacque da genitori luterani: Stenzel Scheffler, uomo di piccola nobilt\u00e0 che si era trasferito dal 1618 a Breslavia da Cracovia, e da Maria Magdalena Hennemann.\nNel 1637 mor\u00ec il padre e la madre nel 1639, l'anno in cui cominci\u00f2 gli studi ginnasiali e a scrivere le prime poesie. Si trasfer\u00ec in un primo tempo a Strasburgo per studiare in quella universit\u00e0, pass\u00f2 poi a Leida e infine a Padova dove si laure\u00f2 nel 1648 in filosofia e medicina.\nNel 1649 divenne medico del duca Silvio I Nimrod di W\u00fcrttemberg-Oels, a Oels, dove conobbe Jakob B\u00f6hme, Abraham von Franckenberg - del quale erediter\u00e0 nel 1652 la biblioteca - Daniel Czepko e il circolo dei loro amici. Lo studio della mistica e della teologia lo portarono ad abbracciare la fede cattolica. Nel 1652 si dimise dal suo incarico a corte e torn\u00f2 a Breslavia dove, il 12 giugno 1653, nella chiesa di San Mattia si convert\u00ec pubblicamente al cattolicesimo, prendendo il nome di Angelus Silesius.\nNel 1654 Silesius ricevette dall'imperatore Ferdinando III lo status di medico di corte, nel 1661 prese gli ordini e divenne prete e aiutante del Principe vescovo di Breslavia. La sua salute si fece malferma: verso il 1675 si ritir\u00f2 nel convento di San Mattia, dove mor\u00ec e fu sepolto nella chiesa omonima.\nNel 1657 Silesius con il titolo \"Heilige Seelen-Lust, oder geistliche Hirten-Lieder der in ihren Jesum verliebten Psyche\" - \u00abGaudio sacro dell'anima, ossia Poesie bucoliche spirituali di Psiche innamorata del suo Ges\u00f9\u00bb - pubblica una collezione di 205 inni, alcuni dei pi\u00f9 belli come \"Liebe, die du mich zum Bilde deiner Gottheit hast gemacht\" e \"Mir nach, spricht Christus, unser Held\", sono entrati a far parte del salterio della Chiesa luterana tedesca.\nSono canti che stanno tra Czepko e la mistica di Friedrich Spee von Lagenfeld e tengono presente l'interpretazione allegorica di san Bernardo di Chiaravalle del \"Cantico dei Cantici\". Qui, l'anima contempla le ferite di Cristo, il suo sposo, e soffre nell'attesa struggente del suo arrivo: \u00abLe molte note sensuali sono avvolte in una dolce nebbia mistica, ma nell'incenso si avvertono i pi\u00f9 intensi profumi della terra \u00bb [...] Vi \u00e8 un manierismo specificamente galante in questa mistica religiosa, che pu\u00f2 essere considerato parallelo al manierismo galante della poesia del sesso in Hofmannswaldau\u00bb.\nMolto diversi sono i cinque libri dei \"Geist-Reiche Sinn- und Schluss-Reime\" - \u00abEpigrammi ingegnosi\u00bb - pubblicati nello stesso anno 1657 ma composti, sembra, prima della conversione e, con l'aggiunta di un sesto libro, dal 1675 chiamati \"Cherubinischer Wandersmann\" - \u00abIl pellegrino cherubico\u00bb. Il \"Sinnreim\" \u00e8 l'epigramma che intende presentare una verit\u00e0, mentre lo \"Schlussreim\" \u00e8 l'epigramma che presenta il risultato della meditazione dell'autore; il successivo titolo dovrebbe alludere ai quattro cherubini che circondano il trono di Dio.\n\u00c8 una collezione di \"Reimspr\u00fcche\" o distici rimati che danno corpo ad un panteismo mistico derivato principalmente dalle opere di Jakob B\u00f6hme e dei suoi successori. Silesius si dilettava particolarmente nei sottili paradossi del misticismo. L'essenza di Dio, per esempio, \u00e8 definita dall'amore: Dio, egli sostiene, non pu\u00f2 amare nulla che gli sia inferiore, ma non pu\u00f2 neppure divenire oggetto d'amore per s\u00e9 stesso se non, per cos\u00ec dire, uscendo da s\u00e9 stesso, ovvero manifestando il suo essere infinito in una forma finita; in altre parole diventando uomo. Dio e l'uomo, quindi, diventano Uno.\nI cattolici difesero Silesius dalle accuse di panteismo: il suo \"Pellegrino cherubico\" fu pubblicato con l'imprimatur ecclesiastico e, nella prefazione, l'autore stesso spiega i suoi \"paradossi\" in un senso ortodosso, ripudiando ogni possibile interpretazione panteista. Silesius scrisse anche in prosa, in particolare una serie di trattati contro il Protestantesimo, sotto il titolo \"Ecclesiologia\"."}
{"id": "1206328", "revid": "729019", "url": "https://it.wikipedia.org/wiki?curid=1206328", "title": "Parco di Monserrato", "text": "Il parco di Monserrato \u00e8 un'area verde di Sassari, situata nella periferia sud-occidentale della citt\u00e0, che si estende su un'area di circa 6 ettari.\nGrazie a un intervento di restauro conservativo \u00e8 stato riportato all'antico splendore e riaperto ai cittadini.\nNel luglio del 2008 \u00e8 stato inaugurato anche un parcheggio interrato e nel maggio del 2009 sono stati aperti un bar e un ristorante.\nStoria.\nNel Seicento i primi proprietari della tenuta, all'epoca molto pi\u00f9 estesa rispetto ad oggi, furono i Navarro, commercianti spagnoli che si trasferirono da Valencia in Sardegna.\nNel 1758 la propriet\u00e0 pass\u00f2, tramite eredit\u00e0, al nobile Cosimo Deliperi che a sua volta la lasci\u00f2 al figlio Giacomo. Quest'ultimo in seguito alla fusione della Sardegna con il Piemonte, divenne il primo sindaco di Sassari.\nNel 1856 la tenuta fu acquistata da Giommaria Ladu, un ricco possidente di Ozieri, ma dopo circa dieci anni venne ceduta a Giovanni Antonio Sanna.\nProprio a quest'ultimo si devono vari miglioramenti come l'ingrandimento della casa e l'aggiunta di varie opere architettoniche nel parco, come il Tempietto delle acque e il Ninfeo. Grazie a un'ingegnosa opera idraulica, realizz\u00f2 un migliore approvvigionamento dell'acqua a uso potabile e un pi\u00f9 razionale sistema di irrigazione.\nAlla morte di G.A. Sanna, nel 1875, il Barone Giuseppe Giordano Apostoli venne in possesso del parco.\nQuest'ultimo vi inser\u00ec alcune strutture in stile neogotico come la Torre di caccia e la vasca del Belvedere.\nIl 16 febbraio 1921, il parco di Monserrato venne acquistato dal Marchese di Suni della Planargia, ma con la morte di quest'ultimo e a partire dal secondo dopoguerra, il parco inizi\u00f2 a subire un lungo processo di decadimento e abbandono protrattosi fino ai giorni nostri quando, a fine anni novanta, si cominci\u00f2 a pensare di salvare un luogo cos\u00ec unico in tutto il territorio sassarese, sia per il valore naturalistico, sia per quello storico e architettonico.\nDescrizione.\nIl parco \u00e8 adagiato lungo una conca naturale ed \u00e8 attraversato da alcuni viali principali, ciascuno di un tema vegetazionale differente. Si pu\u00f2 attraversare il viale dei Tigli, il viale dei Lecci e dei Carrubi, il viale dei Cipressi e quello dei Pini.\nIn posizione baricentrica rispetto al parco, sei isole di coltivazione, divise da piccoli vialetti, ospitano svariate piante di arancio."}
{"id": "1206330", "revid": "767487", "url": "https://it.wikipedia.org/wiki?curid=1206330", "title": "Live at the Gorge 05/06", "text": "Live at the Gorge \u00e8 un box-set dei Pearl Jam. L'immensa quantit\u00e0 di materiale consta di 7 CD per un totale di 100 tracce, anche se alcune di queste sono presenti pi\u00f9 volte (\"Yellow Ledbetter\" compare tre volte nella raccolta). L'album documenta gli show della band al Gorge Amphitheatre di George, Washington, USA, nel 2005 e nel 2006."}
{"id": "1206338", "revid": "767487", "url": "https://it.wikipedia.org/wiki?curid=1206338", "title": "Blood Sucking Freaks", "text": "Blood Sucking Freaks \u00e8 un film del 1976, diretto da Joel M. Reed, distribuito nelle sale cinematografiche dalla Troma.\nTrama.\nLa storia ci narra le gesta di Sardu, capo di una compagnia teatrale, e del suo aiutante Ralphus, un nano. I due si esibiscono su un palco mostrando al pubblico delle reali torture su innocenti ragazze, facendo credere agli ignari spettatori che sia solo finzione. Successivamente gli assassini rapiscono un critico e lo tengono segregato, per punirlo delle sue opinioni negative sul loro spettacolo. Nutrito con carne umana e costretto a osservare le lente agonie delle vittime, il poveretto cerca in tutti i modi di non cedere.\nI due maniaci rapiscono quindi una famosa ballerina, Natasha D'Natalie, con lo scopo di farla danzare per loro sul palco. Anche lei incorre nelle sevizie subite dal critico, ma al contrario di quest'ultimo non riesce a resistere, e accetta suo malgrado di ballare per lo spettacolo. Intanto il suo ragazzo fa uso di un detective privato per scoprire che fine abbia fatto. Durante le indagini, l'investigatore viene a conoscenza dei diabolici piani di Ralphus e Sardu.\nAlla fine le ragazze di Sardu riescono a fuggire dalla gabbia nella quale sono rinchiuse, uccidono l'investigatore e divorano Sardu e Ralphus. Natasha, ormai sottomessa ai comandi di Sardu, uccide il suo fidanzato."}
{"id": "1206346", "revid": "36426", "url": "https://it.wikipedia.org/wiki?curid=1206346", "title": "Basilica della Santissima Trinit\u00e0 di Saccargia", "text": ""}
