{"id": "1223544", "revid": "1005847", "url": "https://it.wikipedia.org/wiki?curid=1223544", "title": "Identificazione a radiofrequenza", "text": "In elettronica e telecomunicazioni, l'identificazione a radiofrequenza (, acronimo RFID) \u00e8 una tecnologia di riconoscimento e validazione e/o memorizzazione automatica di informazioni a distanza.\nEssa si basa sulla memorizzazione di dati in particolari dispositivi elettronici passivi, capaci di rispondere a chiamate di prossimit\u00e0 da parte di dispositivi attivi, sia fissi che portatili, chiamati \"reader\" o \"lettori\".\nL'identificazione e lo scambio di informazioni tra i due elementi avviene in radiofrequenza.\nUna delle pi\u00f9 recenti implementazioni di RFID \u00e8 lo standard Near Field Communication, che permette scambio dati tra due dispositivi a distanza di circa e con velocit\u00e0 di trasmissione di circa .\nStoria.\nLa tecnologia RFID prende origine dalla seconda guerra mondiale e si sviluppa a partire dagli anni sessanta come derivazione a scopi civili del sistema militare a radiofrequenza di Identification friend or foe, ma la sua diffusione \u00e8 avvenuta principalmente dagli anni novanta in poi.\nI transponder IFF inventati in Gran Bretagna nel 1939, basati su una tecnologia analogica chiamata IFF Mark 1, vennero ampiamente utilizzati dagli alleati durante la seconda guerra mondiale per identificare gli aerei e capire se si trattava di mezzi amici o nemici. I transponder vengono impiegati sui velivoli, sia per scopi militari sia commerciali.\nNell'ottobre 1948 Harry Stockman scrisse \"Communication by Means of Reflected Power\" (Atti dell'IRE, pp.\u00a01196\u20131204); in questa opera dichiarava: \"Saranno necessarie ancora intense attivit\u00e0 di ricerca e sviluppo per risolvere gli ultimi problemi inerenti alla comunicazione con potenza riflessa, e prima di poterne esplorare le applicazioni pratiche\".\nIl primo vero predecessore della moderna tecnologia RFID fu brevettato da Mario Cardullo nel gennaio 1973 (brevetto USA 3.713.148): si trattava di un transponder radio passivo dotato di memoria. Questo dispositivo pioniere, costituito da un transponder con 16 bit di memoria e alimentato dal segnale che lo interrogava, era di tipo passivo, ed era stato concepito per usi doganali. Venne presentato nel 1971 all'autorit\u00e0 portuale di New York e ad altri potenziali utenti. Il brevetto-base di Cardullo comprende l'uso della radiofrequenza, di onde sonore e luminose come mezzo di trasmissione. Il business plan originario, presentato agli investitori nel 1969, prevedeva l'applicazione di questi dispositivi nei seguenti settori: trasporti (identificazione delle vetture, sistemi doganali automatici, targhe elettroniche, segnali elettronici, instradamento del traffico, monitoraggio delle prestazioni dei veicoli), bancario (libretti degli assegni elettronici, carte di credito elettroniche), sicurezza (identificazione del personale, cancelli automatici, sorveglianza) e sanit\u00e0 (identificazione, storia clinica dei pazienti).\nNel 1973 Steven Depp, Alfred Koelle e Robert Freyman organizzarono una storica dimostrazione del funzionamento dei tag RFID a potenza riflessa (backscattering modulato), sia di tipo passivo sia attivo, presso il Los Alamos Scientific Laboratory. Questo sistema portatile funzionava con una frequenza di 915\u00a0MHz e impiegava tag a 12 bit. Questa tecnica \u00e8 impiegata sulla maggior parte dei tag UHF (Ultra High Frequency) e RFID a microonde.\nIl primo brevetto in cui figura la sigla RFID \u00e8 stato depositato da Charles Walton nel 1983, brevetto USA 4.384.288, ma in realt\u00e0 la tecnologia \u00e8 stata depositata nell'agosto del 1973 con il brevetto USA 3.752.960, da allora ne sono stati registrati altri quasi 4 000 (2011). La procedura di riconoscimento automatico (Auto ID) si \u00e8 successivamente sviluppata in altri settori: industriale, automobilistico, medico, e-Government (vedi passaporti, carte d'identit\u00e0, ecc.), commercio (moneta elettronica come biglietti per i trasporti, ecc.). Altri esempi sono da quello di acquisto e distribuzione di servizi logistici a quello industriale, manifatturiero, metalmeccanico, domotico, ecc.\nCaratteristiche.\nNello specifico un sistema RFID \u00e8 costituito da tre elementi fondamentali:\nL'elemento principale che caratterizza un sistema RFID \u00e8 l'etichetta RFID o transponder o \"tag\", che \u00e8 costituito da:\nRFID \"tag\" o transponder o etichetta.\nIl \"tag\" o trasponder o etichetta \u00e8 un dispositivo elettronico composto da un chip e un'antenna RF montati su un \"substrato\" che ha anche il compito di sostenerli. Il chip (grande pochi millimetri) \u00e8 la parte \"intelligente\" costituita da una memoria non volatile (tipicamente EEPROM o FRAM, quest'ultima pi\u00f9 costosa ma tecnologicamente pi\u00f9 avanzata) e un codice in genere univoco (UID), il quale viene trasmesso tramite l'antenna RF (la spira risonante o circuito di trasmissione del segnale wireless) all'apparato lettore che legger\u00e0 i dati ricevuti o li aggiorner\u00e0.\nL'antenna riceve un segnale, che tramite il principio della induzione \u00e8 trasformato in energia elettrica per alimentare il microchip. Il chip cos\u00ec attivato trasmette i dati in esso contenuti tramite l'antenna (circuito di trasmissione del segnale) all'apparato che riceve i dati. I \"tag\" attivi invece sono alimentati da una piccola batteria interna (RFID attivi). Transponder e antenna sono inseriti in un supporto che caratterizza l'uso specifico di ognuno di questi oggetti.\n\u00c8 possibile realizzare RFID in infiniti formati: inseriti in etichette del tutto simili a quelle normalmente utilizzate nei capi di abbigliamento, sotto forma di adesivi da applicare sulle confezioni di cartone dei prodotti, o all'interno di tessere formato carta di credito, ma anche piccolissimi. Per accedere alle informazioni contenute nell'etichetta \u00e8 necessario un lettore fisso o portatile. Il vantaggio offerto da questo tipo di tecnologia rispetto ai sistemi di identificazione pi\u00f9 utilizzati (codici a barre e lettori a banda magnetica), \u00e8 che il lettore non ha bisogno di avere la visibilit\u00e0 ottica rispetto all'etichetta e funziona in tempi estremamente ridotti (circa 1 decimo di secondo), ma per esempio in UHF possono essere anche letti fino a 8-10 m.\nL'etichetta RFID pu\u00f2 essere attiva, passiva, semi-passiva o semi-attiva.\nEtichetta RFID passiva.\nAl passaggio di un lettore che emette un segnale radio a frequenze basse o medie o di alcuni gigahertz (sotto le diverse bande usate), la radiofrequenza attiva il microchip e gli fornisce l'energia necessaria a rispondere al lettore, ritrasmettendogli un segnale contenente le informazioni memorizzate nel chip, ma che pu\u00f2 anche scrivere dati sul \"tag\".\nEtichetta RFID attiva.\nL'etichetta dispone di una o pi\u00f9 antenne per inviare il segnale di lettura e ricevere le risposte anche su frequenze diverse, una batteria di alimentazione e uno o pi\u00f9 transponder/\"tag\" RFID. L'etichetta pu\u00f2 anche contenere sensori. In genere le etichette attive hanno distanze operative maggiori di quelle passive, arrivando fino a 200\u00a0m.\nEtichetta RFID semi-passiva.\nL'etichetta semi-passiva \u00e8 dotata di batteria, usata solo per alimentare il microchip o apparati ausiliari (sensori) ma non per alimentare un trasmettitore; in trasmissione questa etichetta si comporta come una RFID passiva.\nEtichetta RFID semi-attiva.\nL'etichetta semi-attiva \u00e8 dotata di batteria che alimenta il chip e il trasmettitore; per risparmiare energia l'etichetta RFID \u00e8 di solito disattiva e viene attivata tramite un ricevitore con tecnologia dei \"tag\" passivi. In assenza di interrogazioni il \"tag\" pu\u00f2 operare per tempi lunghi.\nLettore RFID.\nIl lettore emette un campo elettromagnetico/elettrico che tramite il processo della induzione genera nell'antenna del \"tag\" una corrente che alimenta il chip. Il chip cos\u00ec alimentato comunica tutte le sue informazioni che vengono irradiate tramite l'antenna verso il lettore. Il lettore pu\u00f2 anche scrivere i dati sul \"tag\".\nTipi di \"tag\" RFID.\nEsistono numerosi tipi di \"tag\" RFID, alcuni dei quali normati da standard ISO e bande di frequenza operative ben definite che si possono riassumere brevemente in queste sotto:\nI \"tag\" LF (125/134\u00a0kHz) e HF (13,56\u00a0MHz) sono previsti dalle norme ISO come passivi (senza batterie) mentre per i \"tag\" RFID UHF e Ultrawide band (UWB) esistono attivi, semi-attivi e passivi.\nModalit\u00e0 read-only e read/write.\nLa modalit\u00e0 \"read-only\" consente di utilizzare la tecnologia RFID in sostituzione del codice a barre sfruttando i seguenti vantaggi:\nI \"tag\" dotati di memorie non volatili (qualche kilobyte) possono contenere informazioni molto articolate sull'oggetto cui sono associate. La modalit\u00e0 \"read/write\" permette non solo una trasmissione di informazioni ma un loro aggiornamento sul chip. Il \"tag\" diventa un sistema di identificazione che pu\u00f2 tenere traccia della storia di un prodotto.\nAlcuni vantaggi di questa modalit\u00e0 sono costituiti dalla possibilit\u00e0 di memorizzare dati relativi agli indici di qualit\u00e0, ai problemi riscontrati e successivamente, dalla semplice lettura del \"tag\", valutare le caratteristiche positive e negative dei prodotti o dei lotti. Nei sistemi industriali particolarmente complessi e operanti in ambienti ostili, la presenza di un \"tag\" con queste modalit\u00e0 pu\u00f2 sostituire sia il network sia la necessit\u00e0 di avere sempre attivo il controllo di un sistema di gestione e in questo modo automatizzare alcuni processi amministrativi o industriali, localizzare in magazzino i differenti modelli, smistare in distribuzione modelli e prodotti in funzione di alcune caratteristiche (prezzo, dimensioni, packaging, ecc.). Questi \"tag\" si rivelano utili anche per generazione automatica di documenti di trasporto e fatture, grazie alla possibilit\u00e0 di leggere contemporaneamente pi\u00f9 codici. Anche la fase di vendita trova vantaggi dall'uso dei \"tag\", sia per realizzare inventari real time all'ingresso e alla vendita del prodotto, sia perch\u00e9 i \"tag\" possono essere utilizzati come dispositivi antitaccheggio.\nVantaggi rispetto a codici a barre e bande magnetiche.\nLa tecnologia RFID ha alcuni vantaggi semplici rispetto alle tradizionali tecnologie dei codici a barre e delle bande magnetiche:\nApplicazioni.\nDiversi i campi di applicazione della tecnologia. In particolare i campi di adozione principali esistenti sono:\nPassaporto.\nI \"tag\" RFID sono utilizzati in passaporti in diversi paesi. Il primo paese ad adottare i passaporti con RFID (\"e-passports\") \u00e8 stato il governo malese nel 1998. In tale passaporto, il chip contiene, oltre alle informazioni dell'intestatario del passaporto, anche la storia dell'utilizzo (data, giorno e luoghi) per tutte le entrate e uscite dal paese.\nAnche il Governo italiano ha adottato tale standard, i nuovi passaporti sono disponibili dal 26 ottobre 2006. Lo standard per il passaporto RFID \u00e8 stato definito dalla \"International Civil Aviation Organization\" (ICAO) ed \u00e8 descritto nel documento ICAO numero 9303, parte 1, volumi 1 e 2 (6\u00aa edizione, 2006). ICAO definisce i chip RFID ISO 14443 nei passaporti come \"circuiti integrati contactless\". Lo standard ICAO richiede che i passaporti RFID siano identificabili da un logo standard di riconoscimento sulla copertina.\nI \"tag\" RFID sono utilizzati nei nuovi passaporti britannici e statunitensi dal 2006. Gli Stati Uniti hanno emesso 10 milioni di passaporti nel 2005 e le aspettative sono per 13 milioni nel 2006. I chip memorizzeranno le stesse informazioni stampate nel passaporto e includeranno anche una fotografia digitale del proprietario. I passaporti conterranno anche una sottile membrana metallica al fine di rendere difficile le letture non autorizzate (skimming) quando il passaporto \u00e8 chiuso.\nMonetica.\nVisa, Mastercard e American Express stanno lanciando nuove carte di credito che per sicurezza, velocit\u00e0 e flessibilit\u00e0 superano le tradizionali Chip Card. Oltre 10 milioni di americani, giapponesi e inglesi stanno usando, su base regionale, tali soluzioni. A New York \u00e8 possibile pagare il biglietto della metropolitana con tali soluzioni. In Italia ci sono diversi progetti pilota tra cui: Postepay Postemobile, che implementa il PayPass di Mastercard, TellCard, una prepagata del Credito Valtellinese con il payWave di Visa, e IntesaSanpaolo di Torino e ATA Hotel (che gi\u00e0 gestisce con tale tecnologia due dei pi\u00f9 importanti villaggi: Tanka Village e i Giardini di Naxos).\nLa tecnologia utilizzata \u00e8 un \"tag\" 13,56\u00a0MHz ISO 14443. In questo ambito sono attese le principali applicazioni futuribili di Near Field Communication (NFC) che prevedono l'associazione di un telefono NFC-enabled (ovvero con un sistema RFID read/write incorporato) che permetter\u00e0 di effettuare transazioni di monetica o accedere a servizi.\nBigliettazione elettronica.\nUno degli ambiti di maggiore applicazione planetaria delle soluzioni \"contactless\" RFID \u00e8 data dai sistemi di bigliettazione elettronica. Le maggiori citt\u00e0 europee (Imob) utilizzano smart card contactless con tecnologia RFID per permettere l'accesso ai mezzi di superficie e metropolitana.\nLe tecnologie pi\u00f9 usate fanno riferimento allo standard ISO 14443 (come la tecnologia Mifare e la tecnologia Calypso), o allo standard ISO 15693. Anche i sistemi di accesso degli impianti di risalita sulle piste da sci, sono ormai quasi tutti basati su soluzioni \"contactless\" RFID. Grazie a questa tecnologia, i siti web di alcune societ\u00e0 di gestione degli impianti consentono all'utilizzatore, a fine giornata, di ottenere un riepilogo degli impianti utilizzati e dei chilometri di pista percorsi.\nLogistica magazzini.\nIdentificare ogni contenitore e ogni scaffale di magazzino con \"tag\" riduce gli errori nei prelievi e fornisce una identificazione certa dell'item (in funzione delle entit\u00e0 controllate si parla di \"Item Tagging\" (oggetto unico) o \"Box Tagging\". Non \u00e8 necessario aprire gli imballaggi per verificare il contenuto cercando il codice a barre, cos\u00ec come non \u00e8 pi\u00f9 necessario effettuare il conteggio manuale per la verifica dell'inventario fisico. Con una serie di scansioni a distanza \u00e8 possibile identificare e verificare la presenza di specifici oggetti in magazzino.\nInfatti la tecnologia permette di leggere contemporaneamente pi\u00f9 etichette (\"tag\") in generale fino a 100 in contemporanea. La tecnologia permette di conoscere in tempo reale le giacenze di magazzino, riordinare i capi esauriti (in tempo reale). La tecnologia utilizzata \u00e8 un \"tag\" 860-960\u00a0MHz ISO 18000-6 a seconda dei continenti ci sono bande di frequenze diverse e potenze massime dei lettori diverse e ben normate.\nLogistica trasporti.\nIn questo caso i \"tag\" vengono applicati sia sugli oggetti (scatole, pallet, ecc.) da trasportare, sia sui mezzi di trasporto (vagoni, automobili, ecc.). In Italia, Francia e in Giappone sono gi\u00e0 funzionanti milioni di tessere RFID che permettono ai pendolari di utilizzare diversi tipi di trasporto con le diverse forme di abbonamento. Un'altra applicazione della tecnologia RFID \u00e8 in sostituzione del codice a barre come identificativo sui bagagli in aeroporto permettendo un maggiore \"tasso di lettura\" e minor errore lungo gli scivoli di smistamento (35% di miglioramento dell'efficienza presso l'aeroporto di Dallas).\nI sistemi RFID contribuiscono a migliorare la qualit\u00e0 dei sistemi di identificazione del mezzo di trasporto (l'esempio pi\u00f9 comune \u00e8 il Telepass) in termini di efficienza e servizio. Bisogna dire che spesso queste tecnologie sono state utilizzate per \"tracciare\" l'utente del mezzo, che perde cos\u00ec la privacy, propria dei tradizionali mezzi di pagamento. La tecnologia utilizzata sono \"tag\" ad alta frequenza &gt;2,5\u00a0GHz.\nControllo presenze e accessi.\nL'RFID \u00e8 una valida alternativa sia alle tecnologie di personal identification tradizionali (badge, tesserini, ecc.), sia alle tecnologie di \"strong authentication\" basate sul riconoscimento degli attributi biometrici di un individuo. A differenza di tali tecnologie non richiede contatto visivo per l'identificazione e permette il riconoscimento anche \"a distanza\". L'identificazione tramite RFID oltre a rendere pi\u00f9 agile l'impiego di varchi motorizzati, distinguere gli ingressi dalle uscite e verificare automaticamente l'elenco delle presenze all'interno di una determinata zona, permette l'avvio o l'arresto di un PC a seconda che il proprietario si trovi o meno nelle vicinanze.\nI \"tag\" possono essere stampati o inseriti in oggetti di forma diversa, come ad esempio un badge identificativo e, quindi, personalizzati con stampe di immagini, scritte, loghi, fotografie e codici a barre. Possono essere registrate informazioni come: dati anagrafici, foto di riconoscimento, data e ora di transito, verso di transito e altre informazioni. La tecnologia utilizzata \u00e8 un \"tag\" 125\u00a0kHz o 13,56\u00a0MHz ISO 14443 o ISO 15693.\nIn alcuni casi \u00e8 ipotizzabile che si permetta il funzionamento di una macchina o apparecchiatura solo in presenza di operatori di macchina (es. una pressa o una TAC o semplici ascensori). Tali apparecchiature possono richiedere particolari procedure per assicurare la sicurezza delle persone o della macchina stessa impedendo a non autorizzati il loro utilizzo o arrestare il suo funzionamento se nell'area non sia presente un operatore autorizzato.\nTracciamento pratiche.\nL'applicazione di una etichetta RFID a ogni pratica consente di automatizzare la loro ricerca negli archivi cartacei, di effettuare automaticamente la registrazione del prelievo/restituzione e di mantenere traccia dei vari spostamenti tra uffici e depositi. Applicare un \"tag\" RFID su una pratica significa poterne gestire gli spostamenti, e quindi poterne gestire il \"workflow\". Un sistema del genere mira all'ottimizzazione della gestione delle pratiche negli uffici, poich\u00e9 \u00e8 possibile stabilire quanto tempo una pratica rimane ferma su una scrivania (ad esempio adoperando delle vaschette porta-documenti che contengono al loro interno un'antenna). Il Laboratorio RFId dell'Universit\u00e0 degli Studi di Messina ha realizzato un'applicazione per la tracciabilit\u00e0 delle pratiche che \u00e8 in uso presso gli uffici del rettorato. Si dovr\u00e0 aspettare l'intervento del garante per sapere quanto questo tipo di intervento sia compatibile col diritto del lavoro.\nAssistenza e manutenzione.\nInteressante \u00e8 l'applicazione di sistemi RFID nella manutenzione degli impianti. Un esempio \u00e8 quello delle aziende petrolchimiche dove si devono effettuare manutenzione sulle valvole. Con una semplice lettura del \"tag\" applicato direttamente sulle valvole sar\u00e0 possibile ottenere la storia delle manutenzioni e riparazioni della specifica valvola.\nIdentificazione degli animali.\nRispetto agli altri metodi utilizzati per l'identificazione degli animali (marchiatura sull'orecchio, tatuaggio, passaporto cartaceo), con l'applicazione dei \"tag\" tutte le informazioni necessarie sono residenti anche sui capi di bestiame e, grazie all'emissione di onde elettromagnetiche a bassa frequenza del tutto innocue, risultano accessibili ovunque si trovi l'animale. Le etichette possono contenere le informazioni indispensabili a garantire la qualit\u00e0 del capo, come ad esempio:\nBiblioteche - rilevazione patrimonio librario e movimento libri.\nApplicando i \"tag\" sui beni delle biblioteche (libri, video, CD, audio, ecc.) \u00e8 possibile rilevare a distanza le informazioni in esso contenute (tipo di bene, descrizione, numero inventario, rappresentazioni fotografica, ecc.), consentendo di amministrare i beni in dotazione con estrema facilit\u00e0 ed efficacia. La tecnologia RFID presenta vantaggi anche nelle operazioni di attivazione di un prestito e restituzione alla biblioteca, grazie alla presenza di stazioni self service estremamente facili da usare.\nEsempio: prestito e restituzione di libri. Dopo aver prelevato dagli scaffali i libri da prendere in prestito, l'utente deve avvicinarsi alla postazione e appoggiarli sul piano di rilevazione assieme alla tessera della biblioteca. Gli oggetti vengono rilevati e la transazione viene automaticamente registrata. Alla restituzione dei libri, l'utente dispone i volumi in un apposito cestello, appoggiato su una stazione di lettura. Il sistema rileva il rientro dei libri nella biblioteca e registra tale transazione, quindi legge dal \"tag\" il codice dello scaffale e del ripiano su cui ogni libro deve essere depositato.\nAntitaccheggio.\nIl primo aiuto tecnologico, largamente utilizzato su scala mondiale, \u00e8 arrivato dalla EAS (\"Electronic Article Surveillance\"). Mediante l'applicazione di un piccolo \"tag\" \"chipless\" (senza chip) agli oggetti in vendita, un negozio pu\u00f2 rilevare un eventuale transito non autorizzato di un articolo attraverso un varco. Il varco (composto da antenna) \u00e8 collegato a un dispositivo di segnalazione acustica e visiva. L'EAS tuttavia non permette di rilevare n\u00e9 la tipologia n\u00e9 il numero degli oggetti rilevati.\nRilevazione dei parametri ambientali.\nL'ultima frontiera tecnologica in ambito RFID riguarda l'introduzione di \"tag\" attivi equipaggiati con sensori in grado di rilevare i parametri climatici (temperatura, pressione, umidit\u00e0, ecc.) dell'ambiente in cui sono immersi. Le grandezze rilevate dai sensori vengono memorizzate in un'apposita memoria interna, e l\u00ec permangono fino a quando un operatore, dotato di apposito lettore, non ne esegue lo scarico su un PC palmare. Queste caratteristiche si rivelano strategiche per il monitoraggio dei parametri operativi dei macchinari in particolari realt\u00e0 industriali, dove \u00e8 necessario garantire regimi operativi controllati. I \"tag\", grazie alle ridottissime dimensioni, possono essere collocati in punti \"scomodi\", dove sarebbe difficile portare il cavo necessario ad alimentare un apparecchio di misura, e offrono, a costi decisamente contenuti, una soluzione affidabile e di facile implementazione.\nEsempio nella catena del freddo. Un'applicazione specifica \u00e8 volta a controllare e mantenere la temperatura adeguata dei prodotti lungo tutte le fasi della loro distribuzione (trasporto, immagazzinamento, allocazione presso i punti vendita), fino al momento della loro consegna, al fine di garantirne l'integrit\u00e0 e \"qualit\u00e0\". Questi \"tag\" (13,56\u00a0MHz attivi) incorporano un sensore di temperatura (sia in picco, ovvero se esce dai parametri predefiniti, oppure continuo, monitorando continuamente la temperatura). In questo secondo caso \u00e8 possibile programmare gli intervalli di misurazione della temperatura e memorizzarne i valori, in modo da ottenere un grafico nel tempo oppure identificare il momento (\"time stamp\") in cui il collo ha subito condizioni limite rispetto ai parametri prefissati.\nLa differenza di monitoraggio ha impatto sul costo del \"tag\" che pu\u00f2 variare da \u20ac3,00 a \u20ac5,00 in funzione della memoria necessaria. Essendo \"tag\" ad alto costo, non sono \"a perdere\", quindi occorre valutare il costo della logistica di rientro degli stessi. Grazie all'utilizzo di tali soluzioni si pu\u00f2 monitorare lo stato di conservazione di una sostanza, oppure segnalare eventuali allarmi quando il parametro temperatura non fosse negli intervalli voluti, senza aprire le confezioni che proteggono la sostanza conservata in temperatura e gestendo il dato in via informatica, magari da un sito centrale, dove poter prendere le decisioni del caso:\nMonitoraggio raccolta rifiuti.\nIn Inghilterra, in Australia, e da tempo anche da aziende di raccolta italiane i chip RFID vengono installati nei cassonetti, consentendo la registrazione di dati come il peso di ogni contenitore, e l'identificazione delle zone di appartenenza, cos\u00ec da creare mappe per la valutazione del territorio.\nIn Svizzera nel canton Ticino l'azienda cantonale dei rifiuti (ACR) ha adottato un sistema di pesa automatica e di identificazione della provenienza dei rifiuti al fine di meglio ripartire le spese di discarica locali; viene applicato come una etichetta a perdere sui sacchi della raccolta dei rifiuti, per monitorare la quantit\u00e0 dei rifiuti per applicazione della tariffa puntuale (tanto produci tanto paghi). Quindi permette di contare i sacchi (quindi non il peso) di ogni cittadino e in seguito determinare la tariffa.\nCamerini virtuali.\nPaxar, una suddivisione di Avery Dennison, ha introdotto la tecnologia RFID per creare dei camerini virtuali dove il cliente pu\u00f2 \"far indossare\" i vestiti sull'immagine del proprio corpo ottenuta con tecnologia RFID e cos\u00ec verificare l'effetto e la vestibilit\u00e0.\nSistemi antintrusione.\nI tag Rfid vengono utilizzati da diversi anni per gestire le attivazioni e le disattivazioni dei sistemi di allarme previa autenticazione, ovvero fungere da riconoscimento del titolare e agire di conseguenza. Rispetto ai telecomandi standard, i tag Rfid non necessitano della sostituzione periodica delle batterie e hanno il vantaggio di essere pi\u00f9 sicuri in quanto difficili da copiare.\nNFC (Near Field Communication).\nUno degli ultimi standard in rapida evoluzione, che opera nella banda HF 13,56\u00a0MHz (valida in tutto il mondo) e per interazioni a corto raggio (&lt;10\u00a0cm) e con velocit\u00e0 massima di trasmissione dati di 424\u00a0kbit/s.\nRFID Privacy e Security.\nL'impatto che potenzialmente tale tecnologia potrebbe avere sulla privacy delle persone nel momento in cui avesse un livello di pervasivit\u00e0 all'interno della comunit\u00e0 sociale \u00e8 stata la motivazione che ha spinto il Garante della Privacy ad avviare una consultazione pubblica e successivamente a definire le regole per l'utilizzo di sistemi RFID con un provvedimento del 9 marzo 2005.\nLe preoccupazioni principali riguardo alla possibilit\u00e0 che la tecnologia RFID possa essere utilizzata per violare la privacy del possessore degli oggetti taggati sono fondamentalmente riassunte nei seguenti elementi:\nIl primo punto \u00e8 al momento allo studio in molte legislazioni, ma emerge un quadro univoco sulla necessit\u00e0 che i clienti siano informati dell'esistenza del \"tag\", che i \"tag\" possano essere disattivati \u2014 tramite una funzionalit\u00e0 specifica dei \"tag\" stessi \u2014 con la possibilit\u00e0 per gli utenti di verificarne la disattivazione, e che i \"tag\" possano essere rimossi.\nIl secondo punto riguarda le informazioni contenute nei \"tag\". Nel caso di prodotti di largo consumo le informazioni nei \"tag\" sono codificate secondo EPC Gen2, ovvero il \"tag\" sui prodotti contiene solo un indicativo seriale. La presenza di un indicativo seriale pu\u00f2 comunque porre problemi di privacy, come notato in altre tecnologie gi\u00e0 presenti. \u00c8 possibile che un malintenzionato possa leggere a distanza (modesta) i codici dei \"tag\" dei prodotti acquistati da una persona, e possa quindi ricostruire le abitudini di consumo di ciascuna famiglia. Va notato tuttavia che ci\u00f2 pu\u00f2 avvenire anche esaminando i carrelli degli acquisti, accedendo al database delle tessere di fedelt\u00e0, esaminando la spazzatura (come fanno le aziende di analisi dati di mercato), ecc.\nIl terzo punto riguarda la possibilit\u00e0 di associare una persona a un prodotto. Cos\u00ec come avviene per i telefoni cellulari, un \"tag\" non identifica direttamente una persona; \u00e8 necessario infatti disporre di un ulteriore accesso al database che associa gli identificativi dei \"tag\" alle persone, come ad esempio il database delle tessere fedelt\u00e0 dei supermercati o degli abbonati dell'operatore telefonico, il che complica ulteriormente le cose visto anche che la suddetta associazione e relativo database in molte applicazioni non esiste.\nIl problema della privacy, intesa come \"tracking\" dell'individuo, a un'analisi pi\u00f9 approfondita risulterebbe quindi in gran parte sopravvalutato risultando pi\u00f9 una vulnerabilit\u00e0 a livello teorico che non a livello pratico, in quanto sussiste solo in presenza di \"tag\" che contengano a bordo informazioni personali che potrebbero essere dunque soggette a letture \"non autorizzate\" da parte di terze parti per finalit\u00e0 diverse da quelle originarie.\nIn generale infatti la lettura di un \"tag\" su un capo a fini di inventario \u00e8 identica (trattandosi di soluzioni a breve raggio) a quella di un codice a barre e quindi non contiene alcuna informazione utile sull'identit\u00e0 del possessore, mentre diverso \u00e8 il discorso per i chip che contengono informazioni personali quali quelle contenute nel passaporto elettronico e nella tessera del servizio sanitario di alcune regioni italiane.\nIn particolare, questi ultimi due casi sono di sicura attualit\u00e0 alla luce del fatto che le architetture RFID nel campo dei servizi (es. passaporto elettronico, chip biomedico) sono gi\u00e0 una realt\u00e0 comportando effettivamente nuovi problemi e rischi legati alla privacy dei cittadini in generale (rischio di geolocalizzazione in tempo reale e remota, accesso a dati personali, indagini di mercato, ecc.).\nAnche per i chip biomedici sottocutanei vale un discorso analogo. Tali chip servono per memorizzare talune informazioni di un paziente e permettere, in caso di ricovero in emergenza, di attingere alla storia del paziente. Sono informazioni personali e il chip viene impiantato su richiesta dell'interessato. Alcuni Stati USA hanno approvato legislazioni preventive per vietare l'impianto di dispositivi sottocutanei senza consenso esplicito della persona.\nIn Italia l'uso degli RFID (e anche dei prodotti sottocutanei per umani) \u00e8 regolamentato dal 2005 dalla normativa del Garante della Privacy salvo casi eccezionali autorizzati dal Garante stesso per specifici individui per ragioni di tutela della vita degli specifici pazienti interessati. Il problema della privacy \u00e8 dunque di inferiore urgenza nel settore della logistica: EPC Gen2 prevede che i \"tag\" contengano solamente un unico codice ovvero un numero di serie.\nUn'altra limitazione agli attacchi alla privacy viene direttamente dalla distanza di copertura degli RFID. Le distanze di lettura in generale dipendono fortemente dalle condizioni ambientali e dalle tecnologie utilizzate: in linea teorica \u00e8 possibile l'identificazione a migliaia di metri di distanza, ma le normative degli standard prevedono alcune misure tipo:\nVa rilevato che trattandosi di campi elettromagnetici, vale per l'RFID quanto avviene per il Wi-Fi: sebbene in casi eccezionali e limite si possano fare sistemi Wi-Fi che in condizioni controllate effettuano collegamenti di chilometri, le condizioni ambientali tipiche limitano le distanze a poche decine di metri. Analogamente per RFID, le condizioni ambientali tipiche limitano le distanze a pochi centimetri per i \"tag\" a 13,56\u00a0MHz e pochi metri per i \"tag\" UHF. Per attacchi alla privacy quali il \"tracking\" della persona, in virt\u00f9 della comunicazione di breve distanza, sarebbe dunque necessario un numero enorme di lettori sparsi su un territorio con relativi costi esorbitanti.\nI \"tag\" UHF sono inoltre molto limitati in presenza di liquidi; poich\u00e9 il corpo umano \u00e8 composto al 70% da liquidi, l'ipotesi di utilizzarli in forma cutanea o sottocutanea per il controllo degli spostamenti di una persona (p.e. pedinamenti) \u00e8 poco efficace - ma non impossibile - anche disponendo di risorse elevate.\nVale la pena di osservare che il campo visivo assicura migliori distanze e accuratezza di lettura per i pedinamenti, e che le forze dell'ordine \u2014 se incaricate dall'autorit\u00e0 giudiziaria \u2014 possono accedere ben pi\u00f9 facilmente ai dati degli operatori di telefonia mobile per seguire gli spostamenti di persone ricercate o soggette a indagine mediante la triangolazione GSM delle celle radio.\nIl problema della privacy \u00e8 stato per\u00f2 rielaborato come possibile fonte di tracciabilit\u00e0 una volta nota l'identit\u00e0 della persona (ad esempio dopo un pagamento elettronico) anche se presupporrebbe comunque l'uso di lettori sparsi sul territorio e l'accesso a un database o per indagini di mercato sui consumi delle singole persone tracciate al momento del pagamento elettronico.\nL'annuncio dell'utilizzo della tecnologia RFID ha generato nel tempo opinioni diverse tra i consumatori in materia di privacy. Nel 2003, a seguito dell'annuncio di Benetton dell'intenzione di usare \"tag\" RFID per la filiera logistica, negli Stati Uniti \u00e8 stata lanciata una campagna di boicottaggio dei prodotti Benetton. Dal 2006, la catena The Gap ha introdotto sui propri prodotti etichette RFID e apparentemente nessun boicottaggio \u00e8 stato lanciato.\nUna particolare attenzione meriterebbe invece, sempre a livello teorico, la sicurezza ovvero la confidenzialit\u00e0 dei dati scambiati ovvero i \"product code\": poich\u00e9 tali tecnologie sono molto diffuse in ambito commerciale come identificatori di prodotti (catene produttive e gestione di magazzino), la violazione della segretezza della comunicazione, ovvero dei dati relativi all'oggetto, costituisce un \u2018rischio di business\u2019 non trascurabile per l'azienda stessa con potenziali rilevanti danni economici all'attivit\u00e0 produttiva e commerciale e allo stesso tempo un potenziale guadagno economico-finanziario per i competitor dell'azienda attraverso la possibile vendita dei dati al mercato nero. Varie forme di protezione tramite protocolli crittografici pi\u00f9 o meno complessi sono stati allora proposti in ambito di ricerca e alcune gi\u00e0 attive negli standard ISO/IEC o EPCGlobal per far fronte a questo problema di sicurezza.\nNel mondo.\nPur essendo le normative a livello mondiale disomogenee e ancora prive di standardizzazioni, nel 2011 l'Unione europea ha stabilito le linee guida da adottare per i produttori di sistemi RFID, ottenendo risultati in linea con le attuali normative anche in tema di \"privacy\".\nItalia.\nLa banda di operativit\u00e0 della tecnologia ISO 18000, a differenza degli Stati Uniti, opera su una banda assegnata al Ministero della difesa. Di conseguenza, l'adozione di tale tecnologia risulta essere limitata agli scopi prototipali. La banda di operativit\u00e0 dei \"tag\" 13,56\u00a0MHz \u00e8 invece libera. \nIl decreto del ministero delle comunicazioni del 12 luglio 2007, grazie alla collaborazione del Ministero della Difesa, che impegna la banda UHF per alcuni ponti radio a uso militare, il Ministero delle comunicazioni ha liberalizzato le frequenze UHF comprese fra 865 e 868\u00a0MHz per le applicazioni RFID (\"Radio Frequency IDentification\") a uso civile. Il decreto permette l'installazione di apparati - sia \"indoor\" sia \"outdoor\" - con una potenza di 2 watt, espandibile a 4 watt con particolari tipi di antenna. Il problema della \"privacy\" sussiste nella misura in cui i contenuti dei \"tag\" contengano informazioni personali, senza adottare le misure minime di sicurezza prescritte dalla legge (anonimizzazione, protezione dell'accesso, cifratura, ecc.). Concettualmente, un \"tag\" \u00e8 assimilabile a una chiavetta USB leggibile a breve distanza, in alcuni casi senza un atto consapevole. Se il supporto non \u00e8 protetto da \"password\" di accesso ai dati, se i dati contengono informazioni personali e se queste informazioni sono in chiaro, ovviamente il problema si pone."}
{"id": "1223548", "revid": "1718925", "url": "https://it.wikipedia.org/wiki?curid=1223548", "title": "Palazzo del Popolo (Todi)", "text": "Il palazzo del Popolo \u00e8 il Municipio cittadino, sito a piazza del Popolo, a Todi (PG), in Umbria.\nRappresenta un notevole esempio dello stile lombardo-gotico della regione.\nStoria e descrizione.\nNel 1213 venne ampliato verso la piazza mentre nel 1228 venne unificato con l'adiacente palazzo del Capitano ed alzato di un piano.\nL'edificio \u00e8 stato oggetto alla fine del XIX secolo di interventi di restauro diretti da Giuseppe Sacconi e Getulio Ceci che hanno portato alla creazione della merlatura sovrastante la struttura.\nLa facciata ha a piano terra un portico di modesta altezza mentre negli altri due piani sono siti due ordini di polifere.\nLa torre campanaria \u00e8 del 1523.\nI due edifici sono sede del municipio e del museo civico."}
{"id": "1223552", "revid": "167080", "url": "https://it.wikipedia.org/wiki?curid=1223552", "title": "Arte tardo-antica", "text": ""}
{"id": "1223553", "revid": "119338102", "url": "https://it.wikipedia.org/wiki?curid=1223553", "title": "Moplen", "text": "Moplen \u00e8 il marchio registrato di una materia plastica, il polipropilene isotattico (indicato chimicamente con la sigla PP-H), ottenuta tramite reazione di polimerizzazione a partire dal propilene.\nTale materiale \u00e8 da considerarsi profondamente innovativo perch\u00e9, sia per le sue caratteristiche di resistenza meccanica, sia per l'economicit\u00e0 di lavorazione, rivoluzion\u00f2 l'industria dei materiali termoplastici.\nIl moplen \u00e8, ancora oggi, una delle materie termoplastiche pi\u00f9 utilizzate nell'industria, largamente utilizzato nell'ambito idrosanitario come tubi di scarico e sifoni, e uso casalingo come vasche, secchi, ecc.\nStoria.\nIl polipropilene isotattico fu inventato negli anni cinquanta dal chimico imperiese Giulio Natta. L'invenzione gli valse il Premio Nobel per la chimica del 1963. Il Moplen era prodotto dalla Polymer e dalla Montesud (controllate della Montecatini, poi Montedison). Lo stabilimento di Terni dove si produceva il polipropilene era gestito dalla controllata Polymer, mentre quello di Brindisi era invece gestito dalla controllata Montesud. Nel 1971, la Polymer si fuse poi per incorporazione nella Montefibre, ma il settore fibre Merak e Neofil fu separato da quello della plastica, che si svilupp\u00f2 soprattutto per le \"pellicole trasparenti\" Moplefan usate nel confezionamento dei prodotti alimentari. Dopo complesse vicende societarie, il settore \u00e8 passato alla Basell, formata da BASF e Shell.\nIl Moplen nella cultura di massa.\nAll'epoca era ampiamente pubblicizzato da Gino Bramieri durante \"Carosello\" col tormentone \ne con\nper conto della ditta Montecatini, che deteneva appunto il brevetto della materia plastica adoperata per la fabbricazione di svariate suppellettili per la cucina col rivoluzionario materiale."}
{"id": "1223554", "revid": "729019", "url": "https://it.wikipedia.org/wiki?curid=1223554", "title": "Strada statale 574 del Monte Terminio", "text": "La ex strada statale 574 del Monte Terminio, adesso strada provinciale 574, \u00e8 una strada provinciale italiana che collega i centri abitati che sorgono alle pendici del Monte Terminio.\nStoria.\nIl tracciato originario classificato con Decreto Ministeriale del 20/11/1968 - G.U. 16 del 20/01/1969 terminava in localit\u00e0 Campolaspierto con un'estesa di km 25,950.\nCon Decreto Ministeriale del 26/05/1970 - G.U. 192 del 31/07/1970 la strada venne prolungata da Piano d'Ischia a Montella mentre il tratto terminale da Piano d'Ischia a Campolaspierto \u00e8 stato rinominato strada statale 574 dir. del Monte Terminio.\nPercorso.\nLa strada ha inizio in prossimit\u00e0 dello svincolo \"Serino\" del RA2 Avellino-Salerno, parte della Strada europea E841. Dopo aver attraversato il centro abitato di Serino, inizia a scalare il Monte Terminio raggiungendo il \"Piano di Verteglia\". Da qui inizia a ridiscendere fino ad arrivare al centro abitato di Montella dove si innesta nella ex strada statale 164 delle Croci di Acerno.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Avellino.\nStrada statale 574 dir del Monte Terminio.\nLa ex strada statale 574 dir del Monte Terminio (SS 574 dir), ora \"strada provinciale ex SS 574 dir del Terminio\", \u00e8 una strada provinciale italiana, diramazione della ex SS 574\nLa strada ha inizio dalla SS 574 in localit\u00e0 Piano d'Ischia, per giungere alla Piana di Campolaspierto dove termina in prossimita di un punto di ristoro.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Avellino."}
{"id": "1223559", "revid": "1005847", "url": "https://it.wikipedia.org/wiki?curid=1223559", "title": "Elezioni generali nel Regno Unito del 2005", "text": "Le elezioni generali nel Regno Unito del 2005 si tennero il 5 maggio e videro la vittoria del Partito Laburista di Tony Blair, che fu confermato Primo Ministro; nel 2007 fu sostituito da Gordon Brown, esponente dello stesso partito."}
{"id": "1223565", "revid": "256896", "url": "https://it.wikipedia.org/wiki?curid=1223565", "title": "Jos\u00e9 Pedro Montero", "text": "Fu presidente del Paraguay dal 5 giugno 1919 al 15 agosto 1920.\nLaureato in Medicina nella Universit\u00e0 di Buenos Aires (1904), Montero De Candia torn\u00f2 ad Asunci\u00f3n e lavor\u00f2 come decano e professore della Facolt\u00e0 di Medicina e direttore del Policlinico e della Maternit\u00e0. Entr\u00f2 in politica nel 1910, quando fu eletto deputato. Membro del comitato rivoluzionario di Pilar (1912), dopo la vittoria liberale fu ministro dell'Interno sotto Eduardo Schaerer (1912-1916). Vicepresidente con Manuel Franco, dopo la morte del presidente assunse la presidenza fino alla fine del mandato (1919-1920)."}
{"id": "1223569", "revid": "32102", "url": "https://it.wikipedia.org/wiki?curid=1223569", "title": "Christian Rosenkreutz", "text": ""}
{"id": "1223579", "revid": "36426", "url": "https://it.wikipedia.org/wiki?curid=1223579", "title": "Basilica dei Santi Apostoli (Costantinopoli)", "text": ""}
{"id": "1223581", "revid": "36426", "url": "https://it.wikipedia.org/wiki?curid=1223581", "title": "Inumazione", "text": ""}
{"id": "1223582", "revid": "14480", "url": "https://it.wikipedia.org/wiki?curid=1223582", "title": "Cucchiaino (pesca)", "text": ""}
{"id": "1223584", "revid": "1272592", "url": "https://it.wikipedia.org/wiki?curid=1223584", "title": "San Cristoforo (disambigua)", "text": ""}
{"id": "1223588", "revid": "110157", "url": "https://it.wikipedia.org/wiki?curid=1223588", "title": "Metodo Balanchine", "text": "Il metodo Balanchine \u00e8 una tecnica del balletto sviluppata dal coreografo George Balanchine, uno dei creatori della cosiddetta danza neoclassica. Questa tecnica veniva usata nella compagnia da lui creata insieme a Lincoln Kirstein, il New York City Ballet, e alla School of American Ballet, la scuola da lui appositamente istituita allo scopo di formare danzatori con le qualit\u00e0 di musicalit\u00e0, velocit\u00e0, dinamica e purezza di linee necessarie ad interpretare i suoi balletti. Pi\u00f9 che un metodo di insegnamento vero e proprio dedicato alla formazione dei giovani allievi, come ad esempio il metodo Vaganova, risponde a particolari esigenze tecniche e stilistiche derivanti dall'estetica balanchiniana, e si rivolge quindi esclusivamente al danzatore professionista o comunque di livello avanzato. Dopo la morte di Balanchine, avvenuta nel 1983, la sua tecnica ha continuato a diffondersi in tutto il mondo.\nPrincipi ispiratori.\nQuesta particolare tecnica obbedisce a principi ispiratori evidenti nelle coreografie di Balanchine:\nElementi tecnici peculiari.\nDiversi particolari tecnici basilari sono stati rivisitati, e costituiscono oggetto di esercizi specifici, ribaditi in ogni forma:\nInsegnamento.\nIl metodo Balanchine \u00e8 insegnato alla School of American Ballet, l'Accademia ufficiale del New York City Ballet e in molte altre scuole e compagnie degli Stati Uniti, grazie all'opera di diffusione degli ex ballerini di Balanchine (Miami City Ballet diretta da Ed Villella, Ballet Chicago Studio Company diretta da Daniel Duell, Suzanne Farrell Ballet di Washington, Pacific Northwest Ballet di Seattle, diretta da Peter Boal). Violette Verdy, Merrill Ashley, Patricia Neary, Patricia Wilde, Jillana, Nanette Glushak, Barbara Walczak, Una Kai e Jacques D'Amboise, fra tanti altri, proseguono la diffusione del metodo in tutto il mondo.\nSull'argomento, Suki Schorer, che \u00e8 stata scelta da Balanchine come sua assistente, e che lo ha aiutato nella sua attivit\u00e0 didattica per circa ventiquattro anni, ha scritto un esauriente trattato \"Suki Schorer e la tecnica Balanchine\" edito da Gremese."}
{"id": "1223594", "revid": "320578", "url": "https://it.wikipedia.org/wiki?curid=1223594", "title": "Welcome to the NHK!", "text": ""}
{"id": "1223596", "revid": "125469243", "url": "https://it.wikipedia.org/wiki?curid=1223596", "title": "Tritium Calcio 1908", "text": "L'A.S.D. Tritium Calcio 1908, meglio nota come Tritium, \u00e8 una societ\u00e0 calcistica italiana con sede nel comune di Trezzo sull'Adda, nella citt\u00e0 metropolitana di Milano. Milita in Serie D, la quarta divisione del campionato italiano.\nFondata nel 1908, ha assunto il corrente assetto societario nel 2014, allorch\u00e9 la previgente Tritium Calcio 1908 S.r.l. (esclusa nel 2013 dalla Lega Pro Prima Divisione per irregolarit\u00e0 finanziarie ed infrastrutturali) venne dichiarata fallita ed estromessa dal campionato di Promozione in cui militava: la tradizione sportiva pass\u00f2 quindi nelle mani di un nuovo soggetto societario, che nell'estate 2016, dopo due stagioni di attivit\u00e0 con il solo settore giovanile, ha ricostituito una prima squadra ed \u00e8 ripartita dal campionato lombardo di Prima Categoria.\nI migliori successi ottenuti dal club sono costituiti dalla propria partecipazione a tre campionati professionistici di cui due nel terzo livello nazionale, ove il miglior risultato \u00e8 costituito da un dodicesimo posto. Nel suo palmar\u00e8s la squadra pu\u00f2 vantare a livello nazionale la conquista di una Supercoppa di Lega di Seconda Divisione.\nStoria.\nGli albori (1908-1945).\nNel 1908 l'iniziativa di alcuni studenti trezzesi porta alla fondazione della \"Societ\u00e0 Ginnastica Tritium\", polisportiva dedita al calcio nei mesi invernali e all'organizzazione di regate in riva all'Adda ed altre manifestazioni sportive nei mesi estivi. La ragione sociale venne tratta dal sostantivo \"Tritium\" o \"Trizium\" (pronuncia IPA ['Tritsjum]), ovvero il nome latino della citt\u00e0 di Trezzo. Come colori sociali vennero fin da subito adottati il bianco e l'azzurro.\nDopo aver sospeso l'attivit\u00e0 durante la prima guerra mondiale, nel 1925 il sodalizio cambia denominazione in Societ\u00e0 Sportiva Tritium affiliandosi al neocostituito Comitato U.L.I.C. Brianteo con sede a Monza. Il primo campionato F.I.G.C. ufficiale disputato dal club fu quello di Terza Divisione 1927-28 (quinto livello). Nel corso degli anni 1930 e 1940 la societ\u00e0 disput\u00f2 i campionati regionali lombardi, senza mai riuscire a raggiungere le divisioni nazionali.\nIl secondo dopoguerra (1945-1975).\nIl 4 luglio 1945 rinasce la Tritium: viene chiuso il capitolo del periodo fascista in cui la societ\u00e0 aveva cambiato denominazione in Fascio Giovanile di Combattimento Trezzo (ora mutata in Associazione Sportiva Trezzese). Da questa stagione in poi la societ\u00e0 assumer\u00e0 inoltre i colori sociali bianco e azzurro.\nNel 1971 la societ\u00e0 conquista la Coppa Lombardia in finale contro la Vimercatese per 2-1, mentre in campionato arriva seconda in Prima Categoria dietro la Fulgor di Canonica d'Adda.\nGli anni della Serie D (1975-1979).\nNel 1976 i trezzesi conquistano la promozione in Serie D.\nL'avvio dell'avventura tra i semi-pro inizia nel migliori dei modi, tanto che alla fine della stagione 1976-77 la Tritium si piazza al 9\u00ba posto, alle spalle delle ben pi\u00f9 quotate Caratese e Fanfulla.\nLa stagione successiva (1977-78) migliora i risultati, piazzandosi al 7\u00ba posto, un gradino pi\u00f9 in alto del Chievo. Non riesce nuovamente l'impresa l'anno dopo: al termine della stagione 1978-79 la Tritium si classifica al 15\u00ba posto nel girone B e viene retrocessa in Promozione.\nIl declino e la rinascita (1979-2003).\nCon la retrocessione dalla serie D si aprir\u00e0 un periodo di crisi soprattutto economica per i colori biancazzurri che culminer\u00e0 nella stagione 1988-89 con la retrocessione in Prima Categoria.\nMa con la retrocessione, la rinascita: nel giro di due anni la Tritium riesce nell'impresa di vincere due campionati consecutivi e di conquistare al termine della stagione 1990-91 l'accesso al campionato di Eccellenza dove per diverse stagioni rimarr\u00e0 ai vertici del massimo campionato lombardo, sfiorando anche la promozione in Serie D senza successo.\nDopodich\u00e9, complice la mancanza di sponsorizzazioni e risorse economiche, porter\u00e0 nel 1997 alla retrocessione in promozione.\nNel 2002 la societ\u00e0 passa nelle mani della famiglia Cereda e di altri imprenditori trezzesi (Mantegazza, Comotti e Ghinzani) che con Ercole Ghezzi otterr\u00e0 il 4 maggio 2003 davanti a 400 tifosi la promozione in Eccellenza a Costa di Mezzate.\nIl ritorno in Serie D (2003-2010).\nDopo un'annata di rodaggio in Eccellenza, nella stagione 2004-05 la formazione trezzese riesce nell'impresa di ritornare in Serie D. Dopo essersi piazzata al secondo posto dietro il Renate, i trezzesi nei play-off, eliminati Sondrio, Usmate e , in finale battono la Nova Colligiana con un 1-1 a San Damiano d'Asti e un perentorio 5-2 in casa in uno stadio gremito da 1600 spettatori. Dopo 26 anni la Tritium ottiene la promozione nel massimo campionato della Lega Nazionale Dilettanti.\nNell'anno di esordio, la formazione bianco azzurra conquista il terzo posto, dietro alla e Palazzolo con conseguente accesso ai play-off. La Tritium elimina e Palazzolo. Nel turno successivo incontra Monterotondo ed Olimpia Celano e chiude al secondo posto perdendo la possibilit\u00e0 di essere ripescata.\nLa stagione 2007-08 \u00e8 quella del centenario. La squadra viene rinforzata e si laurea campione d'inverno con 43 punti, imbattuta e con sette punti di vantaggio dal Como inseguitore. conclude il campionato al secondo posto dietro i lariani. Vince i play-off del girone, ma la corsa si arresta nella fase nazionale pareggiando 2-2 a Bacoli contro la Sibilla Cuma e pareggiando sempre per 2-2 con il Montichiari con la rete decisiva dei bresciani subita al minuto 94.\nDurante l'estate viene battuta nel primo turno di Coppa Italia dalla Pro Sesto. La strada per la C2 sembra essere spianata, ma i grandi ridimensionamenti portano a un modesto sesto posto.\nAnche dal punto di vista societario c'\u00e8 una rivoluzione con la presidenza che passa da Ercole Ghezzi a Osvaldo Zanga.\nNella stagione 2009-2010 la Tritium cambia ancora il presidente da Osvaldo Zanga a Giacomo Luzzana. La squadra si mostra subito come quella \"da battere\" nel girone B della Serie D; i lombardi confermano le aspettative e in inverno prendono il volo, riuscendo a conquistare la promozione in Lega Pro Seconda Divisione (la ex-C2) con ben 5 giornate di anticipo, l'11 aprile 2010.\nL'approdo in Lega Pro (2010-2013).\nNell'estate del 2010, prima della sua prima stagione in Lega Pro Seconda Divisione la S.S. Tritium 1908 cambia denominazione in Tritium Calcio 1908. Nella stagione 2010-2011, alla sua prima apparizione tra i professionisti, la Tritium viene promossa in Lega Pro Prima Divisione arrivando prima in classifica dopo la partita dell'8 maggio 2011 contro la Sanremese, vinta per 1-0. Avendo vinto il girone ha avuto accesso alla Supercoppa di Lega di Seconda Divisione, vincendola dopo le partite contro il (vittoria per 1-0) e il Carpi (pareggio per 0-0).\nNella prima stagione in Lega Pro Prima Divisione, sotto la guida di Simone Boldini, la Tritium chiude il girone d'andata a ridosso della zona play-off. Ma nel girone di ritorno un brusco calo porta la squadra a ridosso dei play-out e Boldini \u00e8 esonerato a due giornate dalla fine e sostituito da Roberto Romualdi. La Tritium chiude il campionato a 37 punti, con un solo punto di vantaggio sulla zona play-out.\nNella stagione 2012-2013 la Tritium conclude il campionato in penultima posizione con 20 punti e si gioca i play-out contro il Portogruaro che aveva ottenuto 37 punti in campionato.\nDopo aver pareggiato 1-1 all'andata, la Tritium vince 2-1 fuori casa e ottiene perci\u00f2 la salvezza.\nIl fallimento e la rinascita (2013-2016).\nNell\u2019estate del 2013, dopo tre stagioni di gestione economica discutibile, il presidente Ercole Ghezzi cede una societ\u00e0 indebitata e morosa nei confronti di dipendenti e fornitori. Il 16 luglio 2013 avviene il passaggio di propriet\u00e0 con Domenico Di Conza, con opache garanzie di continuit\u00e0 gi\u00e0 in fase di presentazione. Il neo-proprietario non paga la fidejussione necessaria per iscrivere la squadra alla Lega Pro Prima Divisione, estromettendo la Tritium dai campionati professionistici nazionali. Il 22 agosto seguente il Comitato Regionale Lombardo ufficializza l'iscrizione in soprannumero dei biancazzurri al girone B del campionato di Promozione Lombardia. Dopo una stagione trascorsa in area play-off, la Tritium conclude il campionato al sesto posto, a 3 punti dal Cinisello, senza riuscire a raggiungere gli spareggi. Nella stagione seguente la Tritium, non iscrivendosi a nessun campionato, cessa le attivit\u00e0.\nA maggio del 2014 viene creata una nuova societ\u00e0, denominata \"Associazione Sportiva Dilettantistica Tritium 1908\" (poi ridenominata \"A.S.D. Tritium Calcio 1908\"), operativa con il solo settore giovanile, la quale instaura un rapporto di collaborazione con la Giana Erminio (militante in Lega Pro, che le affida la partecipazione in sua vece ai campionati Esordienti e Pulcini) e l' (squadra di Serie A, con cui si avvia una partnership relativamente alle attivit\u00e0 di base).\nLa ripartenza (2016-).\nNell'estate 2016 l'A.S.D. Tritium Calcio 1908 ricostituisce la prima squadra, affidandola al tecnico Enrico Leoni (poi dimessosi a fine ottobre e sostituito da Giorgio Gigli), e si iscrive al campionato lombardo di Prima Categoria, riallacciandosi cos\u00ec alla tradizione sportiva biancazzurra dopo due stagioni di inattivit\u00e0. La \"nuova Tritium\" vince agevolmente il proprio girone con tre gare d'anticipo sulla fine della stagione regolare, garantendosi l'accesso al campionato di Promozione.\nInizialmente affidata all'allenatore Paolo Rizzi, la Tritium si ripresenta in sesta serie ottenendo quattro vittorie e quattro pareggi nelle prime otto giornate; giudicando insoddisfacente il rendimento della squadra, il 31 ottobre 2017 il direttore sportivo Gianluca Leo decide di cambiare la guida tecnica, chiamando in panchina Marco Sgr\u00f2. La decisione in prospettiva si rivela fruttuosa: dopo aver trascorso la parte centrale del campionato altalenando tra terzo e quarto posto, alla 24\u00aa giornata la Tritium aggancia Paullese e in testa alla classifica. Una settimana dopo, battendo per 2-1 i gialloverdi di Paullo e approfittando del pareggio tra codognesi e Romanengo, la squadra biancazzurra diventa capolista solitaria; infine il 22 aprile 2018, con una giornata di anticipo, conquista la matematica promozione in Eccellenza.\nAnche nella massima divisione regionale la Tritium di Marco Sgr\u00f2 si propone quale squadra di vertice, chiudendo il girone B in seconda posizione alle spalle del NibionnOggiono e qualificandosi cos\u00ec ai play-off promozione. Superata l'Offanenghese nello spareggio regionale e la Rivarolese alle semifinali nazionali, i biancazzurri accedono alla finale contro l' di Precenicco: l'andata in trasferta si risolve in uno 0-2, che rende inutile la vittoria dei friulani per 0-1 al La Rocca e proietta la Tritium in Serie D.\nColori e simboli.\nColori.\nDal 1945 la Tritium adotta quali colori sociali il bianco e l'azzurro: la prima divisa generalmente adotta un motivo a strisce verticali bicolori di eguale larghezza. La seconda maglia si presenta generalmente in tinta unita e ha sperimentato diverse varianti di colore, quali il rosso, il bianco e l'azzurro.\nSimboli ufficiali.\nStemma.\nLo stemma sociale \u00e8 costituito da uno scudo sannitico bianco bordato d'azzurro, diviso quasi a met\u00e0 da una fascia trasversale ricurva contenente il nome \"Tritium\" a caratteri stampatelli: nel campo superiore \u00e8 riportata la figura del Biscione (evocante il legame tra la citt\u00e0 di Trezzo e la casata dei Visconti) e in quello inferiore il disegno del Castello di Trezzo sull'Adda (presente anche sul blasone comunale trezzese).\nSulle casacche lo stemma era generalmente accompagnato da una stella a cinque punte, a rappresentare l'omonima onorificenza concessa dal CONI alla Tritium.\nInno.\nL'inno della squadra \u00e8 il brano \"Al\u00e8 Tritium - La via del cuore\", scritto dall'insegnante di musica trezzese Francesco Fava.\nStrutture.\nStadio.\nStoricamente il campo casalingo della Tritium (e sede principale delle sue attivit\u00e0) \u00e8 lo stadio La Rocca di Trezzo sull'Adda, dotato di un terreno in erba naturale misurante 105x60 m. Gli spalti, capaci di accogliere 1075 spettatori, sono suddivisi in tre settori:\nLo stadio dispone inoltre un campo laterale in erba sintetica utilizzato prevalentemente come zona per il riscaldamento e come campo di allenamento e di gioco per le squadre del settore giovanile.\nNella stagione 2010-2011, ove la Tritium gioc\u00f2 in Lega Pro Seconda Divisione, lo stadio venne dichiarato non conforme alle norme di sicurezza vigenti dalla prefettura di Milano, che obblig\u00f2 i biancazzurri a giocare le prime partite in casa a porte chiuse, in modo da consentire i lavori di adeguamento: l'impianto venne riaperto (con deroga ai requisiti minimi di capienza) alla 7\u00aa giornata in occasione del match contro la Sacilese.\nL'omologazione dell'impianto per le leghe professionistiche non venne tuttavia rinnovata, sicch\u00e9 per le stagioni sportive 2011-2012 e 2012-2013 la Tritium dovette disputare le proprie partite casalinghe allo stadio Brianteo di Monza.\nCentro di allenamento.\nLa Tritium svolge le proprie sedute di allenamento al Centro Sportivo di Capriate San Gervasio (BG).\nSociet\u00e0.\nOrganigramma societario.\nDal sito internet ufficiale della societ\u00e0.:\nSettore giovanile.\nPer la stagione 2015-2016 il settore giovanile della Tritium comprende una formazione di categoria under-15 (ex \"Giovanissimi\"), quattro per la categoria Esordienti (egualmente ripartite: due per i nati nel 2003 e due per i nati nel 2004) e cinque per la categoria Pulcini (delle quali due dedicate a bambini nati nel 2005, due per i nati nel 2006 e una per i nati nel 2007).\nVi \u00e8 infine la scuola calcio, affidata all'ex calciatore Paolo Pulici, destinata ad avviare alla pratica calcistica bambini di et\u00e0 compresa tra i 5 ed i 7 anni.\nLe attivit\u00e0 del settore giovanile sono svolte in collaborazione con le societ\u00e0 (che inviando propri delegati si fa carico dell'aggiornamento pratico e teorico del personale e della ricerca di soggetti talentuosi) e Giana Erminio (che delega alle selezioni della Tritium la partecipazione in sua vece alle competizioni delle categorie Esordienti e Pulcini.\nTifoseria.\nI tifosi della Tritium sono i \"Fedelissimi Tritium Club\", nato nel 1974.\nDal 2004 si \u00e8 creato anche un gruppo ultras della Tritium chiamati \"Fanatici Tritium\".\nCon l'arrivo tra i professionisti, nel 2010 si costituisce un altro gruppo di ultras chiamato \"I Longobardi\"."}
{"id": "1223600", "revid": "697352", "url": "https://it.wikipedia.org/wiki?curid=1223600", "title": "Mercury (Marvel Comics)", "text": "Mercury, il cui vero nome \u00e8 Cessily Kincaid, \u00e8 un personaggio dei fumetti creato da Nunzio DeFilippis (testi) e Christina Weir (disegni), pubblicato dalla Marvel Comics. Appare per la prima volta in \"New Mutants\" (seconda serie) n. 2 (agosto 2003).\nBiografia del personaggio.\nCessily \u00e8 originaria di Portland nell'Oregon figlia di Mark e Jillk Kincaid. I suoi genitori, quando i suoi poteri si manifestarono per la prima volta, ne furono cos\u00ec disgustati che resero la sua vita miserabile. Alla fine venne mandata all'istituto Xavier, dove divenne un membro dei Satiri una squadra di studenti mutanti, aventi come tutor Emma Frost. Sempre all'istituto Mercury s'innamor\u00f2 di Wither (Kevin Ford), un altro studente, sebbene lui fosse innamorato di Wallflower (Mercury per\u00f2 era l'unica amica che Kevin potesse toccare a causa dei rispettivi poteri). Gli altri membri della sua squadra e con i quali Cessily stabil\u00ec buoni rapporti, erano: Satiro, Rockslide, Tag, Dust e Icarus. Quando Kevin venne arrestato dalla FBI, con l'accusa di aver ucciso suo padre, i Satiri decisero di farlo scappare, ma vennero fermati dalla squadra dei Nuovi Mutanti, in quell'occasione avvenne un mutamento nella composizione delle squadre: Icarus entr\u00f2 nei Nuovi Mutanti, mentre proprio Whiter prese il suo posto nei Satiri. All'interno della squadra Mercury divenne un membro molto importante, contribuendo nel corso dell'anno scolastico, alla conquista del trofeo della scuola, cio\u00e8 alla vittoria in quasi tutte le competizioni organizzate tra le varie squadre.\nPrima della serie di House of M, che influenz\u00f2 l'intera struttura narrativa ed editoriale dei personaggi presenti allo Xavier Institute, la Marvel ha pubblicato una miniserie in quattro fumetti, dedicata esclusivamente ai Satiri, nel corso della quale Mercury ebbe una parte. In questi quattro fumetti viene narrato come i Satiri, alla fine dell'anno scolastico, decisero di recarsi in vacanza a Los Angeles, nella casa di Julian Keller, il loro caposquadra. Gi\u00e0 all'aeroporto i ragazzi incontrarono le prime difficolt\u00e0, quando vennero fermati dagli agenti, che vedevano nei giovani mutanti come dei terroristi. I genitori di Julian poi, pieni di pregiudizi nei confronti dei mutanti, non gradirono affatto l'arrivo dei ragazzi e alla fine lo diseredarono. Cessily nel frattempo, aiut\u00f2 Julian a trovare delle prove compromettenti per agire contro i suoi ostili genitori e soprattutto si ritrov\u00f2 una pergamena che recava scritto un modo per contattare il Kingmaker (con il potere di agire sulla realt\u00e0).\nA casa di Julian, la mattina seguente, si present\u00f2 dunque un uomo, che affermava di essere il Kingmaker e che poteva far avverare i loro desideri; in cambio i ragazzi avrebbero dovuto aiutarlo a far avverare i desideri di altri suoi clienti. Di fronte a questa possibilit\u00e0, Cessily chiese che finalmente i suoi genitori la accettassero per ci\u00f2 che era, quindi, quando si ritrov\u00f2 a Portland trov\u00f2 i suoi genitori completamente cambiati nei suoi confronti. In seguito per\u00f2, il criminale Kingmaker, si ripresent\u00f2 e chiese ai Satiri di tener fede a quanto pattuito: la richiesta era di rubare un'arma chimica molto potente; per\u00f2, dopo una serie di avventure, i Satiri combatterono contro il loro benefattore criminale, che perci\u00f2 venne arrestato dallo S.H.I.E.L.D.. Ovviamente il prezzo di quest'ultima azione, fu la rinuncia ai desideri da lui appagati.\nNel corso dei fumetti successivi (la serie New X-Men), Mercury \u00e8 rientrata all'istituto con i suoi compagni. Laggi\u00f9 \u00e8 stata catturata dai creatori di X-23 che le hanno tolto, con un procedimento elettrico molto doloroso, una parte del metallo organico di cui \u00e8 composta, usata in seguito per farne la pelle di un mostro cacciatore di mutanti, il Predatore-X. Mercury \u00e8 stata salvata dai suoi compagni New X-Men che l'hanno riportata allo Xavier Institute. Pare non si sia ancora ripresa dal trauma del rapimento e degli esperimenti fatti su di lei.\nDecimation.\nCessily \u00e8 una dei pochi mutanti che ha mantenuto i suoi poteri, a causa di quest'evento e della sua abilit\u00e0 in combattimento \u00e8 diventata un membro dei New X-Men.\nPoteri e abilit\u00e0.\nIl corpo di Cessily \u00e8 composto da un metallo capace di liquefarsi e di rimodellarsi a suo piacimento (una specie di mercurio non tossico che si liquef\u00e0 e ritorna solido, da qui il nome scelto). Trovandosi perennemente mutata in questa sostanza, Cessily non ha bisogno n\u00e9 di mangiare n\u00e9 di bere. Inoltre questa forma la rende pi\u00f9 resistente alla magia ed alla telepatia. Un punto debole di Mercury sono le scariche di elettricit\u00e0 che le inibiscono il totale controllo molecolare del suo stato metallico."}
{"id": "1223602", "revid": "22475", "url": "https://it.wikipedia.org/wiki?curid=1223602", "title": "Clan M\u014dri", "text": "Il clan M\u014dri ( o ) fu un potente clan del giappone feudale.\nStoria.\nIl capostipite del casato fu Oe Hiromoto (1148-1225), un famoso e importante seguace di Minamoto no Yoritomo, il cui figlio Suemitsu (secc. XII-XIII) fu il primo ad assumere il cognome \"M\u014dri\". Suo nipote M\u014dri Torachika (+ 1340?) stabil\u00ec la famiglia nella provincia di Aki, divenendo signore del castello di Kotozaki (ribattezzato in seguito come Koriyama) nel 1336. I M\u014dri divennero poi vassalli del potente clan \u014cuchi che dominava una buona regione all'estremit\u00e0 occidentale dell'isola di Honsh\u016b.\nQuesto casato rappresenta il tipico caso di un piccolo clan di vassalli che riesce a sostituirsi ai suoi daimy\u014d tramite la fortuna, abilit\u00e0 e meriti. Sono quindi una di quelle nuove casate che approfittarono degli sconvolgimenti del XVI secolo per assurgere a posizioni di potere.\nAll'inizio del XVI secolo, il clan M\u014dri era guidato da Hirotomo e pass\u00f2 poi sotto la guida del figlio Okitomo (+1516), che lasci\u00f2 poi suo erede il figlio Komatsumaru (+ 1523) sotto la tutela del fratello Motonari. Alla morte di Komatsumaru, il valoroso e sagace Motonari (1497-1571) divenne capo del clan e guid\u00f2 l'ascesa del casato al prestigio e al potere, sconfiggendo prima agli \u014cuchi (1555) e poi gli Amago (1566), arrivando fino nel Ky\u016bsh\u016b scontrandosi con il clan Otomo.\nTerumoto (1553-1625) successe poi al nonno alla guida del clan e si trov\u00f2 nel difficile periodo del confronto con Oda Nobunaga, Toyotomi Hideyoshi e quindi con Tokugawa Ieyasu, riuscendo a mantenere forte il suo clan in uno dei periodi pi\u00f9 difficili della storia giapponese.\nNella cultura di massa.\nI M\u014dri sono un clan giocabile in ' e '."}
{"id": "1223603", "revid": "399", "url": "https://it.wikipedia.org/wiki?curid=1223603", "title": "Balletto Americano", "text": ""}
{"id": "1223605", "revid": "486946", "url": "https://it.wikipedia.org/wiki?curid=1223605", "title": "Tritium+1908", "text": ""}
{"id": "1223606", "revid": "767487", "url": "https://it.wikipedia.org/wiki?curid=1223606", "title": "Marc-Antoine Parseval", "text": "Famoso per la Identit\u00e0 di Parseval, generalizzazione del Teorema di Pitagora agli spazi infinito-dim delle funzioni, e per il Teorema di Parseval, che anticipa alcune propriet\u00e0 della trasformata di Fourier."}
{"id": "1223607", "revid": "682118", "url": "https://it.wikipedia.org/wiki?curid=1223607", "title": "Uldras", "text": "Nel folklore lappone, gli Uldras sono creature che vivono nel sottosuolo. In loro si riscontra una certa somiglianza con gli gnomi, anche se sono privi di colore. Vivono insieme in grandi trib\u00f9. Alla loro autorit\u00e0 spesso sono assoggettate molte specie di animali selvaggi, quali: lupi, renne, alci, orsi. Sono molto amichevoli, ma in caso di ostilit\u00e0 con l'uomo possono provocare veri e propri disastri. Il sistema pi\u00f9 odioso che utilizzano \u00e8 quello di cospargere una polvere velenosa sul muschio delle renne, facendole morire."}
{"id": "1223608", "revid": "1728", "url": "https://it.wikipedia.org/wiki?curid=1223608", "title": "Tritium", "text": ""}
{"id": "1223609", "revid": "1305772", "url": "https://it.wikipedia.org/wiki?curid=1223609", "title": "Palazzo dei Priori (Todi)", "text": "Il Palazzo dei Priori \u00e8 un palazzo di Todi (PG) sito nella Piazza del Popolo ed oggi sede della Pretura. \nStoria e Architettura.\nFondato, in stile gotico, contestualmente ai vicini palazzi del Capitano e del Popolo, si erge nel lato di fronte al Duomo. Sub\u00ec un ampliamento fra il 1334 ed il 1347.\nLa facciata ha due ordini di finestre eseguite nel 1513 in stile rinascimentale con arcate a tutto sesto.\nIn alto e verso sinistra \u00e8 collocato un bronzo di Giovanni di Gigliaccio del 1339 raffigurante l'Aquila di Todi.\nLa torre, a base trapezoidale, fu eretta fra il 1369 ed il 1385.\nGli interni custodiscono la c.d. \"Sala delle Udienze\", decorata da diversi affreschi del XIV secolo e attualmente sede dell'associazione culturale Photodi"}
{"id": "1223611", "revid": "767487", "url": "https://it.wikipedia.org/wiki?curid=1223611", "title": "Bon\u021bida", "text": "Bon\u021bida (in ungherese \"Bonchida\", in tedesco \"Bonisbruck\") \u00e8 un comune della Romania di 5.050 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 4 villaggi: Bon\u021bida, Coasta, R\u0103scruci, T\u0103u\u0219eni.\nDal 2008 \u00e8 parte integrante della Zona metropolitana di Cluj Napoca.\nNel territorio del comune si trovano i ruderi del Castello B\u00e1nffy, complesso architettonico costruito nel XVII secolo su progetto dell'architetto italiano Agostino Serena e successivamente pi\u00f9 volte rimaneggiato. \u00c8 in restauro dal 1999.\nStoria.\nDurante la Seconda guerra mondiale, l'edificio venne confiscato dalle truppe tedesche che ne scacciarono gli abitanti e lo trasformarono in ospedale militare. Nel 1944, costretti dagli attacchi alleati a ritirarsi, i tedeschi incendiarono la struttura."}
{"id": "1223615", "revid": "86343", "url": "https://it.wikipedia.org/wiki?curid=1223615", "title": "Alenia Marconi Systems", "text": ""}
{"id": "1223616", "revid": "1104133", "url": "https://it.wikipedia.org/wiki?curid=1223616", "title": "Every Day Is Exactly the Same", "text": "Every Day Is Exactly the Same (conosciuto anche come Halo 21) \u00e8 un singolo dei Nine Inch Nails, il terzo e ultimo estratto dal quarto album della band, With Teeth. Il singolo ha raggiunto la prima posizione nelle classifiche \"Modern Rock Tracks\" e \"Hot Dance Single Sales\".\nDescrizione.\nL'argomento trattato dal testo \u00e8 quello di una vita monotona e ripetitiva, lo si pu\u00f2 capire dalla prima strofa della canzone:\nStessa cosa per il motivo principale della canzone.\nTracce.\nPromo 12\" Remixes By Sam Fog And Carlos D. From Interpol\nPromo CD"}
{"id": "1223617", "revid": "767487", "url": "https://it.wikipedia.org/wiki?curid=1223617", "title": "Cojocna", "text": "Cojocna (in ungherese \"Kolozs\" o \"Kolozsakna\", in tedesco \"Grossthoren\") \u00e8 un comune della Romania di 4.429 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 8 villaggi: Boj-C\u0103tun, Boju, Cara, Cojocna, Huci, Iuriu de C\u00e2mpie, Mori\u0219ti, Straja.\nDal 2008 \u00e8 parte integrante della Zona metropolitana di Cluj Napoca"}
{"id": "1223618", "revid": "767487", "url": "https://it.wikipedia.org/wiki?curid=1223618", "title": "Brooklyn Dodgers", "text": ""}
{"id": "1223622", "revid": "729019", "url": "https://it.wikipedia.org/wiki?curid=1223622", "title": "M\u014dri Motonari", "text": "Conosciuto anche come Matsu no Kami, era figlio di M\u014dri Hiromoto, capo del clan M\u014dri, vassallo del clan \u014cuchi, che dominava l'estrema parte occidentale dell'Honsh\u016b.\nBiografia.\nDivenuto adulto serv\u00ec il fratello Okimoto, capo del clan il quale mor\u00ec nel 1516 e Motonari fu nominato custode del giovane figlio del defunto signore, K\u014dmatsumaru. Il daimyo pi\u00f9 potente di Aki, Takeda Motoshige, approfitt\u00f2 della morte di Okimoto per lanciare un attacco sui domini M\u014dri e Kikkawa (alleati dei M\u014dri) portando 5000 uomini ad attaccare il castello di Arita. Motonari guid\u00f2 un esercito alleato di circa 1.000 uonmini per contrastare i Takeda. Il comandante d'avanguardia dei Takeda, Kumagai Motonao, venne ucciso nei primi scontri e in risposta Motoshige stesso guid\u00f2 l'esercito contro Motonari ma fu ucciso. La battaglia di Arita-Nakaide fu la prima di Motonari, e rappresenta un momento cruciale per i M\u014dri, i quali aumentarono notevolmente la loro influenza nella provincia di Aki. Tuttavia, qualche tempo dopo, gli Amago, in conflitto con gli \u014cuchi, costrinsero i M\u014dri ad allearsi con loro. Nel 1522 Motonari spos\u00f2 la figlia di Kikkawa Kunitsune, conosciuta oggi come My\u014dky\u016b (\u5999\u7396). Questo matrimonio assicur\u00f2 l'amicizia dei Kikkawa e nel tempo avrebbe prodotto tre figli.\nNel 1523 gli Amago lanciarono un attacco contro i possedimenti degli \u014cuchi ad Aki e Motonari guid\u00f2 i M\u014dri in servizio nell'esercito di Amago Tsunehisa. Gli Amago furono respinti inizialmente nei loro tentativi di abbattere il castello di Kagamiyama, governato da Kurata Fusanobu. Motonari organizz\u00f2 un piano che port\u00f2 all'omicidio di Fusanobu. Il castello cadde e lo stesso Motonari ottenne ulteriore prestigio (assedio di Kagamiyama). Pi\u00f9 tardi quello stesso anno Komatsumaru mor\u00ec. Motonari venne nominato dai servitori della famiglia capo ufficiale del clan. Suo fratello minore, S\u014dg\u014d Mototsuna, si risent\u00ec della decisione e tram\u00f2 contro Motonari, solo per essere scoperto poco tempo dopo e costretto a suicidarsi. Anche il suo sostenitore Katsura Hirozumi e altri furono uccisi o si suicidarono. Le relazioni tra M\u014dri e Amago si deteriorarono nel corso degli anni successivi e Motonari decise di tagliare i suoi legami con gli Amago e di allearsi agli \u014cuchi.\nNel 1528 \u014cuchi Yoshioki mor\u00ec e gli successe il figlio Yoshitaka. Gli Amago cercarono di approfittare dell'occasione ma con un minimi successi. Nel frattempo Motonari inizi\u00f2 a consolidare il controllo dei M\u014dri ad Aki e a radunare attorno ad esso alleati locali, tra cui le famiglie Shisido, Kumagai e Amano. Gli sforzi degli Amago per riportare i M\u014dri sotto il loro dominio fallirono, e nel 1540 Amago Haruhisa invi\u00f2 un consistente esercito ad Aki con l'intenzione di abbattere il castello di K\u014driyama, roccaforte dei M\u014dri. Motonari era in pesante disparit\u00e0 numerica e si trincer\u00f2 a K\u014driyama, lanciando incursioni notturne per indebolire le truppe assedianti e contemporaneamente chiedendo aiuto agli \u014cuchi. Durante l'assedio di K\u014driyama gli Amago distrussero un certo numero di fortezze periferiche di K\u014driyama e incendiarono la citt\u00e0 attorno al castello. \u014cuchi Yoshitaka invi\u00f2 il suo generale Sue Harukata in aiuto di Motonari, e all'inizio di ottobre Sue arriv\u00f2 e un\u00ec le forze con i M\u014dri i quali ruppero l'assedio e scacciarono gli Amago.\nLa sconfitta degli Amago ebbe il vantaggio di isolare i nemici dei M\u014dri, i Takeda. Motonari nel 1541 assedi\u00f2 Kanayama e Takeda Motosane fugg\u00ec a Izumo consegnando il castello ai M\u014dri.\nAmago Tsunehisa mor\u00ec nel novembre del 1541. Essendo questa una grande opportunit\u00e0 e considerando la dannosa sconfitta di Haruhisa a K\u014driyama, Yoshitaka e Motonari pianificarono una campagna per abbattere il castello di Gassan-Toda. Le forze combinate si mobilitarono nel gennaio del 1542. Gli \u014cuchi conquistarono il castello di Akana sul confine Iwami-Izumo dopo un assedio di tre mesi e alla fine dell'anno gli alleati si avvicinarono a Gassan-Toda. A quel punto le loro truppe erano stanche e ai limiti assoluti delle loro linee di rifornimento e numericamente non abbastanza potenti da assaltare il castello. Dopo combattimenti minori avvenuti all'inizio del nuovo anno, gli alleati subirono una sconfitta e si ritirarono. La prima battaglia di Gassan-Toda (1543) segn\u00f2 una svolta per l'alleanza. Motonari torn\u00f2 a K\u014driyama per riprendersi dalla sconfitta mentre Yoshitaka, la cui fiducia si diceva fosse indebolita per sempre dal fiasco, si ritir\u00f2 a Yamaguchi e si affid\u00f2 sempre pi\u00f9 ai suoi servitori anziani per gestire il dominio \u014cuchi. Con la caduta di Yoshitaka nell'inattivit\u00e0, Motonari ebbe pi\u00f9 spazio per espandersi in tutta Aki e consolidare il suo potere. Nel frattempo gli Amago approfittarono della loro recente vittoria per spingere la loro influenza nelle terre a est, nella provincia di H\u014dki, di Mimasaka e di Bitch\u016b.\nNel corso degli anni successivi Motonari concluse alleanze con potenti altre importanti famiglie della zona come i Kumagai e i Murakami, quest'ultima era una famiglia composta da tre rami che formavano un'organizzazione pirata del Mare Interno. Nel 1550 Motonari fece in modo che i suoi figli assumessero la guida di due potenti clan Aki: i Kikkawa e i Kobayakawa. Il suo secondo figlio M\u014dri Motoharu venne adottato dai Kikkawa e il suo terzo figlio, M\u014dri Takakage, dai Kobayakawa. Il figlio maggiore ed erede di Motonari, un tempo ostaggio degli \u014cuchi, era M\u014dri Takamoto, il padre del futuro M\u014dri Terumoto. Nel 1550 Motoharu e Takakage diventarono i signori dei loro rispettivi clan avendo sposato le figlie dei capi.\nCome accennato Yoshitaka si era ritirato dagli affari di stato in seguito alla debacle di Izumo nel 1543. Durante i successivi sette anni consegn\u00f2 la maggior parte delle questioni interne al clan in particolare ai Nait\u014d ed a Sue Harukata. Nel 1550 lo stesso Sue si ribell\u00f2 stanco del comportamento di Yoshitaka e prese il potere. La reazione immediata dei M\u014dri alla ribellione di Harukata rimane sconosciuta, ma nei primi anni successivi rimasero servitori degli \u014cuchi. Motonari si accontent\u00f2 di espandere la presenza di M\u014dri nella provincia di Bingo, assediando e conquistando il castello di Takiyama nel 1552.\nNel 1554 Motonari abbandon\u00f2 tutte le pretese e si stacc\u00f2 da Sue spingendo quest'ultimo a radunare un grande esercito di ben 30.000 uomini. Motonari, sebbene pi\u00f9 forte che mai, riusc\u00ec a malapena a raccogliere met\u00e0 delle forze di Harukata. Ci\u00f2 nonostante combatt\u00e9 con impeto nelle prime fasi del loro conflitto, sconfiggendo le truppe di Sue nella battaglia di Oshikibata a giugno. Nel 1555 le due forze si scontrarono nella decisiva battaglia di Miyajima e Harukata venne sconfitto. I M\u014dri avrebbero impiegato fino al 1557 per costringere \u014cuchi Yoshinaga a suicidarsi e anni in pi\u00f9 per conquistare completamente Su\u014d e Nagato, facendo di Motonari il pi\u00f9 potente signore del Giappone occidentale.\nMotonari si ritir\u00f2 ufficialmente a favore di Takamoto nel 1557 sebbene mantenne l'autorit\u00e0 sulla maggior parte degli affari del clan.\nI successivi cinque anni furono occupati con la riorganizzazione dei territori \u014cuchi appena conquistati. Inoltre inizi\u00f2 una serie di battaglie con il potente daimy\u014d del Ky\u016bsh\u016b \u014ctomo S\u014drin (padre di Yoshinaga), ex alleato degli \u014cuchi e poi degli Amago. I combattimenti furono incentrati sul castello di Moji, una roccaforte vitale nell'estrema punta settentrionale della provincia di Buzen. Moji cambi\u00f2 mano diverse volte fino a quando non fu finalmente conquistato da Takamoto nel 1561. Motonari continu\u00f2 i suoi sforzi nella provincia di Iwami e nel 1560 Honj\u014d Tsunemitsu abbandon\u00f2 gli Amago e si un\u00ec a M\u014dri. Tsunemitsu aveva cambiato alleanze nel corso degli anni diverse volte e nel 1562 Motonari lo fece assassinare per evitare di essere tradito. Amago Haruhisa mor\u00ec improvvisamente nel gennaio 1561, lasciando suo figlio pi\u00f9 debole Amago Yoshihisa a continuare la lotta. Pochi aiuti stavano arrivando da Gassan-Toda ai servitori di Amago a Iwami e nel 1562 furono conquistaste le miniere d'argento di Iwami.\nMotonari si spinse a Izumo e fu quindi diretta una campagna per tagliare Gassan-Toda dalle sue linee di rifornimento. Nel 1563 Takamoto raggiunse suo padre a Izumo, ma mor\u00ec improvvisamente nella villa di Wachi Saneharu nella provincia di Bingo. Motonari, colpito dalla notizia, in seguito nomin\u00f2 il giovane figlio di Takamoto, Terumoto, come erede e nel frattempo continu\u00f2 a governare nonostante l'et\u00e0 avanzata. Sebbene non sia mai stata data una causa specifica della morte di Takamoto, si sospettava che si fosse trattato di un omicidio poich\u00e9 Takamoto si era ammalato poco dopo cena. Motonari era sufficientemente sospettoso di Saneharu da far uccidere sia lui che suo fratello minore alcuni anni dopo, sebbene suo figlio fosse risparmiato e alla famiglia Wachi fu permesso di continuare.\nNell'autunno del 1563 i M\u014dri conquistarono il castello di Shiraga, un \"satellite\" vitale di Gassan-Toda. Uno tentativo degli Amago guidato dal fratello minore di Yoshihisa, Amago Tomohisa, per aiutare la guarnigione fall\u00ec e il castello si arrese dopo 70 giorni quando fu interrotta la fornitura d'acqua. Matsuda Michihisa, governatore di Shiraga, si suicid\u00f2, ma suo figlio Masayasu fugg\u00ec e sarebbe riemerso con il tentato restauro degli Amago anni dopo. Nel frattempo la caduta di Shiraga quasi isol\u00f2 Gassan-Toda e i M\u014dri portarono i suoi 15.000 uomini nella fortezza di Amago nella primavera del 1564. Questa campagna \u00e8 conosciuta come il secondo assedio di Gassan-Toda. Alla fine dell'assedio il castello cadde in mano ai M\u014dri e Yoshihisa venne esiliato.\nMotonari soffr\u00ec di malattie durante la prima met\u00e0 del 1560, quindi lo sh\u014dgun Ashikaga Yoshiteru gli mand\u00f2 il suo medico, Manase D\u014dsan, per curarlo. Sembra che le sue condizioni fisiche peggiorarono e nel 1567 nacque il suo ultimo figlio, Kadokikumaru, in seguito noto come Kobayakawa Hidekane. Nelle sue due ultime battaglie Motonari conquist\u00f2 il castello di Tachibana nell'assedio di Tachibana nel 1569 e vinse la battaglia di Fubeyama nel 1570.\nM\u014dri Motonari mor\u00ec il 14 giugno 1571, nel castello di K\u014driyama all'et\u00e0 di 74 anni. Si dice che la causa della morte fosse sia cancro esofageo che vecchiaia.\nSotto la sua guida i M\u014dri si espansero da alcuni distretti di Aki fino a governare su dieci delle undici province del Ch\u016bgoku. Motonari era conosciuto anche ai suoi tempi come un maestro di astuzie e inganno, un signore della guerra i cui schemi vinsero tante battaglie quanto i suoi soldati. Le sue pi\u00f9 grandi vittorie: Arita-Nakaide, K\u014driyama e Itskushima (Miyajima) erano state tutte contro avversari numericamente superiori e avevano comportato un'azione audace da parte di Motonari. \u00c8 interessante notare che viene probabilmente ricordato, almeno fuori dal Giappone, per un evento che probabilmente non ha mai avuto luogo: la \"lezione delle tre frecce\". In questa parabola Motonari d\u00e0 a ciascuno dei suoi tre figli una freccia da spezzare. Quindi d\u00e0 loro tre frecce raggruppate, e sottolinea che mentre una pu\u00f2 essere rotta facilmente, non cos\u00ec tre unite come una. I tre figli erano ovviamente Takamoto, Motoharu e Takakage, e la lezione \u00e8 quella che i bambini giapponesi imparano ancora oggi a scuola. In effetti, ebbe un totale di altri sei figli, due dei quali sembrano essere morti durante l'infanzia. Gli altri includevano Motoaki, Motokiyo, Motomasa e (Kobayakawa) Hidekane.\nOltre ad essere un geniale generale Motonari era anche un noto poeta e mecenate delle arti. Le lettere sopravvissute scritte da suo nipote M\u00f4ri Terumoto descrivono Motonari come un uomo severo ed esigente con un occhio acuto. Gli successe Terumoto, figlio del defunto Takamoto.\nMotonari, sua moglie e tre dei suoi figli sono sepolti ad Aibai-in, un tempio Daitokuji a Kyoto.\nFamiglia.\nIn tutto Motonari ebbe nove figli e tre figlie; quattro bambini da sua moglie, tre da una consorte del clan Nomi, e quattro da una consorte del clan Miyoshi.\nNella cultura di massa.\nMotonari ha ispirato il regista Akira Kurosawa nel famoso film \"Ran\" dove il capo clan chiede ai figli di spezzare prima una singola freccia e poi tre assieme, dimostrando che l'unione rende forti.\nQuesta scena del film ricorda infatti un episodio che si dice realmente accaduto fra Motonari e i suoi figli, e che ha anche ispirato il nome di una squadra di calcio, Sanfrecce Hiroshima."}
{"id": "1223624", "revid": "1543377", "url": "https://it.wikipedia.org/wiki?curid=1223624", "title": "Guerra polacco-ucraina", "text": "La guerra polacco-ucraina del 1918 e 1919 \u00e8 stato un conflitto tra le forze della Polonia e della Repubblica Nazionale dell'Ucraina Occidentale per il controllo sulla Galizia Orientale dopo la dissoluzione dell'Austria-Ungheria.\nSituazione generale.\nLe origini del conflitto pongono le loro radici nelle complesse relazioni nazionali all'interno della Galizia al cambio del secolo. A causa della relativa indulgenza verso le minoranze nazionali, la Monarchia asburgica era lo sfondo perfetto per lo sviluppo dei movimenti nazionali sia polacchi che ucraini. Il primo incidente avvenne nel 1897, quando l'amministrazione polacca imped\u00ec agli ucraini di partecipare alle elezioni parlamentari. Un altro conflitto si svilupp\u00f2 tra il 1901 e il 1908 intorno all'Universit\u00e0 di Leopoli, in cui gli studenti ucraini chiedevano un'universit\u00e0 ucraina separata, mentre gli studenti polacchi cercavano di sopprimere il movimento. Il punto cruciale tuttavia giunse nel 1903, quando sia i polacchi che gli ucraini tennero conferenze separate a Leopoli (i polacchi in maggio e gli ucraini in agosto). In seguito, i due movimenti nazionali si svilupparono con obiettivi contraddittori, portando al successivo conflitto.\nLa composizione etnica della Galizia fu alla base del conflitto tra polacchi e ucraini. La provincia austriaca della Galizia consisteva dei territori strappati alla Polonia durante la prima spartizione della Polonia del 1772. Queste terre, che comprendevano il territorio storico polacco che includeva l'antica capitale Cracovia, avevano una popolazione a maggioranza polacca, anche se la parte orientale comprendeva il cuore dello storico territorio di Halych-Volinia, che erano a maggioranza ucraina. Attraverso il XIX secolo e all'inizio del XX, gli ucraini locali cercarono di far spartire la Galizia in una provincia occidentale (polacca) e una orientale (ucraina). Questi sforzi trovarono per\u00f2 la ferma opposizione polacca, che temeva di perdere il controllo sulla Galizia Orientale. Anche se quest'ultimo territorio era popolato per circa il 60% da ucraini, la principale citt\u00e0, Leopoli, aveva meno del 20% di popolazione ucraina ed era considerata una delle capitali culturali della Polonia. Per molti polacchi, inclusa la popolazione polacca di Leopoli, era impensabile che la citt\u00e0 non fosse sotto controllo polacco. Gli austriaci, infine, acconsentirono al principio di dividere la Galizia, ma l'inizio della prima guerra mondiale imped\u00ec di implementare questo cambiamento; nell'ottobre 1916 il Kaiser Carlo I promise la separazione alla fine della guerra..\nPreludio.\nQuando cadde il governo austro-ungarico, il 18 ottobre 1918, fu fondato il Consiglio Nazionale Ucraino (\"Rada\"), consistente dei membri ucraini del Parlamento austriaco e delle diete regionali galiziana e bucovina, come anche da leader politici ucraini. Il Consiglio annunci\u00f2 la propria intenzione di unirsi le terre ucraine occidentali in un unico stato. Mentre i polacchi stavano cercando di conquistare Leopoli e la Galizia Orientale, il Capitano Dmytro Vitovsky, a capo di un gruppo di giovani ufficiali ucraini, effettu\u00f2 un'azione decisiva nella notte del 31 ottobre \u2014 1\u00ba novembre, prendendo il controllo di Leopoli. Il 1\u00ba novembre 1918 fu proclamata la Repubblica Nazionale dell'Ucraina Occidentale, con Leopoli come capitale. La proclamazione della Repubblica, che pretendeva la sovranit\u00e0 sulla Galizia Orientale, inclusi i Carpazi fino alla citt\u00e0 di Nowy S\u0105cz ad ovest, come anche la Volinia, la Rutenia carpatica e la Bucovina, fu una completa sorpresa per i polacchi. Anche se la maggioranza della popolazione della Repubblica Nazionale dell'Ucraina Occidentale era ucraina, gran parte dei territori rivendicati erano considerati polacchi. A Leopoli i residenti ucraini sostennero entusiasticamente la proclamazione ma, anche se la minoranza ebraica si mantenne neutrale, gli abitanti polacchi di Leopoli furono sconvolti nel trovarsi a far parte di uno stato ucraino.\nLa guerra.\nA Leopoli, le forze ucraine furono in grado di opporsi con le unit\u00e0 di autodifesa locali formate principalmente da veterani della prima guerra mondiale, studenti e bambini. Dopo due settimane di pesanti combattimenti all'interno della citt\u00e0, un'unit\u00e0 armata sotto il comando del Colonnello Micha\u0142 Karaszewicz-Tokarzewski della rinascente Armata Polacca forz\u00f2 l'assedio ucraino e giunse nella citt\u00e0. Il 21 novembre l'assedio fu spezzato e gli ucraini furono scacciati; le forze ucraine continuarono a esercitare comunque il controllo su gran parte della Galizia orientale e costituirono un pericolo per Leopoli stessa fino al maggio 1919. Immediatamente dopo aver riconquistato la citt\u00e0, alla fine di novembre, i polacchi internarono molti attivisti ucraini in campi di detenzione.\nNel dicembre 1918 iniziarono i combattimenti in Volinia. Mentre le unit\u00e0 polacche cercavano di prendere il controllo della regione, le forze della Repubblica Popolare Ucraina, con Semen Petlura, cercarono di espandere il loro territorio verso ovest, fino alla citt\u00e0 di Che\u0142m. Dopo due mesi di pesanti combattimenti, il conflitto si risolse nel marzo 1919 con l'arrivo delle bene equipaggiate unit\u00e0 polacche con il generale Edward Rydz-\u015amig\u0142y.\nL'offensiva generale polacca in Volinia e Galizia Orientale inizi\u00f2 il 14 maggio 1919. Fu condotta da unit\u00e0 dell'Esercito polacco, coadiuvato dalla neoarrivata Armata Blu del Generale J\u00f3zef Haller de Hallenburg. Questa armata era stata equipaggiata dagli alleati occidentali e vi prestavano servizio anche ufficiali francesi che volevano combattere i bolscevichi, ma non le forze della Repubblica Ucraina Occidentale. Nonostante questo, i polacchi decisero di assaltare gli ucraini contravvenendo alle condizioni imposte dai francesi; la Polonia tuttavia ignor\u00f2 questi richiami, in quanto sosteneva che \"tutti gli ucraini erano bolscevichi o, se non lo erano, ci assomigliavano molto\".\nLe linee ucraine furono sfondate a causa del ritiro del Sich Riflemen. Il 27 maggio le forze polacche raggiunsero la linea Z\u0142ota Lipa-Brze\u017cany-Jezierna-Radziwi\u0142\u0142\u00f3w. A seguito delle richieste della Triplice Intesa, l'offensiva polacca fu fermata e le truppe del Generale Haller adottarono le posizioni di difesa. L'8 giugno 1919 le forze ucraine, sotto il nuovo comando di Oleksander Hrekov, ex generale dell'esercito russo, diedero inizio a una controffensiva, e dopo tre settimane avanzarono verso Gni\u0142a Lipa e il fiume Styr; l'offensiva ebbe successo, ma si ferm\u00f2 a causa della mancanza di armamenti. Il governo dell'Ucraina Occidentale controllava i campi di Drohoby\u010d, con i quali progettava di poter produrre armi per la battaglia, ma per ragioni politiche e diplomatiche, le armi e le munizioni potevano essere spedite in Ucraina solo attraverso la Cecoslovacchia. Anche se le forze ucraine riuscirono a spingere indietro i polacchi per circa 120 km, non riuscirono ad assicurarsi una strada sicura per la Cecoslovacchia. Questo decret\u00f2 l'impossibilit\u00e0 di rifornirsi di armi e munizioni, e questa mancanza obblig\u00f2 Hrekov a sospendere la battaglia.\nJ\u00f3zef Pi\u0142sudski assunse il comando delle forze polacche il 27 giugno ed inizi\u00f2 un'altra offensiva. A corto di munizioni e di uomini, gli ucraini vennero fatti retrocedere fino alla linea del fiume Zbru\u010d (Zbrucz).\nConseguenze.\nIn contrasto con la brutalit\u00e0 tipica delle battaglie che avvenivano in parti dell'ex Impero russo, la guerra polacco-ucraina fu condotta da forze relativamente disciplinate e professionali in entrambe le parti, il che si tradusse in un basso numero di morti civili e distruzioni. Durante la guerra morirono circa 10.000 polacchi e 15.000 ucraini, principalmente soldati.\nIl 17 luglio fu firmato il cessate il fuoco. I prigionieri di guerra ucraini furono tenuti negli ex campi di prigionia austriaci di D\u0105bie, \u0141a\u0144cut, Pikulice, Strza\u0142k\u00f3w, e Wadowice. Il 21 novembre 1919 l'Alto Consiglio della Conferenza di pace di Parigi assegn\u00f2 la Galizia Orientale alla Polonia per un periodo di 25 anni, al termine del quale si sarebbe dovuto tenere un plebiscito. Il 21 aprile 1920, nell'imminenza dell'offensiva polacca contro l'Armata Rossa, J\u00f3zef Pi\u0142sudski e Simon Petljura firmarono un trattato in base al quale la Polonia prometteva di restaurare il potere di Petlura a Kiev in cambio dell'accettazione del confine polacco-ucraino al fiume Zbru\u010d (Zbrucz).\nDopo questo accordo, il governo della Repubblica Nazionale dell'Ucraina Occidentale and\u00f2 in esilio a Vienna, dove godette del supporto di vari emigrati politici della Repubblica Ucraina Occidentale come anche di soldati dell'esercito galiziano. Instaur\u00f2 attivit\u00e0 diplomatiche con i governi della Francia e della Gran Bretagna, nella speranza di ottenere condizioni favorevoli a Versailles. Questi sforzi ebbero i loro frutti: nel consiglio della Societ\u00e0 delle Nazioni del 23 febbraio 1921, fu dichiarato che la Galizia sorgeva fuori dai territori della Polonia, pertanto quest'ultima non aveva il diritto di instaurare un controllo amministrativo nella regione; la Polonia fu inoltre dichiarata nazione occupatrice della Galizia Orientale, la cui sorte sarebbe stata determinata al Consiglio degli Ambasciatori della Societ\u00e0 delle Nazioni. Dopo una lunga serie di negoziati, il 14 marzo 1923 la Galizia Orientale fu incorporata alla Polonia, \"tenendo in considerazione il fatto che la Polonia aveva riconosciuto che nella parte orientale della Galizia, le condizioni etnografiche meritavano pienamente uno status autonomo\".. Il governo della Repubblica Nazionale dell'Ucraina Occidentale fu poi sciolto, mentre la Polonia neg\u00f2 in seguito le sue promesse di autonomia alla Galizia Orientale."}
{"id": "1223626", "revid": "110627460", "url": "https://it.wikipedia.org/wiki?curid=1223626", "title": "Izvoru Cri\u0219ului", "text": "Izvoru Cri\u0219ului (in ungherese \"K\u00f6r\u00f6sf\u0151\", in tedesco \"Krieschwej\") \u00e8 un comune della Romania di 1.628 abitanti, ubicato nel distretto di Cluj, nella regione storica della Transilvania. Il comune \u00e8 molto pulito e la gente lavora, il che ci indica che la maggioranza degli abitanti \u00e8 ungherese.\nIl comune \u00e8 formato dall'unione di 4 villaggi: Izvoru Cri\u0219ului, Nad\u0103\u0219u, Near\u0219ova, \u0218aula.\nI monumenti pi\u00f9 importanti del comune sono:"}
{"id": "1223628", "revid": "1719883", "url": "https://it.wikipedia.org/wiki?curid=1223628", "title": "Spirito maligno", "text": ""}
{"id": "1223629", "revid": "110157", "url": "https://it.wikipedia.org/wiki?curid=1223629", "title": "Mintiu Gherlii", "text": "Mintiu Gherlii (in ungherese \"Szamos\u00fajv\u00e1rn\u00e9meti\", in tedesco \"Deutschendorf\") \u00e8 un comune della Romania di 3.950 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: Bune\u0219ti, Mintiu Gherlii, Nima, P\u0103durenii, Petre\u0219ti, Salatiu."}
{"id": "1223631", "revid": "950920", "url": "https://it.wikipedia.org/wiki?curid=1223631", "title": "Serie A2 1987-1988 (pallacanestro maschile)", "text": "Sedici societ\u00e0 prendono parte alla seconda serie del basket italiano, affrontandosi in un girone all'italiana con partite di andata e ritorno. Le prime due sono promosse direttamente in Serie A1, mentre le squadre classificatesi tra il terzo e il decimo posto vengono ammesse ai play-out insieme alle squadre classificatesi tra l'undicesimo e il quattordicesimo posto in A1. Le ultime due retrocedono direttamente in Serie B d'Eccellenza.\nClassifica.\nRisultati.\nTabellone gare Lega Basket Serie A2 1987-88\nPlay-off.\nAccedono ai play-off scudetto le prime 2 classificate della stagione regolare: Yoga Bologna e Cantine Riunite Reggio Emilia.\nPlay-out.\nLe squadre classificate tra il 3\u00ba ed il 10\u00ba posto si giocano la promozione in A1 in 2 gironi all'italiana insieme a 4 squadre di A1.\nGirone Verde.\nRisultati\nGirone Giallo.\nRisultati"}
{"id": "1223632", "revid": "767487", "url": "https://it.wikipedia.org/wiki?curid=1223632", "title": "Distretto militare di Washington", "text": "Il distretto militare di Washington (in sigla: MDW) \u00e8 uno dei maggiori comandi dell'Esercito degli Stati Uniti.\nIl suo quartier generale \u00e8 a Fort McNair in Washington D.C..\nOrganizzazione ed attivit\u00e0.\nIl distretto militare rappresenta anche l'esercito degli U.S. nella Squadra \"Joint Force Headquarters National Capital Region\" (JFHQ-NCR), come quella di sorveglianza dei cerimoniali che si svolgono nel cimitero nazionale di Arlington. Il comandante generale, il comandante dello staff e il comandante sergente maggiore del distretto hanno le stesse posizioni nel JFHQ-NCR.\nLe missioni delle unit\u00e0 includono incombenze cerimoniali come ruoli di combattimento nella difesa della regione della Capitale.\nOltre Fort McNair, vi sono altre installazioni sotto la giurisdizione del comando MDW:\nUnit\u00e0 militari.\nLe unit\u00e0 della MDW sono:"}
{"id": "1223634", "revid": "950920", "url": "https://it.wikipedia.org/wiki?curid=1223634", "title": "Serie A2 1988-1989 (pallacanestro maschile)", "text": "Il campionato italiano di pallacanestro di serie A2 1988-89 \u00e8 composto di 16 squadre che disputano un girone all'italiana con partite di andata e ritorno. La vittoria vale 2 punti, la sconfitta 0. In caso di parit\u00e0 sono previsti i supplementari.\nLe prime 2 classificate avranno il diritto di partecipare ai play-off insieme alle prime 10 squadre classificate in serie A1, saranno inoltre promosse alla serie A1 1989-90.\nLe classificate dal 3\u00ba al 10\u00ba posto disputeranno due gironi di spareggio insieme a 4 squadre di serie A1 (classificate dall'11\u00ba al 14\u00ba posto): le prime 2 classificate di ogni girone giocheranno la prossima stagione in serie A1.\nLe ultime 2 classificate della serie A2 retrocedono in serie B1.\nStagione regolare.\nRisultati.\nTabellone gare Legabasket Serie A2 1988-89\nPlay-off.\nStanda Reggio Calabria e Irge Desio accedono ai play-off con le prime 10 di serie A1.\nPlay-out.\nDue gironi da 6 squadre che si incontrano in partite di andata e ritorno. Vi partecipano le classificate dall'11\u00ba al 14\u00ba posto di serie A1, e le classificate dal 3\u00ba al 10\u00ba posto di A2. Le prime 2 classificate di ogni girone giocheranno la stagione 1989-90 in serie A1, le altre in serie A2.\nGirone Verde.\nRisultati.\nRisultati\nGirone Giallo.\nRisultati.\nRisultati"}
{"id": "1223635", "revid": "950920", "url": "https://it.wikipedia.org/wiki?curid=1223635", "title": "Serie A2 1989-1990 (pallacanestro maschile)", "text": "Il campionato italiano di basket di Serie A2 1989-1990 \u00e8 composto di 16 squadre che disputano un girone all'italiana con partite di andata e ritorno. La vittoria vale 2 punti, la sconfitta 0. In caso di parit\u00e0 sono previsti i supplementari.\nLe prime 2 classificate avranno il diritto di partecipare ai play-off insieme alle prime 10 squadre classificate in serie A1, saranno inoltre promosse alla serie A1 1990-91.\nLe classificate dal 3\u00ba al 10\u00ba posto disputeranno due gironi di spareggio insieme a 4 squadre di serie A1 (classificate dall'11\u00ba al 14\u00ba posto): le prime 2 classificate di ogni girone giocheranno la prossima stagione in serie A1.\nLe ultime 2 classificate della serie A2 retrocedono in serie B1.\nStagione regolare.\nRisultati.\nTabellone Gare Legabasket Serie A2 1989-90\nNell'anno della promozione in A1 dell'Ipifim Torino il vice allenatore non era il signor Federico Danna bens\u00ec il signor Giovanni Lambruschi\nPlay-off.\nIpifim Torino e Stefanel Trieste accedono ai play-off con le prime 10 di serie A1. \nPlay-out.\nDue gironi da 6 squadre che si incontrano in partite di andata e ritorno. Vi partecipano le classificate dall'11\u00ba al 14\u00ba posto di serie A1, e le classificate dal 3\u00ba al 10\u00ba posto di A2. Le prime 2 classificate di ogni girone giocheranno la stagione 1990-91 in serie A1, le altre in serie A2.\nGirone Verde.\nRisultati.\nRisultati\nGirone Giallo.\nRisultati.\nRisultati"}
{"id": "1223636", "revid": "1086846", "url": "https://it.wikipedia.org/wiki?curid=1223636", "title": "Associazione Calcio Milan 1961-1962", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1961-1962.\nStagione.\nL'estate 1961 segn\u00f2 l'arrivo in panchina di Nereo Rocco, distintosi alla guida delle \u00abprovinciali\u00bb Triestina e Padova. Il parco-giocatori vide gli acquisti delle punte Pivatelli e Greaves, nonch\u00e9 la promozione in prima squadra del centrocampista Lodetti.\nIn avvio di campionato il Milan contese il primato ai concittadini nerazzurri, imponendosi tra l'altro nel derby. Le fortune della squadra erano legate alla prolificit\u00e0 di Greaves, il cui carattere estroso e l'indisciplina fuori dal campo ne provocarono tuttavia l'attrito con Rocco. Nel mercato autunnale il britannico lasci\u00f2 quindi Milano, venendo sostituito dal brasiliano Sani che ricopriva la posizione di regista a centrocampo. L'ossatura della formazione era poi retta da Ghezzi tra i pali, Trapattoni in mediana e Altafini in avanti. Durante il girone di andata i rossoneri collezionarono risultati altalenanti, pur facendo registrare una netta vittoria (5-1) contro la Juventus. Al giro di boa gli uomini di Rocco occupavano la quarta posizione, con 5 punti di ritardo dall'Inter.\nLa seconda parte di campionato segn\u00f2 invece la rimonta del \"Diavolo\", malgrado una battuta d'arresto nella stracittadina. I meneghini piazzarono l'allungo decisivo nel mese di marzo, travolgendo in successione Fiorentina e Juventus e portandosi in tal modo al comando. La striscia positiva si tradusse in una serie di otto vittorie consecutive \u2014 tra cui il successo a tavolino di Bergamo, assegnato per invasione di campo \u2014 che assicurarono il tricolore alla penultima giornata, dopo il 4-2 casalingo sul Torino. Per i rossoneri si tratt\u00f2 dell'ottavo Scudetto, vinto con un margine di 5 punti sull'Inter di Helenio Herrera. Ad impreziosire il trionfo fu la soddisfazione personale di Altafini, laureatosi capocannoniere del campionato (a pari merito col viola Aurelio Milani) con 22 centri.\nOrganigramma societario.\nArea direttiva\nArea tecnica"}
{"id": "1223637", "revid": "92723", "url": "https://it.wikipedia.org/wiki?curid=1223637", "title": "Effetto Pauli", "text": "L'effetto Pauli \u00e8 un'espressione gergale, tra lo scherzoso e il superstizioso, che si riferisce al malfunzionamento di apparecchiature tecniche in presenza di fisici teorici. Il suo nome deriva dal fisico austriaco Wolfgang Pauli.\nL'effetto Pauli non \u00e8 da confondersi con il principio di esclusione di Pauli, che \u00e8 un fenomeno peculiare della fisica quantistica.\nStoria.\nA partire dal XX secolo, la ricerca fisica \u00e8 stata divisa in \"teorica\" e \"sperimentale\", per cui la maggior parte dei fisici apparteneva ad uno di questi settori (o \"modi di vedere\" la fisica): solo pochi fisici, come per esempio Fermi, si dedicarono ad entrambi gli ambiti. A causa della mancanza di competenze e di esperienza nel lavoro sperimentale, molti fisici teorici fecero delle scoperte in seguito a degli eventi accidentali (come ad esempio la scoperta della mauveina da parte di William Henry Perkin), ma nella maggior parte dei casi gli incidenti in laboratorio avevano conseguenze spiacevoli, sia dal punto di vista economico sia dal punto di vista dei danni alla salute.\nPauli fu un fisico teorico, e in seguito a una serie di sfortunati eventi, che si verificarono a partire dal 1924, gli fu attribuita la fama di guastare qualsiasi esperimento con la propria presenza.\nCos\u00ec, per paura dell'\"effetto Pauli\", il fisico Otto Stern ammon\u00ec Pauli di non entrare nel suo laboratorio.\nSe fosse reale, l'effetto Pauli potrebbe essere classificato come un fenomeno \"macro-psicocinetico\". Wolfgang Pauli comunque, secondo il suo biografo Enz, era convinto che l'effetto che portava il suo nome fosse reale. Markus Fierz, un suo collega e collaboratore, affermava: \ne aggiunge inoltre: \u00abLo stesso Pauli comunque credeva nell'esistenza dell'effetto\u00bb.\nPoich\u00e9 Pauli considerava la parapsicologia un metodo d'indagine serio, quest'affermazione potrebbe essere in accordo con il suo pensiero scientifico.\nAneddoti.\nNel laboratorio di fisica dell'Universit\u00e0 di Gottinga avvenne un incidente. Uno strumento di misura costoso, senza alcun motivo apparente, smise immediatamente di funzionare. Il direttore dell'istituto inform\u00f2 dell'accaduto il suo collega Pauli, a Zurigo, asserendo scherzosamente che questo fosse dovuto all'effetto Pauli. Solo in seguito si seppe che Pauli, nel momento in cui era avvenuto il malfunzionamento, stava rientrando a Zurigo da Copenaghen e si trovava proprio alla stazione di Gottinga, in attesa di una coincidenza. Il fatto \u00e8 riportato, tra gli altri, nel libro di George Gamow \"Trent'anni che sconvolsero la fisica\", dove si afferma anche che l'effetto \u00e8 tanto pi\u00f9 forte quanto il fisico \u00e8 talentuoso.\nNel febbraio del 1950, quando Pauli si trovava all'Universit\u00e0 di Princeton, il ciclotrone si incendi\u00f2, ed egli si chiese se questo incidente fosse dovuto giusto a questo effetto che prendeva da lui il nome.\nQuesto avvenimento spinse Pauli a scrivere il suo articolo \"Background-Physics\", in cui egli prova a trovare relazioni complementari tra fisica e psicologia profonda."}
{"id": "1223639", "revid": "661526", "url": "https://it.wikipedia.org/wiki?curid=1223639", "title": "Giovanni Scheiwiller", "text": "Biografia.\nNato a Milano da genitori svizzeri, frequenta le scuole elementari e in seguito il ginnasio in Svizzera a Svitto (dove impara la lingua tedesca) e a Einsiedeln (Monastero dei Benedettini). All'inizio dell'ottobre 1908 inizia la carriera libraria a Ginevra (L\u00edbra\u00edrie Durckhardt). Il 13 aprile 1909 entra in Libreria Internazionale Hoepli (dove aveva lavorato per venticinque anni il padre sino alla sua tragica fine avvenuta il 25 dicembre 1904). Nel 1911 lavora per breve tempo a Parigi e in seguito a Zurigo. Il primo gennaio 1913 entra per la seconda volta in Libreria Hoepli. Nel 1915 lavora a Madrid e a New York. Nel 1916 entra per la terza volta in Libreria Hoepli per dirigere la sezione francese. Nel 1926 gli \u00e8 concessa la cittadinanza italiana e il primo gennaio 1930 \u00e8 nominato Procuratore Generale della Casa Libraria Ulrico Hoepli.\nNel 1936 fonda la sua casa editrice \"All'insegna del Pesce d'Oro\" inaugurata dal volumetto di Leonardo Sinisgalli, \"18 Poesie\". Nel 1951 pubblica l'ultimo suo testo, un'antologia dal titolo \"Poetesse del Novecento\" e in seguito cede al figlio Vanni Scheiwiller la casa editrice. Nel 1941 Giovanni \u00e8 nominato direttore della Hoepli. Il 31 dicembre 1959 lascia la Hoepli dopo quasi cinquant'anni di attivit\u00e0 in essa.\nPubblicazioni d'arte.\nDal 1925 dirige per le collezioni \u00abArte Moderna Italiana\u00bb e \u00abArte Moderna Straniera\u00bb (pubblicate per 10 anni a proprie spese). Esse comprendono monografie su: Andreotti, Barbieri, Bartolini, Bernasconi, Bucci, Campigli, Carena, Carr\u00e0, Casorati, Ceracchini, C\u00e9zanne, Daumier, De Ch\u00edrico, De Fiori, De Pisis, Ferrazzi, Funi, Gauguin, Haner, Kollwitz, Longanesi, Maillol, Malerba, Manz\u00f9, Marini, Martini, Matisse, Messina, Modigliani, Morand\u00ed, Oppi, Picasso, Prampolini, Romano Romanelli, Reno\u00ecr, Rosai, Rosso, Rousseau, Salietti, Sciltian, Scipione, Sever\u00edni, Siron\u00ed, Soffici, Spadini, Tos\u00ed, Toulouse-Lautrec, van Gogh, Wildt, Zanini, ecc..\nEdizioni private.\nNel 1928 pubblica in edizione privata le poesie di Giacomo Prampolini dal titolo \"Dall'alto silenzio\". Le edizioni private sono dedicate ad: Alain, Apollinaire, Baudelaire, Blake, Blandini, Campana, Cantatore, Carletti, Carossa, Carrieri, Cater\u00edna da Siena, C\u00e9zanne, Charlot, Chopin, Colombini, Confucio, De Chir\u00edco, Degas, De Libero, Descalzo, d'Ors, Essenin, Fadin, Fontanesi, Garrone, Gatto, Gauguin, George, Guittone d'Arezzo, Jacopone da Todi, Ingres, Joyce, Juan de la Cruz, Lab\u00e9, Lagerkvist, Lelj, Magri, Mallarm\u00e9, Manz\u00f9, Marussig, Matisse, Melotti, Messina, Modigliani, Persico, Petrarca, Picasso, Pound, Prampolini, Quasimodo, Renoir, Rilke, Rodenbach, Rousseau, Sabart\u00e9s, Sant'Elia, Sartoris, Scipione, Seuphor, \nSinisgalli, Soffici, Solmi, Strawinsky, Svevo, Utrillo, Val\u00e9ry, van Gogh, Verlaine, Wildt, Yeats, Zavattini, ecc.\nHobby.\nAppassionato per la marcia e la bicicletta, ha percorso a tappe a piedi il tragitto da Roma a Strasburgo e in bicicletta da Roma ad Amsterdam. Nel 1962 a settantadue anni si \u00e8 recato in bicicletta da Milano a Oberb\u00fcren, paese d'origine di suo padre, compiendo in otto giorni il seguente tragitto: Milano, Passo dello Spluga, Valle del Reno, San Gallo, Oberb\u00fcren, Wattvil, Ricken Pass, Rappersw\u00edl, Schwitz, Passo del Gottardo, Monteceneri, Chiasso, Milano per complessivi 700 chilometri.\nMorte.\nPer sua volont\u00e0 \u00e8 sepolto nel Cimitero Maggiore di Musocco. Nel '76 il Comune di Milano gli dedica una via.\nMusei.\nIn collaborazione con Boris Ternovetz mise assieme nel 1930 a mezzo cambi una sala d'arte italiana nel Museo d'Arte Moderna di Mosca (opere di Bartolini, Bernasconi, B\u00edrolli, Borra, Campigli, Carena, Carr\u00e0, Casorati, De Chirico, De Pisis, De Rocchi, Ferrazzi, Funi, Guidi, Lega, Licini, Marussig, Morandi, Sassu, Severini, Tosi, Tozzi, Trombadori, Wildt ecc.)."}
{"id": "1223640", "revid": "1745361", "url": "https://it.wikipedia.org/wiki?curid=1223640", "title": "Antartide argentina", "text": "L'Antartide Argentina (\"Ant\u00e1rtida Argentina\" in spagnolo) \u00e8 una regione dell'Antartide che l'Argentina rivendica come parte del suo territorio nazionale in contrasto con il trattato Antartico. La regione, che comprende la Penisola Antartica e una sezione triangolare che arriva fino al Polo sud, \u00e8 delimitata dai meridiani 25\u00b0 ovest e il meridiano 74\u00b0 ovest, e si trova tra la latitudine 60\u00b0 sud e il Polo sud.\nOrgani di controllo.\nLa legislazione nazionale inquadra l'Antartide Argentina come un dipartimento della Provincia di Terra del Fuoco, Antartide e Isole dell'Atlantico del Sud: tale normativa \u00e8 comunque considerata nulla e invalida dalla comunit\u00e0 internazionale.\nLe autorit\u00e0 provinciali risiedono a Ushuaia e il governatore nomina un suo delegato per la zona dell'Antartide Argentina, che rappresenta l'autorit\u00e0 civile.\nAltre rivendicazioni.\nParti del territorio sono inoltre rivendicate rispettivamente dal Cile e dal Regno Unito, le altre nazioni tra cui Francia, Norvegia, Australia e Nuova Zelanda che hanno rivendicazioni antartiche non riconoscono le rivendicazioni argentine in quanto sovrapposte a quelle britanniche fatte precedentemente.\nLa prima nascita in Antartide.\nVi sono vari argentini nati in Antartide: Emilio Marcos Palma \u00e8 il primo essere umano nato in Antartide nel gennaio 1978, presso la Base Esperanza, tant'\u00e8 che \u00e8 stato battezzato \"Il beb\u00e8 antartico\"."}
{"id": "1223643", "revid": "228587", "url": "https://it.wikipedia.org/wiki?curid=1223643", "title": "Serie A2 1992-1993 (pallacanestro maschile)", "text": "La Serie A2 Maschile 1992-1993 ha rappresentato il secondo livello del campionato italiano di pallacanestro maschile.\nRisultati.\nTabellone Gare Legabasket Serie A2 1992-93"}
{"id": "1223658", "revid": "697352", "url": "https://it.wikipedia.org/wiki?curid=1223658", "title": "Chiesa delle Anime", "text": "La chiesa delle Anime \u00e8 una chiesa di Tuglie, in provincia di Lecce. \u00c8 ubicata in via Trieste.\nStoria.\nLa chiesa delle Anime venne edificata nella met\u00e0 dell'Ottocento inglobando la preesistente cripta della Madonna del Pozzo, che fu messa in disuso e usata per deposito di attrezzi e materiali di edilizia. La cripta risale ai primi anni del XIX secolo. La chiesa fu interessata da lavori di restauro e ampliamento all'inizio degli anni trenta su iniziativa di don Vito Bacile.\nArchitettura.\nEsterno.\nLa facciata fu rifatta in stile neo-romanico e ultimata nel 1933 dal costruttore tugliese Giuseppe Toma. Il portale \u00e8 circondato da un arco in pietra leccese che poggia su due colonne sorrette da due leoni. La parte superiore del portale incornicia una lunetta contenente un bassorilievo riproducente la Madonna del Carmine con San Simone apostolo, opera del cartapestaio leccese Raffaele Caretta.\nInterno.\nL'interno, ad aula rettangolare, \u00e8 totalmente affrescato con dipinti realizzati da Alfredo Greco di Maglie nel 1935. Un dipinto a tempera, raffigurante un coro angelico, fa da sfondo all'altare maggiore su cui \u00e8 collocata la statua della Madonna del Carmine. Lungo la navata si dispongono alcuni altari, tra i quali quelli dedicati alle Anime Purganti e a san Teodoro. Da una porta ai lati dell'altare maggiore si accede alla cripta sottostante, completamente restaurata e restituita al culto della Madonna del Pozzo il 16 luglio 1992. Nella chiesa ha sede la confraternita di Maria Santissima delle Anime Purganti."}
{"id": "1223664", "revid": "131358", "url": "https://it.wikipedia.org/wiki?curid=1223664", "title": "Pyunik Erevan", "text": ""}
{"id": "1223669", "revid": "438678", "url": "https://it.wikipedia.org/wiki?curid=1223669", "title": "D\u00e8moni 2... L'incubo ritorna", "text": "D\u00e8moni 2... L'incubo ritorna \u00e8 un film italiano del 1986 diretto da Lamberto Bava e prodotto da Dario Argento. \u00c8 il seguito di \"D\u00e8moni.\"\nTrama.\nSi festeggia il compleanno di Sally ma la ragazza, spocchiosa e piena di lamentele, si chiude in camera a guardare un docufilm su un gruppo di giovani che scopre una tomba; nella finzione, i giovani risvegliano un demone che li assale, fino a quando non si rivolge verso Sally, tentando di uscire dal televisore.\nNon appena crede di essere scampata al pericolo, si ritrova davanti la creatura, che la aggredisce; poco dopo, la ragazza viene fuori dalla sua stanza per spegnere le candeline sulla torta, ma non appena lo fa, si tramuta in un demone sotto gli occhi terrorizzati dei suoi amici, che vengono in seguito aggrediti tutti, trasformandosi a loro volta in altri demoni.\nA causa del sangue corrosivo che fuoriesce da Sally, la corrente salta e tutti gli inquilini restano bloccati dentro; tra loro vi sono George e sua moglie Hannah, che stanno per avere un bambino, l'istruttore di palestra Hank, il piccolo Tommy, solo in casa, e l'adolescente Ingrid con i genitori.\nSar\u00e0 una dura lotta contro le sanguinarie creature, che vedr\u00e0 venirne fuori solamente i due giovani sposi con il loro neonato.\nProduzione.\nDopo il successo finanziario di \"D\u00e8moni\" in Italia, \u00e8 iniziato lo sviluppo di un seguito. La sceneggiatura ha richiesto diversi mesi per svilupparsi, e secondo Lamberto Bava, anche l'effettista Sergio Stivaletti ha preso parte ad alcune sessioni. Le riprese sono iniziate il 19 maggio 1986, appena sette mesi dopo l'uscita del primo film. \"D\u00e8moni 2\" \u00e8 stato girato ad Amburgo e presso i De Paolis In.Ci.R. Studios di Roma.\nSecondo Bava, Dario Argento non ha interferito nelle riprese, affermando che \"Dario, come poche persone, \u00e8 uno di quelli che ti persuade a dare il massimo... e devo dire che allo stesso tempo ha pienamente rispettato il mio ruolo di regista.\" Argento ha visitato regolarmente il set, ma non ha mai dato direttive al film.\nSia Bava che Argento hanno deliberatamente abbassato le scene violente per ridurre il divieto della pellicola ai minori di 14 anni in Italia. Il capitolo precedente era stato invece vietato ai minori di 18 anni.\nColonna sonora.\nLa colonna sonora originale di \"Demoni 2\" fu affidata al compositore Simon Boswell, gi\u00e0 autore di alcuni brani dello \"score\" di \"Phenomena\". Gli altri brani presenti nella pellicola invece sono stati realizzati da artisti e gruppi new wave, diversamente dal primo film che comprendeva principalmente canzoni Heavy Metal.\nTracce.\nQuesta la lista tracce delle musiche originali di Simon Boswell:\nAccoglienza.\nIncassi.\nIl film ha incassato complessivamente 1.105.944.000 lire dell'epoca."}
{"id": "1223671", "revid": "62244", "url": "https://it.wikipedia.org/wiki?curid=1223671", "title": "Erik Edman", "text": "Carriera.\nClub.\nCominci\u00f2 la sua carriera in Svezia con l', ancora molto giovane venne girato in prestito al Torino e da qui in Germania al Karlsruhe. Decise poi di ritornare in patria all'AIK. Nel 2003 si trasfer\u00ec alla societ\u00e0 olandese dell'Heerenveen, approdando al Tottenham la stagione successiva: qui segn\u00f2 un gol da 40 metri contro il Liverpool, e successivamente la compagine inglese decise per il suo trasferimento al Rennes nell'annata 2005-2006. In Francia rimase fino al 2008 collezionando 68 presenze senza gol.\nNel 2008 \u00e8 tornato in Inghilterra, nel Wigan. Nella stagione 2008-2009 ha collezionato 7 presenze.\nNazionale.\nHa esordito in Nazionale svedese il 31 gennaio 2001 contro le Isole F\u00e6r \u00d8er.\nHa partecipato agli Europei 2004 e 2008 e ai Campionati del Mondo 2002 e 2006."}
{"id": "1223674", "revid": "767487", "url": "https://it.wikipedia.org/wiki?curid=1223674", "title": "Banzai! (album)", "text": "Banzai! \u00e8 il terzo album dei Tigertailz, uscito nel 1991 per l'Etichetta discografica Sony Records."}
{"id": "1223681", "revid": "123146380", "url": "https://it.wikipedia.org/wiki?curid=1223681", "title": "Milan Associazione Calcio 1962-1963", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1962-1963.\nStagione.\nPrima dell'inizio della stagione la societ\u00e0 cambia denominazione da \"Associazione Calcio Milan\" a \"Milan Associazione Calcio\". Nella stagione 1962-1963 i principali rinforzi per i Campioni d'Italia in carica sono il difensore V\u00edctor Ben\u00edtez, proveniente dal Boca Juniors, il centrocampista Giuliano Fortunato, prelevato dal Vicenza, l'ala destra Bruno Mora, arrivato dalla Juventus in cambio di Sandro Salvadore e Jos\u00e9 Germano, attaccante brasiliano che verr\u00e0 ceduto al Genoa dopo poche giornate.\nIl campionato viene chiuso al terzo posto a 6 punti dall'Inter campione, mentre l'avventura in Coppa Italia termina agli ottavi di finale.\nVittorioso \u00e8, invece, il cammino in Coppa dei Campioni: nel primo turno il Lussemburgo viene sconfitto dai rossoneri con un complessivo 14-0 con Altafini che segna una cinquina nella gara d'andata (ancora al 2016 record di gol segnati in una sola partita di Coppa dei Campioni/Champions League). Agli ottavi il Milan affronta gli inglesi dell'Ipswich Town eliminati grazie a un 3-0 in casa e ad una sconfitta per 2-1 in trasferta. Nei quarti di finale e nelle semifinali arrivano i successi contro i turchi del Galatasaray e gli scozzesi del Dundee Football Club superati rispettivamente con risultati complessivi di 8-1 e 5-2. In finale l'avversario \u00e8 il Benfica, gi\u00e0 campione nelle due edizioni precedenti: allo Stadio di Wembley l'undici che scende in campo \u00e8 formato da Ghezzi, David, Trebbi, Ben\u00edtez, Maldini, Trapattoni, Sani, Rivera, Pivatelli, Altafini e Mora. I rossoneri chiudono il primo tempo in svantaggio per una rete segnata da Eus\u00e9bio ma riescono a ribaltare le sorti dell'incontro nella ripresa con Altafini che sfrutta due assist di Rivera e batte due volte Costa Pereira. Cesare Maldini, con la fascia di capitano al braccio, pu\u00f2 cos\u00ec alzare la prima Coppa dei Campioni della storia del club. Il Milan \u00e8 la prima squadra italiana a conquistare l'Europa e la terza squadra in assoluto a sollevare il trofeo dopo le vittorie di e Benfica nelle prime sette edizioni.\nAltafini \u00e8 il primo giocatore rossonero a vincere la classifica marcatori di questo torneo, avendo segnato 14 reti. Tale numero rappresenta un primato per una singola edizione della competizione, ed \u00e8 stato eguagliato da Ruud van Nistelrooy nel 2002-03 e da Lionel Messi nel 2011-12.\nLa Coppa del 1963 \u00e8 l'ultimo trionfo del presidente Andrea Rizzoli che lascia il club a Felice Riva dopo nove anni e dopo aver vinto anche quattro scudetti e una Coppa Latina ed avere edificato in provincia di Varese il centro sportivo di Milanello. Lasciano anche Zagatti e l'allenatore Rocco, che passa al .\nNel 1962 il Milan trasferisce la sua sede da via Andegari 4 a via Gaetano Donizetti 24.\nOrganigramma societario.\nArea direttiva\nArea tecnica\nArea sanitaria"}
{"id": "1223682", "revid": "289247", "url": "https://it.wikipedia.org/wiki?curid=1223682", "title": "Premier League armena", "text": ""}
{"id": "1223688", "revid": "94902", "url": "https://it.wikipedia.org/wiki?curid=1223688", "title": "El Angel", "text": ""}
{"id": "1223689", "revid": "33689", "url": "https://it.wikipedia.org/wiki?curid=1223689", "title": "GameShark", "text": "GameShark \u00e8 una linea di periferiche di gioco per console che permettono l'inserimento di particolari trucchi, nella maggior parte dei casi non disponibili all'interno del videogioco, ed il salvataggio in memoria dei dati di gioco.\nGameShark \u00e8 disponibile per PlayStation, PlayStation 2, PSP, Xbox, Nintendo 64, Gamecube, Nintendo DS e per tutte le versioni di Game Boy (compreso il Game Boy Advance)."}
{"id": "1223690", "revid": "547992", "url": "https://it.wikipedia.org/wiki?curid=1223690", "title": "Luigi Stoppani (azienda)", "text": "La Luigi Stoppani SpA \u00e8 stata un'azienda chimica milanese ma con stabilimento di produzione sulla riviera ligure, a Cogoleto, in provincia di Genova. Lo stabilimento produceva composti di cromo, principalmente esavalente: cromati e bicromati di sodio e potassio, acido cromico e solfato di sodio. Fu fondata nei primi anni del Novecento da Luigi Stoppani, un importante industriale milanese.\nL'azienda successivamente si estende anche in altri insediamenti produttivi italiani e su scala mondiale e si struttura come Stoppani Group, gruppo industriale multinazionale che opera sempre nel settore chimico, con aziende in Spagna, Cina, USA, Uruguay, Argentina, Russia e Brasile.\nLa produzione di cromo trivalente ed esavalente rimane tutt'oggi di grande importanza e trova applicazioni ad ampio raggio, dalle semplici cromature di metalli e plastiche (principalmente per l'industria automobilistica e motociclistica), al trattamento dei supporti magnetici per audio-video cassette e ancora nella concia di pellami per la produzione di capi d'abbigliamento e d'arredo.\nL'impatto ambientale.\nDurante i suoi 100 anni di attivit\u00e0 a Cogoleto, a causa dei suoi rifiuti pericolosi e tossici, sono stati accertati gravi situazioni di inquinamento di aria, suolo, sottosuolo e sabbie delle spiagge che si estendevano a ponente sino a Varazze nonch\u00e9 nei sedimenti e nella catena alimentare (pesci, molluschi, crostacei) dovuti a cromo esavalente (estremamente cancerogeno) e zinco nella discarica dei fanghi di risulta in localit\u00e0 Molinetto, polveri, SO2 in atmosfera.\nLo stabilimento ha cessato l'attivit\u00e0 produttiva nel 2003 e dopo la chiusura della fabbrica, la Luigi Stoppani SpA ha cambiato nome in \"Immobiliare Val Lerone SpA\", ma l'azienda \u00e8 fallita.\nCon Ordinanza del Presidente del Consiglio dei ministri n. 3554 del 5 dicembre 2006, l'avvocato Giancarlo Viglione viene nominato Commissario delegato per il superamento dello stato di emergenza determinatasi nello stabilimento.\nAttualmente \u00e8 in corso l'attivit\u00e0 di demolizione dello stabilimento, a cui seguir\u00e0 la bonifica di terreno e falda."}
{"id": "1223691", "revid": "94902", "url": "https://it.wikipedia.org/wiki?curid=1223691", "title": "El Angel de la independencia", "text": ""}
{"id": "1223692", "revid": "94902", "url": "https://it.wikipedia.org/wiki?curid=1223692", "title": "Colonna dell'Indipendenza", "text": ""}
{"id": "1223693", "revid": "22475", "url": "https://it.wikipedia.org/wiki?curid=1223693", "title": "Gameshark", "text": ""}
{"id": "1223695", "revid": "767487", "url": "https://it.wikipedia.org/wiki?curid=1223695", "title": "Wazbones", "text": "Wazbones \u00e8 il quarto album dei Tigertailz, uscito nel 1995 per l'Etichetta discografica Minority One Records."}
{"id": "1223700", "revid": "729019", "url": "https://it.wikipedia.org/wiki?curid=1223700", "title": "Onagro (arma)", "text": "L'on\u00e0gro era una macchina bellica utilizzata dall'esercito romano e destinata al lancio di proiettili a massa solida.\nDescrizione.\nQuesta macchina da lancio romana - usata anche successivamente dai Bizantini nel Medioevo - veniva chiamata in inglese anche \"mangonel\", ma non aveva nulla a che fare con il vero e proprio mangano, che era una macchina da lancio medievale simile a una grande bilancia mossa con corde da molti uomini.\nIl suo nome deriv\u00f2, probabilmente, da quello dell'omonimo asino selvatico di origine asiatica, al cui scalciare erano paragonate le caratteristiche dell'arma. Al momento dell'impatto del palo contro il blocco, infatti, se l'onagro non era fissato al terreno, la forza del colpo faceva alzare la parte posteriore della macchina, \"come un asino o onagro che scalciasse con le zampe posteriori\".\nPoteva essere di piccole dimensioni - per navi e spalti di fortificazioni - oppure molto grande, purch\u00e9 le proporzioni della macchina venissero riprodotte esattamente. Il fascio di corde poteva avere un diametro dai 10 ai 30 cm circa e pertanto poteva lanciare, a seconda di questo fattore e quindi della grandezza dell'onagro stesso, pietre sferiche del peso compreso fra i 4 e gli oltre 50 kg a distanze variabili fra i 200 e i 600 metri.\nFunzionamento.\nL'arma era formata da un massiccio telaio in legno, a volte dotato di ruote, nella cui parte centrale era disposto orizzontalmente l'organo di propulsione formato da un unico e grosso fascio di materiale elastico (in genere corda di canapa o, in alcuni casi, funi realizzate con lunghi capelli umani intrecciati, oppure tendini animali formanti sempre una grossa corda). Fra questa matassa, al centro, vi era un braccio, costituito da un robusto palo, munito all'estremit\u00e0 superiore di una fionda, detta \"cucchiara\", nella quale veniva inserita la massa da lanciare costituente il proiettile.\nIl palo veniva abbassato mediante un argano munito di leve e meccanismi di blocco.\nAgendo su un congegno di scatto, il palo suddetto tornava violentemente nella posizione originaria secondo il moto di liberazione del potente fascio di corde ritorte - dette motore - e sbatteva contro una superficie inclinata - pi\u00f9 o meno reclinabile e quindi in grado di correggere il tiro in pi\u00f9 o meno arcuato nel senso della distanza - postagli di fronte.\nL'impatto bloccava il palo mentre per inerzia proseguiva il moto della fionda, che era legata saldamente con una estremit\u00e0 al palo, mentre l'altra - dotata di un largo anello metallico - era infilata a un grosso e lungo chiodo metallico ritorto posto proprio sulla punta del palo. Quando la rotazione della fionda arrivava al punto ottimale, l'anello usciva dal chiodo, la fionda si apriva e il proiettile partiva."}
{"id": "1223705", "revid": "116013756", "url": "https://it.wikipedia.org/wiki?curid=1223705", "title": "Muori delay", "text": "Muori delay \u00e8 la decima traccia, nonch\u00e9 primo singolo di \"Requiem\", quarto album studio del gruppo alternative rock italiano Verdena.\nAlberto Ferrari suona il basso nelle registrazioni del CD Requiem in \"Muori delay\" (e anche in \"Was?\", penultima traccia dello stesso album), mentre nelle esibizioni live le due canzoni sono regolarmente eseguite da Roberta Sammarelli, la bassista del gruppo.\nVideo musicale.\nIl videoclip, diretto da Marco Gentile, \u00e8 stato diffuso a partire dal 22 marzo 2007. \u00c8 stato inoltre prodotto da Sebastiano Jodice, Guido Cella e Francesca Albano con il montaggio di Igor Ragazzi e la fotografia di Luca Esposito e Mauro Chiarello. La post produzione \u00e8 stata affidata a \"baseK\".\nScene del gruppo che suona a bordo piscina, si alternano a inquadrature di nuotatrici di nuoto sincronizzato.\nIl video termina con un'inquadratura subacquea dei tre membri della band che nuotano vestiti, subito dopo essersi gettati in acqua.\nAccoglienza.\nIl singolo \u00e8 stato definito da Andrea Pomini sulla rivista musicale \"Rumore\" \u00abun improbabile quanto riuscito connubio tra Led Zeppelin, Fu Manchu e Ritmo Tribale.\u00bb\nFormazione.\nCrediti tratti dal libretto dell'album:"}
{"id": "1223706", "revid": "1543377", "url": "https://it.wikipedia.org/wiki?curid=1223706", "title": "Tour dei British and Irish Lions 1924", "text": "La squadra di rugby dei British Lions torna dopo 14 anni in tour. Questa volta si reca in sudafrica per un tour disastroso con 3 sconfitte in 4 partite contro il Sudafrica. Era il decimo tour di una rappresentativa delle Isole britanniche ed il quinto in Sudafrica. Fu classificato retrospettivamente come tour dei Lions, in quanto tale definizione fu adottata solo nel 1950.\nGuidata dall'inglese Ronald Cove-Smith e diretta dal gallese Harry Packer, la squadra disput\u00f2 21 match, 17 contro club o selezioni provinciali o squadre ad inviti e 4 test contro la nazionale del . I Lions persero tre match ufficiali su 4 conquistando solo un pareggio. Uno dei peggiori tour della storia dei Lions considerando le sei sconfitte in match minori e una serie di otto partite senza vittorie.\nCausa del disastro furono l'obiettivo scarso livello delle squadre e dei giocatori britannici e innumerevoli infortuni dovuti al clima caldo sudafricano.\nLa squadra.\nAvanti.\n(*) Ian Smith e Roy Muir Kinnear non avevano ancora giocato con la nazionale scozzese al momento del tour. "}
{"id": "1223717", "revid": "122966568", "url": "https://it.wikipedia.org/wiki?curid=1223717", "title": "Don Budge", "text": "Fu il giocatore numero uno per 5 anni, prima come amatore e poi come professionista. \u00c8 famoso per essere stato il primo a vincere tutti e quattro i tornei del Grande Slam nello stesso anno. Continua ad essere ricordato dagli appassionati del tennis per via del suo rovescio, uno dei migliori in assoluto, almeno fino all'arrivo di Ken Rosewall, tra gli anni cinquanta e sessanta.\nBiografia.\nNato ad Oakland, in California, di origini scozzesi era figlio di John Budge che \u00e8 stato un calciatore professionista giocando nei prima di un infortunio sul campo che lo costrinse ad abbandonare la carriera e a trasferirsi negli Stati Uniti per far fronte ai problemi respiratori.\nPrima di scegliere il tennis si \u00e8 dedicato ad altri sport quali il baseball e il basket. Era alto e magro e la sua altezza lo aiut\u00f2 nel diventare uno dei pi\u00f9 potenti servitori di tutti i tempi. La sua grazia nei movimenti, il suo rovescio potentissimo, unito al servizio e alla sua velocit\u00e0, lo resero il miglior giocatore dell'epoca.\nCarriera.\nCome dilettante.\nStudi\u00f2 all'Universit\u00e0 della California, Berkeley, fino al 1933 ma lasci\u00f2 per giocare con la squadra statunitense la Coppa Davis. Abituato alle superfici dure della sua California, aveva difficolt\u00e0 a giocare sui campi erbosi dell'est. Comunque, grazie ad un buon insegnante e ad un duro allenamento, nel 1937 sbanc\u00f2 Wimbledon, vincendo il titolo nel singolare, nel doppio maschile con Gene Mako e nel doppio misto con Alice Marble. Vinse poi gli U.S. National Championships nel singolare e nel doppio misto con Sarah Palfrey Fabyan.\nRaggiunse la fama assoluta quell'anno battendo Gottfried von Cramm nelle finali inter-zona della Coppa Davis contro la Germania. Pur in svantaggio 1-4 nell'ultimo e decisivo set, riusc\u00ec a ribaltare la situazione e vincere per 8-6. La sua vittoria permise agli statunitensi di rivincere la Coppa Davis dopo 12 anni.\nPer i suoi meriti, fu nominato Associated Press Male Athlete of the Year e divenne il primo tennista di sempre ad essere votato come sportivo a livello amatoriale al James E. Sullivan Award.\nNel 1938, raggiunse la gloria nel mondo amatoriale sconfiggendo: John Bromwich nella finale dell'Australian Open, Roderick Menzel agli Open di Francia, Bunny Austin a Wimbledon, dove non perse neanche un set e Gene Mako agli U.S. Open, divenendo il primo tennista a vincere in un anno tutti e 4 i tornei del Grande Slam.\nCome professionista.\nPass\u00f2 tra i professionisti dopo aver vinto il Grande Slam, giocando da allora moltissimi incontri head-to-head.\nNel 1939 batt\u00e9 i due re del tennis professionistico di allora, Ellsworth Vines e Fred Perry, 22 match a 17 e 28 match a 8. Quell'anno vinse anche due importanti tornei pro: French Pro Championship (sconfiggendo in finale Vines e il Wembley Championship sconfiggendo in finale Hans N\u00fcsslein.\nNel 1940 non ci furono tour professionistici ma si disputarono 7 tornei, a cui partecip\u00f2 vincendone 4, tra cui il pi\u00f9 importante, lo U.S. Pro Tennis Championships.\nNel 1941 Budge vinse un altro \"major\" tour sconfiggendo il quarantottenne Bill Tilden, battuto per 46 matches a 7, pi\u00f9 1 pareggio\nNel 1942 sconfisse invece nelle serie Bobby Riggs, Frank Kovacs, Perry e Les Stoefen e vinse per la seconda volta lo U.S. Pro Championships, battendo nettamente in finale Riggs con il punteggio 6-2 6-2 6-2.\nLa guerra.\nSempre nel 1942 si arruol\u00f2 poi nell'esercito statunitense per combattere nella seconda guerra mondiale.\nAll'inizio del 1943, durante una corsa ad ostacoli, Don si strapp\u00f2 un muscolo della spalla. Nel suo libro \"a Tennis Memoir\", a pagina 144 disse che \"la ferita non guar\u00ec, e la cicatrice che si form\u00f2 complic\u00f2 l'infortunio rendendolo ancora pi\u00f9 serio. Ciononostante... ero ancora capace di svolgere i miei obblighi militari... 2 anni dopo, nella primavera del '45, mi presi un mese per andare a Berkeley da un osteopata, Dr. J. LeRoy Near, perch\u00e9 mi aiutasse\". Quest'infortunio limit\u00f2 le sue abilit\u00e0 per sempre. Durante il periodo militare fece alcuni incontri-esibizioni per le truppe, soprattutto nell'estate del 1945 quando la guerra stava ormai finendo; fu organizzato un torneo U.S. Army (Budge-Frank Parker) contro la U.S. Navy (Riggs - Wayne Sabin) secondo il formato della Coppa Davis. L'incontro principale fu Budge-Riggs, considerato che i due tennisti americani erano conosciuti come i migliori al mondo sia prima che dopo la guerra. I primi 2 match furono vinti da Budge con il punteggio di 6-2 6-2 (all'isola di Guam) e 6-4 7-5 (all'isola di Peleliu). Riggs vinse il terzo ed il quarto match per 6-1 6-1 (isola di Ulithi) e 6-3 4-6 6-1 (isola di Saipan). Nel quinto e decisivo incontro, disputato la prima settimana di agosto del 1945 sull'isola di Tinian, Riggs sconfisse Budge 6-8 6-1 8-6. Fu la prima volta che Riggs sconfisse Budge in una serie (che vinse poi il torneo battendo anche Parker nella serie per 3-2), dandogli un importante aiuto psicologico all'alba della ripresa dei tornei pro.\nDalla fine della guerra al ritiro.\nDopo la guerra, gioc\u00f2 ancora pochi anni, incontrando spesso Riggs. Nell'U.S. Tour del 1946, perse la serie di incontri per 24 a 22. la supremazia di Riggs fu confermata agli U.S. Pro, dove Budge fu sconfitto in 5 set. Riggs divenne il numero 1 al mondo in questi 2 anni. Budge raggiunse ancora due volte la finale degli U.S. Pro, perdendola nel 1949 contro Riggs a Forest Hills (New York) e nel 1953 contro Pancho Gonzales, a Cleveland.\nL'ultima significativa vittoria di Budge avvenne nel 1954 in un tour del nord America con Gonzales, Pancho Segura e Frank Sedgman quando riusc\u00ec a sconfiggere Gonzales, che avrebbe vinto tutti gli altri scontri diretti, allora il miglior giocatore in attivit\u00e0.\nDopo il ritiro.\nDopo il ritiro dalle competizioni costru\u00ec e condusse una scuola di tennis per bambini. Gentiluomo dentro e fuori dal campo, Budge ritorn\u00f2 a giocare nel 1968 con l'avvento dell'era open, a Wimbledon nel doppio per veterani. Nel 1973, all'et\u00e0 di 58 anni, con Frank Sedgman come partner, vinse il titolo a Wimbledon. Nel dicembre del 1999, fu vittima di un incidente automobilistico dal quale non si riprese mai.\nMor\u00ec il 26 gennaio 2000 in una casa di cura a Scranton, in Pennsylvania, all'et\u00e0 di 84 anni."}
{"id": "1223718", "revid": "1776051", "url": "https://it.wikipedia.org/wiki?curid=1223718", "title": "Bezerk 2.0", "text": "Bezerk 2.0 \u00e8 il quinto album dei Tigertailz, uscito nel 2006 per l'Etichetta discografica Demolition Records."}
{"id": "1223721", "revid": "729019", "url": "https://it.wikipedia.org/wiki?curid=1223721", "title": "Rugby (Regno Unito)", "text": "Rugby \u00e8 una citt\u00e0 di 70.628 abitanti della contea del Warwickshire, in Inghilterra. La citt\u00e0 si trova circa ad una ventina di chilometri ad est di Coventry, presso i confini orientali del Warwickshire con il Northamptonshire ed il Leicestershire.\nLa citt\u00e0 \u00e8 famosa in tutto il mondo per essere stata il luogo di nascita, nella locale Rugby school, dello sport del rugby.\nOrigini del nome.\nIl nome di Rugby sembra che derivi dall'antico inglese \"Hroca burh\", ovvero Fortino del corvo, ma alcuni sostengono che Hroca sia un nome proprio. Recentemente \u00e8 stata avanzata una seconda ipotesi che sostiene un'origine celtica del nome Rugby. Il toponimo deriverebbe infatti dal celtico \"Droche-brig\", \"Collina Selvaggia\". In seguito all'influenza vichinga, \"brig\" sarebbe stato sostituito da \"by\", che tuttora in diverse lingue scandinave significa citt\u00e0.\nStoria.\nUn piccolo centro di campagna.\nRugby sorse in epoca romana, quando nei pressi dell'attuale citt\u00e0 vi era un piccolo insediamento detto \"Tripontium\". Nel 1080 viene citata all'interno del Domesday Book come \"Rocheberie\". Sotto il regno di Stefano venne costruito un piccolo castello, demolito poi poco dopo per ordine Enrico, si trattava per\u00f2 non di un castello vero e proprio ma un piccolo maniero. Secondo una leggenda locale le pietre del castello, vennero poi riutilizzate per costruire la chiesa di St Andrew. Nel 1255 il proprietario del maniero, tal \"Henry de Rokeby\", riusc\u00ec ad ottenere per il suo villaggio il titolo di citt\u00e0 di mercato. Nel 1567 venne fondata, grazie al contributo di un concittadino droghiere che aveva fatto fortuna presso la corte di Elisabetta I, la Rugby School. \nL'avvento dell'industria.\nCon la costruzione attorno al 1770 dell'\"Oxford Canal\", iniziarono a sorgere attorno a Rugby alcune industrie e manifatture. Circa sessant'anni dopo vennero aperte le prime linee ferroviarie che permettevano di collegare la stazione di Rugby con Londra, Birmingham e tutta l'Inghilterra. Divenuta uno snodo ferroviario di prima importanza, la citt\u00e0 vide la sua popolazione aumentare sensibilmente e le sue industrie ingrandirsi sempre pi\u00f9. Con l'avvento del trasporto su gomma, Rugby venne interessata dalla costruzione della M1 e della M6."}
{"id": "1223729", "revid": "1745361", "url": "https://it.wikipedia.org/wiki?curid=1223729", "title": "Mirtilo", "text": "Mirtilo \u00e8 un personaggio della mitologia greca. Era figlio di Ermes, amico di Pelope, l'eroe eponimo del Peloponneso, e scelto da Enomao come suo auriga. \nSecondo altre versioni, Mirtilo era un figlio di Zeus e di Climene.\nIl mito.\nPelope si era innamorato di Ippodamia e figlia di Enomao il quale avrebbe concesso la figlia solo a chi lo avesse superato in una gara con i carri. La gara fu favorevole a Pelope, tuttavia pare che alla base di questa vittoria ci fosse stato il sabotaggio di Mirtilo a scapito di Enomao. Come tutti i traditori Mirtilo venne ucciso da Pelope per timore che raccontasse la verit\u00e0. Secondo un'altra versione fu ucciso da Pelope avendo questi appurato che Mirtilo insidiava Ippodamia. In punto di morte Mirtilo maledisse Pelope e tutta la sua discendenza. Il suo cadavere fu trasformato da Ermes nella Costellazione dell'Auriga."}
{"id": "1223731", "revid": "228587", "url": "https://it.wikipedia.org/wiki?curid=1223731", "title": "Walter-Wilhelm Cramer", "text": "Biografia.\nNel 1923 Cramer divenne membro del Consiglio di amministrazione del Leipziger Kammgarnspinnerei St\u00f6hr &amp; Co. AG. Agli inizi degli anni quaranta prese parte alla Resistenza contro il Regime Nazista, accanto al borgomastro di Lipsia Carl Friedrich Goerdeler (1884-1945). Dopo il fallito attentato alla vita del F\u00fchrer (20 luglio 1944) venne giudicato dal Volksgerichtshof, il tribunale creato da Hitler nel 1934, e condannato a morte per alto tradimento. Fu impiccato nella prigione di Pl\u00f6tzensee a Berlino il 14 novembre 1944."}
{"id": "1223736", "revid": "2078815", "url": "https://it.wikipedia.org/wiki?curid=1223736", "title": "Dravida", "text": "Dr\u00e0vida o Dravidi \u00e8 il nome che viene dato alle genti brachicefale, di colore scuro, capelli neri e lisci che colonizzarono la zona indiana 6000-5000 anni fa imponendosi sugli autoctoni, forse gli antenati degli attuali munda, e dando forse origine alla civilt\u00e0 della valle dell'Indo. Parlano lingue non indoeuropee e agglutinanti.\nSpesso oggi si indicano come dravidiche le popolazioni parlanti lingue dravidiche che sono maggiormente concentrate nella zona meridionale dell'India, nel nordest dello Sri Lanka e in piccole zone del Pakistan, del Bangladesh e del Nepal, anche se non necessariamente sono le dirette discendenti di tale popolo.\nOrigini.\nLa parola \"dravidico\" deriva dal nome etnico \"Dravida\" o \"Dramila\" o \"Dramida\" da cui proviene l'aggettivo moderno \"tamil\" o \"tamul\".\nI dravidi, sono originari della zona del bacino indo-gangetico e di tutta l'India centrale. Dal punto di vista etnico sono questi anche oggi i popoli che presentano maggiori tracce del tipo dell'antico Dr\u00e0vida anche se sotto quello linguistico le successive invasioni hanno cancellato ogni traccia. Viceversa le popolazioni del sud dell'India presentano tratti somatici solo in parte dravida e molto pi\u00f9 dovuti alle componenti aborigene munda, a quelle negrito e altre pur essendo quelle che parlano chiaramente lingue dravidiche come il tamil. Questo perch\u00e9 in India come altrove non necessariamente le divisioni linguistiche corrispondono a quelle etniche.\nLa civilt\u00e0 dell'Indo.\nA partire dal X millennio a.C. i dravidi svilupparono una civilt\u00e0 molto evoluta per l'epoca nella zona del fiume Indo e dell'ormai scomparso Sarasvati di cui le citt\u00e0 di Mohenjo-Daro e Harappa sono le rappresentanti di cui si hanno pi\u00f9 testimonianze. Poco infatti \u00e8 sopravvissuto alla successiva invasione ariana di questa cultura tanto che fu dimenticata fino ai primi scavi intorno al 1920.\nCi fu lo sviluppo dell'agricoltura, dell'uso della scrittura e dell'urbanizzazione con il sorgere di svariate citt\u00e0 in mattoni, cotti o crudi. Frequenti furono i rapporti culturali e commerciali con la Mesopotamia e l'Antico Egitto. I testi sumeri ed accadici si riferiscono ripetutamente a un popolo con cui ebbero attivi scambi commerciali, chiamato \"Meluhha\", che sarebbe da identificare con la civilt\u00e0 della valle dell'Indo.\nVerso il 1900 a.C., alcuni segni mostrano la comparsa dei primi problemi e intorno al 1800 a.C., la maggior parte delle citt\u00e0 erano state del tutto abbandonate. Una delle cause di questa rapida fine potrebbe essere stata un cambiamento climatico importante: alla met\u00e0 del III millennio sappiamo che la valle dell'Indo era una regione verdeggiante, ricca di foreste e di animali selvatici, molto umida, mentre intorno al 1800 a.C. il clima si modific\u00f2, diventando pi\u00f9 freddo e pi\u00f9 secco. Il fattore principale fu la probabile sparizione della rete idrografica del fiume Sarasvati, citato nel Rig Veda, dovuto ad una catastrofe tettonica. La carenza improvvisa di risorse idriche port\u00f2 a carestie che indebolirono a tal punto questa civilt\u00e0 da renderla vulnerabile ai continui attacchi delle pi\u00f9 primitive ma molto bellicose trib\u00f9 arie che infine si imposero in questa zona come forza egemone a partire dal 1300 a.C.\nI dravida dopo l'egemonia ariana.\nNel 1300 a.C. assistiamo al consolidamento del dominio degli arii in tutto il nord-ovest indiano e progressivamente sul Panjab, sulla valle del Gange e nel 1000 a.C. fino al Gujarat.\nL'influenza dravidica continuer\u00e0 a essere egemone sul sud dell'India, dove sorgeranno vari regni molto evoluti, principalmente il regno dei Chola, quello dei Chera, quello dei Pandya e in seguito i Pallava, spesso in guerra fra loro, che manterranno l'indipendenza da domini stranieri per pi\u00f9 di 2000 anni.\nAnche a nord questo popolo non scomparve. Le popolazioni dravidiche si fondono coi nuovi conquistatori, creando una nuova civilt\u00e0 che porter\u00e0 le tracce di entrambe le eredit\u00e0. Tuttavia, nonostante molte eccezioni, i vincitori impongono un sistema sociale basato sulle caste che estromette i discendenti dei Dravida dalle posizioni pi\u00f9 influenti. Articolato in brahmani (sacerdoti e studiosi dei testi sacri, unici abilitati alla celebrazione dei riti sacri), kshatriya (guerrieri rappresentanti il ceto politico-amministrativo), vaishya (artigiani, commercianti, allevatori), shudra (servitori addetti ai lavori proibiti agli arii) e paria (gli intoccabili, cio\u00e8 i fuori casta) questo sistema riserva le prime due e pi\u00f9 importanti caste ai soli discendenti degli Arii.\nReligioni dravidiche.\nLa religione dravidica si fonda sul culto per la Dea Madre, per il dio Shiva, per gli alberi sacri, per alcuni animali quali la vacca e il cobra, e per i simboli sessuali intesi come continuit\u00e0 del genere umano; molto importante \u00e8 anche il rito della cremazione.\nLo shivaismo o \"\u015aivaismo\" rimane la religione dominante dell'India fino all'arrivo degli Arii.\nRisalgono a questo remoto passato molti emblemi cosiddetti fallici (\"lingam\"), identici a quelli usati ancora oggi e alcune immagini che rappresentano il dio in una posizione tipica dello yoga, disciplina che anche secondo la tradizione hindu \u00e8 stata creata da Shiva per sublimare e utilizzare a fini spirituali e magici le energie sessuali. Per i Pur\u0101\u1e47a, Shiva si manifest\u00f2 in India nel VI millennio a.C. e insegn\u00f2 all'uomo la religione, la filosofia, l'arte e la scienza. Tutte le pratiche dello \u015aivaismo sono sconosciute ai Veda ariani. I conquistatori anzi attaccarono violentemente il culto del dio e in particolare la venerazione del fallo ma, gradualmente, come per tanti altri aspetti della preesistente cultura dravidica finirono per assimilarlo e integrarlo nella successiva religione brahmanica.\nIl contributo dell'antica filosofia pre-ariana all'attuale pensiero hindu \u00e8 in definitiva superiore a quello apportato dagli arii vedici.\nLo shivaismo ha infine avuto influenze marcate nel periodo protostorico su tutto il mondo mediterraneo e mesopotamico. Il mito di Osiride \u00e8 una variante di una storia di Shiva nei Pur\u0101\u1e47a, il culto di Dioniso in Grecia e Bacco tra i Latini sono propaggini dello shivaismo. Lo stesso Alessandro Magno identificher\u00e0 Shiva con Dioniso. La citt\u00e0 di Nysa (nei pressi dell'attuale Djelalabad in Afghanistan), che era un importante centro dello shivaismo, \u00e8 menzionato da Omero come luogo sacro a Dioniso. Infine Megastene ci dice che la vite, sacra a Dioniso, proveniva dalle terre ad est dell'Eufrate.\nL'altra importantissima religione diffusa presso i dravidi era il jainismo.\nErroneamente spesso questa religione \u00e8 ritenuta di epoca molto pi\u00f9 tarda (VI secolo a.C.) poich\u00e9 si confonde il suo riformatore Mahavira (559 a.C.-487 a.C. o 468 a.C.) come fosse il fondatore ma egli \u00e8 solo l'ultimo dei 24 profeti jaina. Gli storici occidentali hanno per molto tempo ritenuto un mito gli altri 23 profeti, ma col tempo sono emerse le prove del contrario, in particolare non vi sono pi\u00f9 dubbi sulla reale esistenza di Parshvadeva precedente di 250 anni Mahavira.\nIl jainismo \u00e8 una religione moralista ed atea. Non nega in realt\u00e0 la possibile esistenza di esseri trascendenti ma piuttosto la possibilit\u00e0 per l'uomo di entrare in contatto con essi, motivo per cui l'umanit\u00e0 non se ne deve occupare. Dal jainismo provengono la teoria del Karma e della reincarnazione e quella della non-violenza da cui deriva per i jaina il vegetarismo. Le virt\u00f9 della nudit\u00e0 totale, le purificazioni, le abluzioni rituali, il suicidio per digiuno e l'ideale della vita monastica sono anch'essi tutti concetti jaina. Regole analoghe sono state adottate dai monaci buddhisti e dagli asceti erranti brahmanici. Il jainismo sembra aver influenzato i primi cristiani, specialmente gli gnostici, ma soprattutto il buddhismo (Buddha e Mahavira furono contemporanei).\nL'eredit\u00e0 dravidica.\nSecondo la tradizione indiana le penetrazioni ariane nel subcontinente indiano iniziarono fin dal 3200 a.C.\nSicuramente in India gli arii dopo aver determinato, o almeno accelerato, la fine della civilt\u00e0 dell'Indo finirono per acquisire e fare propria buona parte della superiore tradizione e cultura dravidica. La contaminazione fu tale che i poemi epici vedici che narrano la cosiddetta Guerra del Mah\u0101bh\u0101rata raccontando la sconfitta dei malvagi invasori ad opera delle popolazioni autoctone altro non fanno, senza saperlo, che narrare l'iniziale superiorit\u00e0 dravida sulle pi\u00f9 primitive trib\u00f9 ariane.\nQuesto fatto non deve stupire se si pensa che il senso della storia in India \u00e8 sempre stato, fino al 1900 almeno, molto diverso da quello occidentale e non ha mai dato molto importanza alle date n\u00e9 ai documenti scritti, facilitando cos\u00ec sia la mitizzazione degli avvenimenti sia la loro integrazione nei sacri inni veda. Nel sud invece, dove perdur\u00f2 l'egemonia dravica, continu\u00f2 fino al primo secolo dell'era cristiana la tradizione dei Sangham di cui si ha traccia fin dal 9990 a.C. I Sangham erano in pratica delle riunioni di poeti che partecipavano alla stesura di grandi opere collettive che tanto hanno influenzato l'antica letteratura indiana e tamil.\nInfine nel campo della filosofia e della religione si \u00e8 gi\u00e0 detto di quali profonde influenze abbiano avuto i riti dravidici, e in particolare lo shivaismo, sul successivo brahamanesimo vedico e come il gianismo sia da ritenere un'eredit\u00e0 dravidica.\nDravida e Ariani nel dibattito politico.\nIn India, sotto l'Impero britannico, i britannici hanno usato l'idea della razza ariana conquistatrice per fondere la dominazione britannica con il sistema delle caste indiano. Si ribadiva che gli Ariani erano gente \"bianca\" che aveva invaso l'India nei periodi antichi, sottomettendo i Dravidi indigeni pi\u00f9 scuri, che sono stati poi spinti verso sud. Cos\u00ec la fondazione dell'Induismo \u00e8 stata attribuita agli invasori \"bianchi\" che si erano stabiliti come caste dominanti e che avevano scritto i testi Veda. Che l'idea di un'invasione ariana abbia originato anche fantasie coloniali britanniche dimostra che tutta la teoria delle espansioni indo-ariane storiche rimane altamente discutibile e in India anche oggi continua ad alimentare il dibattito politico e religioso. Molti dravidi, sostenitori del movimento di Dalit, pi\u00f9 comunemente tamil, sostengono che il culto di \u015aiva \u00e8 una religione dravidica distinta dall'Induismo ariano. In opposizione, il movimento nazionalista indiano di Hindutva sostiene che nessun'invasione o espansione ariana sia mai avvenuta, asserendo che la credenza Veda \u00e8 nata dalla civilt\u00e0 della valle dell'Indo, che \u00e8 precedente alla presunta invasione degli indo-ariani in India e che \u00e8 identificata come probabile candidata per una cultura di proto-dravidi."}
{"id": "1223737", "revid": "1942768", "url": "https://it.wikipedia.org/wiki?curid=1223737", "title": "Uva di Troia", "text": "L'uva di Troia \u00e8 un vitigno a bacca nera autoctono pugliese. Prende anche il nome di \"Nero di Troia\" data la sua alta carica polifenolica che conferisce un colore rubino intenso che, a volte, pu\u00f2 sembrare \"nero\".\nStoria.\nLe origini del vitigno non sono certe, mentre certo \u00e8 il legame con la citt\u00e0 di Troia.\nTra la leggenda che vuole Diomede sbarcato sulle rive del Gargano portando dei tralci di vite, che ha trovato qui il suo habitat naturale, a Federico II di Svevia che amava degustare il \u201ccorposo vino di Troia\u201d, fino ad arrivare ai marchesi D'Avalos che acquistata la citt\u00e0 nel 1533, e notata l'assoluta qualit\u00e0 ed attitudine dei terreni circostanti incrementarono notevolmente le coltivazioni di quest'uva.\nUna serie di carestie, ed una notevole richiesta di olio, spinsero i contadini a ridurre drasticamente le coltivazioni di questa vite, gi\u00e0 di per s\u00e9 poco produttiva, sostituendole soprattutto con uliveti. Al contrario, il vitigno ebbe una larghissima diffusione verso sud, precisamente nella provincia di Barletta-Andria-Trani.\n\u00c8 stato per lungo tempo un vitigno relegato ad un ruolo secondario, quello di rafforzare con i suoi notevoli corpo e colore i vini pi\u00f9 deboli. Solo in tempi recenti inizia a ricevere i giusti riconoscimenti, perch\u00e9 si \u00e8 dimostrato che vinificandolo in purezza si ottengono vini di assoluto pregio.\nIl vino che si ottiene da essa al termine dell'affinamento presenta un bel colore rosso rubino intenso giustamente tannico con tannini eleganti; austero, gusto speziato e di legno anche senza passaggio in barrique, con sentori di more e liquirizia.\nOggi questo vitigno viene coltivato in due sottospecie: \"Uva di Troia\" a grappolo pi\u00f9 grande e tozzo, e \"Summarrello\", con un grappolo cilindrico pi\u00f9 piccolo ed inserrato ed acini piccoli, quest'utltimo prodotto in quantit\u00e0 limitate nella solo citt\u00e0 di Troia e nelle zone limitrofe.\nZona di coltivazione.\nAnche se il nome lascia immaginare una sua provenienza dalla citt\u00e0 di Troia, in provincia di Foggia, molto probabilmente fondata da coloni greci, il vitigno \u00e8 per lo pi\u00f9 coltivato nei pressi di Castel del Monte, lungo la zona litoranea pugliese della Provincia di Barletta-Andria-Trani e nella parte settentrionale della provincia di Bari. A causa di questa diffusione, l'Uva di Troia \u00e8 anche detta \"Nero di Troia\", \"Uva di Canosa\", \"Vitigno di Barletta\", \"Uva di Barletta\", \"Troiano\", \"Tranese\", \"Uva della Marina\"."}
{"id": "1223746", "revid": "486946", "url": "https://it.wikipedia.org/wiki?curid=1223746", "title": "Otto di Asburgo", "text": ""}
{"id": "1223747", "revid": "1305772", "url": "https://it.wikipedia.org/wiki?curid=1223747", "title": "Palazzo del Capitano (Todi)", "text": "Il palazzo del Capitano \u00e8 un palazzo di Todi (PG) \u00e8 situato nella piazza del Popolo ed \u00e8 in stile gotico italiano, adiacente al palazzo del Popolo.\nVenne costruito nel 1293 e fu chiamato \"palazzo nuovo del Comune\" per contraddistinguerlo dal palazzo del Popolo. \nStoria e descrizione.\nLa facciata, interamente in pietra bianca, \u00e8 costituita da tre ordini: nel primo vi \u00e8 un portico a due arcate a tutto sesto, nel secondo tre trifore cuspidate e nel terzo quattro trifore coperte da archi a tutto sesto. Fra il secondo ed il terzo ordine \u00e8 sita una campana. \nLa scala d'accesso dalla piazza \u00e8 in comune con quella del palazzo del Popolo.\nI due edifici sono sede del municipio e del museo civico.\nIl palazzo del Capitano \u00e8 arretrato rispetto al palazzo del Popolo e ha un ponderoso porticato terreno, un primo piano con 3 eleganti trifore gotiche sormontate da cuspidi, e un secondo con 4 trifore. Una grande scala esterna (di fronte si vedono medioevali segnate nel muro) conduce al primo piano dei due palazzi:in cima ad essa, a sinistra, si accede alla Sala del Capitano del Popolo, con importanti avanzi di affreschi del XIII e XIV. A destra si va al salone del museo lapidario: vi si conservano numerosi oggetti provenienti dagli scavi condotti nella zona di Todi."}
{"id": "1223750", "revid": "767487", "url": "https://it.wikipedia.org/wiki?curid=1223750", "title": "Silvia Cecchetti", "text": "Biografia.\nNel 1992 partecipa al Festival di Castrocaro.\nL'anno dopo \u00e8 in gara a Sanremo Giovani con \"Come si cambia\", ed acquisisce il diritto ad esibirsi al Festival di Sanremo 1994 con \"Il mondo dove va\", con la quale si classifica al nono posto nella categoria Giovani.\nNello stesso anno viene pubblicato l'album \"Silvia Cecchetti\", comprendente la canzone del Festival ed altre composte da Mario Lavezzi e Mogol. A giugno \u00e8 tra i partecipanti di Viva Napoli, gara canora dedicata alla canzone partenopea trasmessa da Canale 5 nella quale presenta \"I' te vurria vas\u00e0\" con cui giunge in finale. In autunno \u00e8 invece in gara al Festival Italiano con \"Come un leopardo\".\nSuccessivamente inizia con Andrea Bocelli una tourn\u00e9e italiana, americana e canadese in teatri come il Taj Mahal di Atlantic City e il Kodak Theatre di Los Angeles.\nNel 2009 esce il suo secondo album \"Tempi diversi\", un disco di cover che vanno da \"Parlami d'amore Mari\u00f9\", proseguendo per \"Estate\", \"E se domani\", fino ad arrivare a \"La voce del silenzio\".\n\u00c8 coordinatrice dei docenti di canto all'accademia della voce di Monza."}
{"id": "1223752", "revid": "767487", "url": "https://it.wikipedia.org/wiki?curid=1223752", "title": "Simona D'Alessio", "text": "Ha partecipato al Festival di Sanremo 1994 nella Sezione Giovani con \"\u00c8 solo un giorno nero\". Viene prodotta dalla storica \"Casa Editrice La Canzonetta\" che, successivamente al Festival, le pubblica un E. P. (Sintesi 3000 FDM 6394) con tre brani, tra cui \"\u00c8 la vita che ci d\u00e0\" firmata da Lino Vairetti (degli \"Osanna\") e Alfredo Calfizzi (della \"Nuova Generazione\"). La canzone le permette di farsi conoscere e di distinguersi nei concorsi estivi del 1994."}
{"id": "1223755", "revid": "767487", "url": "https://it.wikipedia.org/wiki?curid=1223755", "title": "Daniela Colace", "text": "Biografia.\nStudia canto al Conservatorio di Santa Cecilia di Roma; nello stesso periodo inizia ad esibirsi nei locali della capitale, e viene scoperta da Vincenzo Micocci, che le propone il contratto discografico con la It.\nDebutta nel 1992 con l'album \"Cosa ha fatto Rosa\", con il quale vince il Premio Citt\u00e0 di Recanati nello stesso anno; la \"title track\" dell'album \u00e8 scritta in collaborazione con il chitarrista Michele Ascolese (che diventer\u00e0 in seguito suo marito e collabora con Sergio Cammariere, Bungaro, Teresa De Sio, Gino Paoli, Roberto Vecchioni, Umberto Bindi) e l'anno dopo partecipa come ospite alla stessa rassegna.\nIn autunno debutta come corista nel tour 1992-1993 di Fabrizio De Andr\u00e9.\nCon la canzone che dava il titolo al suo album d'esordio, Daniela gareggia a Sanremo Giovani 1993, ottenendo il diritto a partecipare al Festival di Sanremo 1994 nella sezione \"Nuove Proposte\". Nell'occasione propone \"Io e il mio amico Neal\", canzone non ammessa alla finale, il cui titolo suggerisce quello del suo secondo album \"Io, Rosa e il mio amico Neal\".\nIn seguito la Colace passa alla BMG, con la quale pubblica, nel dicembre 1995, l'album \"Ragazzo che passi\".\nNel 1997 torna nuovamente a lavorare con De Andr\u00e9, nel tour dell'album \"Anime salve\". L'anno successivo pubblica il quarto album \"Nei giardini di Adone\", su testi della giornalista e scrittrice Ivana Zomparelli, allegato ad un libro della stessa scrittrice. Le illustrazioni sono di Cristina Gentile."}
{"id": "1223761", "revid": "26630", "url": "https://it.wikipedia.org/wiki?curid=1223761", "title": "Daniele Fossati", "text": "Biografia.\nScrive per l'artista Cristiano De Andr\u00e9 la canzone \"Dietro la porta\", che si classifica al secondo posto al Festival di Sanremo 1993, vincendo il Premio della Critica e il premio \"Volare\" consegnatogli da Domenico Modugno, quale miglior testo.\nInterpretando quella stessa canzone a Sanremo Giovani 1993, ha ottenuto il diritto a partecipare al Festival di Sanremo 1994 nella Sezione Giovani, dove presenta il brano dal titolo \"Senza un Dolore\".\nNel 1993 scrive la canzone \"Movimenti Circolari\" per l'album Labirinti del Cuore inciso da Irene Fargo. Nello stesso disco viene inserito il brano Ti Porter\u00f2 Via che vede Daniele Fossati autore del testo su musica di Ivan Graziani.\nNel 1994 pubblica il suo primo disco dal titolo \"Daniele Fossati\" e nello stesso anno inizia la propria collaborazione con Antonella Ruggiero per la quale scrive tutti i testi del suo primo album da solista Libera, inciso e pubblicato dopo l'abbandono del gruppo Matia Bazar.\nNell'autunno dello stesso anno \u00e8 in gara al Festival Italiano 1994 con il brano \"Liberi\".\nIn seguito compone diversi brani per artisti come Irene Fargo, ed anche canzoni per bambini che partecipano allo Zecchino d'Oro."}
{"id": "1223762", "revid": "1086846", "url": "https://it.wikipedia.org/wiki?curid=1223762", "title": "Foot Ball Club Torino 1935-1936", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1935-1936.\nStagione.\nNella stagione 1935-1936 il Torino disput\u00f2 il campionato di Serie A.\nOrganigramma societario.\nArea direttiva\nArea tecnica"}
{"id": "1223769", "revid": "1086846", "url": "https://it.wikipedia.org/wiki?curid=1223769", "title": "Cagliari Calcio 2004-2005", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 2004-2005.\nStagione.\nIl Cagliari parte bene conquistando nelle prime 8 gare ben 13 punti con quattro vittorie, un pareggio e tre sconfitte poi viene una sonora sconfitta allo stadio Olimpico contro la Roma per 5-1 e tre pareggi consecutivi tra cui uno clamoroso contro l'Inter per 3-3 (addirittura stava vincendo 3-1 a venti minuti dalla fine). Le due giornate successive, Il Cagliari vince 2 volte e si porta al 4\u00ba posto con 22 punti che dopo scender\u00e0 all'ottavo posto alla fine del girone d'andata raccogliendo solo 4 punti in cinque partite (da ricordare il pareggio interno contro la Juventus per 1-1 con il gol cagliaritano segnato da capitan Zola a un minuto dal termine).\nIl girone di ritorno \u00e8 paradossale perch\u00e9 la squadra in 8 partite conquista 7 punti in casa e perde tutte le gare in trasferta tranne una contro il Siena alla 22\u00aa giornata. Alla 28\u00aa giornata batte la Roma per 3-0 e risale al nono posto dopodich\u00e9, la squadra non vince pi\u00f9 e racimola solo 7 punti fino alla fine del campionato e conquista una tranquilla salvezza piazzandosi al dodicesimo posto con 44 punti.\nIl Cagliari in quell'anno fece un ottimo cammino in Coppa Italia, riuscendo a raggiungere la semifinale del torneo eliminando nell'ordine la Triestina, agli ottavi la Lazio e nei quarti la Sampdoria. In semifinale purtroppo si deve arrendere nuovamente all'Inter, che vincer\u00e0 poi la coppa, pareggiando all'andata al Sant'Elia per 1 a 1 con un goal di punizione del fantasista di Oliena Gianfranco Zola ma perdendo nettamente a Milano per 3 a 1 venendo cos\u00ec eliminati dalla competizione.\nMaglie e sponsor.\nLo sponsor tecnico della stagione fu per la terza e ultima volta A-Line sponsor tecnico sardo tra cui proprietari vi era un calciatore e bandiera cagliaritana Gianluca Festa, mentre il main sponsor fu Terra Sarda. La prima divisa, \u00e8 una rivisitazione del classico completo rossobl\u00f9 con un inserto oro e un inserto a colori invertiti alle estremit\u00e0 della maglia, La seconda divisa si presenta nel classico bianco con inserti rossobl\u00f9. Durante la stagione sono state utilizzate anche altre due divise: un completo rosso, sfoggiato a Brescia e a Udine, e una tenuta azzurra, indossata nella trasferta sul campo della Roma."}
{"id": "1223770", "revid": "838137", "url": "https://it.wikipedia.org/wiki?curid=1223770", "title": "A\u00f0aldalur", "text": "A\u00f0aldalur (is. A\u00f0ald\u00e6lahreppur) \u00e8 un ex-comune islandese della regione di Nor\u00f0urland eystra, assorbito nel 2008 dal comune di \u00deingeyjarsveit."}
{"id": "1223775", "revid": "767487", "url": "https://it.wikipedia.org/wiki?curid=1223775", "title": "Geike Arnaert", "text": "Biografia.\nNata a Poperinge, \u00e8 cresciuta a Westouter, una piccola frazione rurale del Comune di Heuvelland, sul confine con la Francia.\nSi avvicina alla musica durante l'infanzia, grazie ai genitori che scoprono precocemente le sue doti canore. Viene iscritta a una scuola di musica con le sue due sorelle e studia violino per 3 anni. Sostiene di aver preso l\u00ec \u00abil gusto per la musica\u00bb. Si esib\u00ec per la prima volta di fronte al pubblico per un concorso di canto nel proprio villaggio: era il 1988 e si aggiudica il primo premio della giuria e del pubblico. L'anno successivo ripeter\u00e0 il successo ottenuto. Nel 1994 entr\u00f2 in una giovane band locale, chiamata \u201cBottled in Belgium\u201d, con la quale si piazz\u00f2 seconda al festival Westtalent.\nDurante la sua carriera musicale ha vissuto ad Anversa, a Gand e a Bruxelles, e adesso vive a Sint-Pieters-Leeuw.\nCarriera.\nL'esordio con gli Hooverphonic.\nGrazie alle opportunit\u00e0 con cui entra in contatto, nel 1997 fu convocata per un provino con gli Hooverphonic, che ebbe esito positivo. Geike entra nella band in sostituzione di Liesje Sadonius. Con gli Hooverphonic incide 5 LP e ottiene ampi consensi da critica e pubblico, che evidenziano le sue doti in fatto di robustezza della voce ed eleganza delle interpretazioni. Durante la carriera negli Hooverphonic Geike vince numerosi premi, tra cui l'Humo's Pop Poll nel 2008 come miglior cantante belga. Grazie anche ai vari brani di successo che canta negli Hooverphonic, raggiunge le vette delle classifiche europee, insieme a numerosi dischi d'oro e di platino. \nIl 10 ottobre 2008 Geike lascia gli Hooverphonic per intraprendere una carriera da solista: tiene l'ultimo concerto con il gruppo il 13 dicembre di quell'anno a Ekaterinburg, in Russia. Il 4 febbraio 2016 compare in un'unica performance straordinaria con gli Hooverphonic, ma smentisce immediatamente le voci di un ritorno nel gruppo.\nLa carriera solista.\nLa carriera solista di Geike Arnaert inizia nel 2002, quando ancora era negli Hooverphonic, grazie a una collaborazione con Ozark Henry. Canta anche con Filip Kowlier, e nel 2007, di comune accordo con gli Hooverphonic incide alcuni brani con la band Chroma, che pubblicano nel loro album Radea. Dopo aver lasciato definitivamente gli Hooverphonic nel 2008 comincia la sua vera e propria carriera da solista, incidendo il singolo \"Home\" con Tom Helsen e \"Mijn Leven\" con il cantante rap Vijvenveertig (nome d'arte di Andy Sierens), registrato 2 settimane prima della morte del rapper per cancro. Entrambi i brani la portano in cima alle classifiche musicali belghe, affermandola anche come cantante solista. Registra sempre nel 2008 una cover della storica canzone Le temps des cerises con il cantante Bobbejan Schoepen, che metter\u00e0 la cover nel suo album Bobbejan.\nNel 2010, in occasione della collaborazione con Spinvis, forma il duo Dorl\u00e9ac e scrive con lui la colonna sonora del film Adem.\nIl 17 ottobre 2011 esce il suo primo disco da solista, For the Beauty of the Confusion, e parte per 2 anni per un tour europeo, con una data anche in Italia.\nDopo una lunga assenza dalle scene musicali, il 28 novembre 2017 esce il brano Zoutelande, cantato con BL\u00d8F, definito dalla critica \u00abuno dei maggiori brani di successo cantati in olandese\u00bb. Il 1\u00ba marzo 2019 esce Off Shore, uno dei suoi brani di maggior successo da solista. Il 21 giugno di quell'anno esce Lost in Time e il 13 settembre Middle of the Night. Il 18 ottobre 2019 esce il suo secondo album da solista, Lost in Time, che ottiene un grande successo in Belgio portando la cantante con i brani Off Shore, Black Land Shore, All Over, Lost in Time e Middle of The Night in vetta alle classifiche belghe, in particolare a quelle fiamminghe.\nSospende momentaneamente la carriera da solista nel 2020, dato il suo ritorno negli Hooverphonic.\nIl ritorno negli Hooverphonic.\nIl 9 novembre 2020 Geike e la band annunciano nei loro ufficiali profili social il suo ritorno nella band, per i 20 anni di \"Mad About You\", il singolo che li port\u00f2 in cima alle classifiche di tutto il mondo. Inaugura il suo \"ritorno alle origini\" (cos\u00ec soprannominato dalla band) con una nuova versione della canzone, e conferma la sua presenza con il gruppo all'Eurovision Song Contest 2021 in rappresentanza del Belgio. Il 4 marzo 2021 rilascia \"The Wrong Place\", il loro brano eurovisivo con cui arriveranno 19esimi.\nInfluenze musicali.\nDa un punto di vista musicale, si ritiene influenzata da Rolling Stones, Doors, David Bowie, Iggy Pop, Led Zeppelin, Lou Reed, Nirvana, Joni Mitchell, Portishead, Massive Attack, Cocteau Twins, e Debbie Harry.\nVita privata.\nHa due sorelle: Kaat, attualmente cantante dei Sutrastore, e Anne Arnaert.\nAttualmente vive a Sint-Pieters-Leeuw."}
{"id": "1223782", "revid": "1452073", "url": "https://it.wikipedia.org/wiki?curid=1223782", "title": "Centone", "text": "Un centone \u00e8 un testo composto da un collage di frasi di autori od opere diversi, unite a formare un'opera originale. Il termine deriva dal latino \"cent\u014d\" che in origine indicava un panno formato da pezze di tessuti vari (e a sua volta in greco \u03ba\u03ad\u03bd\u03c4\u03c1\u03c9\u03bd \"k\u00e9ntr\u014dn\" designa un indumento e questo tipo di composizione). Si conoscono numerosi esempi di centoni, fin dall'antichit\u00e0. Ad esempio, il \"Centone nuziale\" di Ausonio, del 369, costituito esclusivamente da brani di Virgilio (sia dall'Eneide sia dalle Georgiche e dalle Bucoliche), oppure, in greco, i \"Centoni omerici\" (\"Homerocentona\"), attribuiti all'imperatrice Eudocia (ca. 401-460), moglie di Teodosio II, che narrano una serie di episodi evangelici utilizzando versi tratti dall'Iliade e dall'Odissea. \nIn alcuni casi si parla di centoni anche per opere che non siano formate esclusivamente da brani presi altrove, ma che siano comunque infarcite di citazioni, come ad esempio \"L'anatomia della malinconia\" di Robert Burton (Oxford 1632).\nTra gli autori cui viene attinto il materiale per i centoni, \u00e8 soprattutto Virgilio ad essere utilizzato da autori di varie epoche. E in epoca cristiana, spesso i centoni hanno avuto un contenuto religioso. Si conoscono diverse \"vite di Cristo\" in centoni, e in particolare se ne ricordano due: quella scritta dalla nobile romana Proba, il \"Cento Vergilianus de laudibus Christi\" (ca. 362), che in 694 versi descrive l'Antico e il Nuovo Testamento dalla creazione del mondo fino all'ascensione di Ges\u00f9, e una \"Sacra Aeneis\" (\"Eneide sacra\") di Etienne de Pleurre (1585-1635), canonico regolare di Saint-Victor di Parigi. Anche il religioso scozzese Alexander Ross (ca.1590-1654) comp\u00ec un'operazione analoga scrivendo un'opera dal titolo \"Virgilii Evangelisantis Christiados\" (1634).\nUn appassionato di questo genere \u00e8 stato, in Italia, l'enigmista Anacleto Bendazzi, che si ciment\u00f2 con composizioni di questo tipo, scrivendo una \"Vita di Cristo narrata da Virgilio\", costituita da un centone di 666 esametri virgiliani. Il testo del Bendazzi partiva da quello dei centoni di Proba e del Pleurre, che vennero fusi e modificati con materiale nuovo, che l'autore calcolava superiore alla met\u00e0 del contenuto. Tra le modifiche che l'autore ravennate ha apportato all'opera dei suoi predecessori, vi \u00e8, tra l'altro, una migliore aderenza al testo evangelico:\nQui di seguito un esempio di centone virgiliano che costituisce un brano sull'adorazione dei Magi (da Pleurre 1618):\nIn Bendazzi 1951: 38 questo brano \u00e8 identico, salvo il terz'ultimo e il penultimo verso, che recitano:"}
{"id": "1223784", "revid": "1702319", "url": "https://it.wikipedia.org/wiki?curid=1223784", "title": "Chiesa di Santa Maria in Camuccia", "text": "La chiesa di Santa Maria in Cammuccia \u00e8 una chiesa di Todi (PG) eretta alla fine del XII sec..\nStoria e descrizione.\nLa necessit\u00e0 di una chiesa molto grande per ospitare tutti i fedeli, data l'eccessiva pendenza del terreno su cui venne edificata, si vide l'obbligatoriet\u00e0 di erigerla su 2 piani.\nNel 1393 ospit\u00f2 una congregazione di domenicani, i quali lasciarono delle impronte nella chiesa, tra cui un affresco della Madonna nel piano inferiore, cos\u00ec come nel piano superiore ampliandolo.\nLa facciata ha forma quadrata, mentre l'interno \u00e8 ad unica navata con tre cappelle su ogni lato.\nNell'interno vi \u00e8 una statua della Madonna con bambino benedicente nota come \"Sedes Sapientiae\".\nLa testa della vergine non \u00e8 originale \u00e8 del XVI secolo. Quella del Bambino \u00e8 barocca."}
{"id": "1223787", "revid": "767487", "url": "https://it.wikipedia.org/wiki?curid=1223787", "title": "Arnarnes", "text": "Arnarnes (is. Arnarneshreppur) \u00e8 un ex-comune islandese della regione di Nor\u00f0urland eystra. Nel 2010 \u00e8 stato unito con quello di H\u00f6rg\u00e1rbygg\u00f0 per formare il nuovo comune di H\u00f6rg\u00e1rsveit."}
{"id": "1223792", "revid": "124272400", "url": "https://it.wikipedia.org/wiki?curid=1223792", "title": "Criterio di Leibniz", "text": "In analisi matematica, il criterio di Leibniz (scritto anche Leibnitz) \u00e8 un criterio di convergenza applicabile a serie a termini di segno alterno. Secondo tale criterio se una successione a termini positivi {\"ak\"} \u00e8 decrescente e infinitesima, allora la serie\nformula_1\nconverge.\nPrende il nome dal matematico tedesco Gottfried Wilhelm Leibniz.\nEnunciato.\nSia formula_2 una successione di numeri reali tale che:\nAllora \u00e8 convergente la serie\nDimostrazione.\nPoich\u00e9 {\"an\"} \u00e8 decrescente, per ogni \"n\" si ha che\nda cui segue che \nSimilmente\ne quindi\nSi hanno quindi due successioni: una decrescente formata dai termini pari delle somme parziali e una crescente formata dai termini dispari delle somme parziali. Inoltre formula_13 e quindi ogni elemento della seconda successione \u00e8 minore di ogni elemento della prima. Possiamo porre formula_14 e formula_15. Per ogni \"n\" si ha\nperch\u00e9 se fosse \"D&gt;P\" potremmo trovare delle somme parziali di termine pari a una distanza minore di ogni formula_17 da P e termine dispari distanti da D meno di formula_17; per formula_17 sufficientemente piccolo si avrebbe allora un termine dispari maggiore di uno pari, cosa che abbiamo gi\u00e0 dimostrato essere impossibile.\nInoltre la distanza tra \"P\" e \"D\" diventa pi\u00f9 piccola di ogni \"an\"; ma tale successione tende a 0, e quindi cos\u00ec fa \"P-D\", ovvero \"P=D\". Poniamo \"S=P=D\". Essendo \"S\" il limite delle somme parziali pari, per la definizione di limite per ogni formula_20 esiste \"m\" tale che formula_21 per ogni \"n&gt;m\" (\"n\" pari). Allo stesso modo, essendo \"S\" il limite delle somme parziali dispari, esiste \"k\" tale che la disuguaglianza vale per ogni \"n\" dispari maggiore di \"k\". Quindi prendendo formula_22 la disuguaglianza vale per ogni \"n&gt;h\", per ogni \"n\" pari e dispari, e si ha quindi\ne la serie converge.\nDimostrazione alternativa.\nIl criterio di Leibniz pu\u00f2 essere visto come corollario del criterio di Dirichlet per le serie."}
{"id": "1223793", "revid": "287204", "url": "https://it.wikipedia.org/wiki?curid=1223793", "title": "Adaldalur", "text": ""}
{"id": "1223796", "revid": "599013", "url": "https://it.wikipedia.org/wiki?curid=1223796", "title": "Peter Odemwingie", "text": "Biografia.\nNasce a Tashkent, oggi in Uzbekistan, da padre nigeriano e madre uzbeka.\nCarriera.\nClub.\nInizia la sua carriera da giovanissimo a Mosca per poi trasferirsi in seguito in Nigeria con il Bendel Insurance, dove colleziona 60 partite e realizzando 17 goal.\nPassa ai belgi del dove conquista una Coppa del Belgio nella stagione 2002-2003. La sua avventura belga si chiude dopo aver totalizzato 44 presenze e 9 reti.\nNel settembre 2004 passa ai francesi del , con cui, in tre stagioni, disputa 7 incontri in Coppa UEFA e 14 in Champions League. Nel 2006 \u00e8 il capocannoniere della sua squadra con 14 reti in 26 incontri mantenendo cos\u00ec una buona media realizzativa e facendosi anche notare dai grandi club d'Europa.\nLascia Lilla per far ritorno a Mosca nel 2007, accasandosi al stavolta. Vince subito la Coppa di Russia. Nel 2008 \u00e8 il capocannoniere della sua squadra con ben 10 reti messe a segno.\nNel 2010 passa dal Lokomotiv Mosca al , facendo ritorno in Europa e ritornando a giocare in un campionato importante europeo di livello come quello inglese. Si mette in evidenza nella stagione 2010-2011, dove sigla 15 gol in Premier League con la maglia del West Bromwich in campionato, disputando una delle sue migliori stagioni della sua carriera.\nIl 2 settembre 2013 viene acquistato dalla squadra gallese neo-promossa in Premier League il ma la sua avventura durer\u00e0 poco, perch\u00e9 il 28 gennaio 2014 verr\u00e0 ceduto allo in cambio di Kenwyne Jones.\nNazionale.\nNato in Uzbekistan da padre nigeriano e madre russa decide di scegliere di giocare per la nazionale nigeriana dopo aver collezionato alcune presenze con le nazionali minori russe, divenendone un convocato fisso.\nConvocato per i Mondiali 2014, esordisce nella competizione il 16 giugno nello 0-0 contro l' e il 21 giugno va a segno per la prima volta siglando il gol decisivo nella vittoria per 1-0 contro la .\nStatistiche.\nPresenze e reti nei club.\n\"Statistiche aggiornate all'11 marzo 2018.\""}
{"id": "1223801", "revid": "2149868", "url": "https://it.wikipedia.org/wiki?curid=1223801", "title": "Gaetano Cima", "text": "\u00c8 considerato uno dei pi\u00f9 grandi architetti della Sardegna. Le sue opere, in stile neoclassico, sono presenti in ogni parte dell'Isola.\nBiografia.\nGaetano Cima nacque a Cagliari nel 1805, da agiata famiglia. Intraprese gli studi prima a Torino e in seguito all'Accademia delle Belle Arti di Roma, dove ebbe per maestri anche Luigi Canina e Luigi Poletti. Terminati gli studi, lavor\u00f2 per il Genio Civile, e in seguito (nel 1837), per divergenze con la direzione del circondario di Sardegna, divenne direttore dell'Ufficio Tecnico del capoluogo sardo. Successivamente si dedic\u00f2 alla libera professione e all'insegnamento presso l'Universit\u00e0 della citt\u00e0 natale, che pratic\u00f2 dal 1840 fin quasi alla morte, avvenuta a Cagliari nel 1878, citt\u00e0 nella quale riposano le sue spoglie tumulate nel cimitero monumentale di Bonaria. \nSi conosce l'esistenza di una sola fotografia in vita del Cima (Collezione Pisu)."}
{"id": "1223802", "revid": "729019", "url": "https://it.wikipedia.org/wiki?curid=1223802", "title": "Dalv\u00edkurbygg\u00f0", "text": "Dalv\u00edkurbygg\u00f0 \u00e8 un comune islandese della regione di Nor\u00f0urland eystra.\nDalv\u00edk \u00e8 un villaggio di pescatori di 1905 abitanti, posto sull'Eyjafj\u00f6r\u00f0ur, non lontano da Akureyri.\nIl porto di Dalv\u00edk \u00e8 importante per l'import e l'export del pescato. Traghetti e tour partono da questo porto, una delle destinazioni \u00e8 Gr\u00edmsey.\nL'economia locale \u00e8 principalmente legata alla pesca, oltre che ai servizi e all\"'hi-tech\".\nDalv\u00edk \u00e8 ricordata anche per lo sci alpino con la vicinanza all'area sciistica B\u00f6ggvissta\u00f0afjall. La citt\u00e0 ha dato i natali a diversi campioni, conosciuti a livello nazionale ed internazionale."}
{"id": "1223807", "revid": "287204", "url": "https://it.wikipedia.org/wiki?curid=1223807", "title": "Dalvikurbyggd", "text": ""}
{"id": "1223813", "revid": "122908324", "url": "https://it.wikipedia.org/wiki?curid=1223813", "title": "Autobot", "text": "Gli Autobot, chiamati Autorobot nella vecchia traduzione italiana di \"Transformers G1\", sono una delle fazioni principali in cui si suddividono i Transformers, personaggi immaginari protagonisti di una linea di giocattoli, fumetti, cartoni animati e film.\nHanno aspetto e storie diverse a seconda delle varie serie, ma il loro capo \u00e8 quasi sempre Optimus Prime, \"Commander\" nella vecchia traduzione italiana.\nOriginari del pianeta Cybertron, da cui nell'originale giapponese prendono anche il nome, rappresentano i \"buoni\", in contrapposizione ai loro complanetari nemici \"cattivi\" Decepticon, \"Distructor\" nella vecchia traduzione italiana.\nIl loro simbolo \u00e8 un severo volto robotico, di color rosso o grigio metallico.\nCaratteristiche.\nTutti gli Autobot hanno in comune ideali di pace e rispetto per ogni forma di vita del loro comandante. Anche se a volte hanno degli screzi e litigano tra loro, non sono mai ostili gli uni verso gli altri. Ognuno porta impresso il simbolo della fazione, anche se in punti diversi. Molti di loro si adattano a convivere con gli umani e svolgono funzioni utili alla comunit\u00e0. Non si tirano mai indietro quando i Decepticon attaccano gli umani, riuscendo sempre a cacciarli e vincere.\nTrasformazioni.\nQuasi tutti i componenti degli Autobot si trasformano in autoveicoli, mentre alcuni si trasformano in motociclette, aerei ed elicotteri e anche in navette spaziali.\n\"Transformers (G1)\".\nNella serie animata originale, gli Autorobot vennero creati come forza lavoro per scopi pacifici per mano degli alieni a cinque facce, i Quintessenziani, cos\u00ec come i Distructor, che invece erano robot militari da impiegare specificatamente per la guerra. A seguito di una ribellione che spinse i Quintessenziani a lasciare il pianeta Cybertron, i Distructor, soprannome scelto da loro stessi, diedero inizio ad una guerra civile. Gli Autorobot, non essendo in grado di contrastare la superiore potenza di fuoco dei Distructor, usarono la tattica del camuffamento, sviluppando l'arte della trasformazione, modificando i loro corpi in modo da fargli assumere altre forme. Anche i Distructor svilupparono successivamente la capacit\u00e0 di trasformarsi. Con l'aggiunta di ulteriore potenza di fuoco, gli Autorobot furono in grado di vincere il conflitto, dopo il quale ebbe inizio un periodo di pace, conosciuto come l'Epoca d'oro di Cybertron, dove l'energia era abbondante ed il pianeta fiorente e splendente di una tonalit\u00e0 dorata. Il conflitto tra Autorobot e Distructor per\u00f2 continuava. Una battaglia tra leader vide la morte di Commander che trasmise la Matrice del Comando nelle mani di Ultra Magnus. Tuttavia, giunse Unicron, che divor\u00f2 le due lune di Cybertron. Megatron, una volta rigenerato in Galvatron, rub\u00f2 la Matrice di Magnus, con l'intenzione di usarla contro Unicron, ma non poteva aprirla, cos\u00ec Unicron inizi\u00f2 ad attaccare Cybertron, decimando le forze Distructor del pianeta. Tuttavia, il giovane Autorobot Hot Rod fu in grado di riprendere la Matrice da Galvatron, che lo promosse Captain. Il nuovo leader degli Autorobot apr\u00ec la Matrice, causando l'autodistruzione del corpo di Unicron. Tutti i Distructor vennero sconfitti, la vittoria era degli Autorobot e Cybertron risplendeva d'oro inaugurando una nuova era. I leader degli Autorobot erano, in questa serie animata, Optimus Prime, Ultra Magnus e Rodimus Prime.\n\"Transformers: The Headmasters\".\nNella serie Headmaster, i \"Distructor\" sono in grado di procurarsi milizie alleate, grazie ai nuovi soldati ottenuti dal legame binario fra i \"Transtectors\", corpi robotici inerti, e robot pi\u00f9 piccoli, ma senzienti. Nascono cos\u00ec gli Headmasters. I Targetmasters derivano invece dalla connessione di un robot pi\u00f9 piccolo al braccio di un normale Transformer, del quale diventa l'arma. Il loro capo \u00e8 inizialmente Galvatron, in seguito sostituito da Scorponock. Da notare che gli Headmaster appaiono anche nella miniserie americana, \"The Rebirth\", inclusa nella serie Generation One, ma sono concepiti in modo diverso, ossia, l'unione tra il robot completo e un umanoide del pianeta Nebula che ne aumenta la forza e il potere. I giapponesi non considerarono tuttavia la serie The Rebirth, creando la serie Headmaster per il mercato giapponese, il seguito giapponese della G1. Successivamente sono state sviluppate le serie: ', ' e \"\", l'ultimo composto da una sola puntata.\nSerie \"Beast\".\nLe serie Beast Wars e Beast Machines sono ambientate in una nuova continuity, cos\u00ec le battaglie tra le due fazioni ricominciano. I Decepticon non esistono pi\u00f9, ma i loro discendenti, i Predacon, hanno creato un'altra guerra civile contro i discendenti degli Autobot, i \"Maximal\". Fondamentalmente, le due serie sono un sequel della G1, in quanto le storie, anche se iniziano quando la Terra \u00e8 in piena era preistorica, come nella G1, i protagonisti, sono degli esploratori guidati dal discendente di Optimus Prime tornati indietro nel tempo per catturare un discendente di Megatron, il cui piano \u00e8 di distruggere il leggendario leader degli Autobot prima del suo risveglio, allo scopo di spianare la vittoria al proprio antenato. Gli eroi riusciranno a salvaguardare la storia della G1 cos\u00ec come la si conosce, e, nell'ultimo episodio di Beast Wars, tornano nel futuro, dove verr\u00e0 ambientata la seconda serie Beast Machines.\n\"Transformers: Robots in Disguise\".\nLa serie \"Robots in Disguise\", del 2001, \u00e8 scollegata da tutte le altre storie. Gli Autobot erano gi\u00e0 sulla Terra quando i Predacon, comandati da Megatron, vi giungono, avendo assunto la forma di veicoli terrestri, quale ottimo camuffamento. Costruirono una rete di comunicazione globale, e una base centrale di monitoraggio dell'intero pianeta Terra. In origine gli Autobot giunti sulla Terra in seguito ad un incidente erano ancora allo stato protoforme, ma Megatron trasmise loro il proprio codice binario, in modo da renderli suoi schiavi. Da notare che questi due transformers bench\u00e9 abbiano lo stesso nome dei personaggi storici della prima generazione, non sono gli stessi. Inoltre questi robot combattono tra di loro solo per liberare gli umani dalla dominazione dei Predacon e dei Decepticons.\nTrilogia \"Unicron\".\n\"Armada\".\nLe origini esatte della fazione degli Autobot sono anch'esse ignote. In questa serie, compaiono per la prima volta i Minicon. Gli Autobot e Decepticons sembravano lottare di fatto mantenendo una situazione di stallo, nella quale nessuno in grado di ottenere un netto vantaggio sugli altri. Quando un segnale raggiunse il pianeta Cybertron, che indicava che i Mini-Con erano atterrati sulla Terra, ma nessuna delle due parti in grado di inviare una forza sufficiente a recuperarli, nonostante il loro enorme potere. In origine, gli Autobot non erano una fazione, ma il nome di un'organizzazione di pace, sotto il comando di Optimus Prime, che difendevano Cyber City. Il loro quartier generale \u00e8 stato ornato con il motto \"Verit\u00e0 - Giustizia - Libert\u00e0\". La riattivazione del Mini-Cons sulla Terra ha concesso all'Autobot l'opportunit\u00e0 di acquisire Minicon, ma alla fine i Decepticon si ricompattarono a causa dell'attacco di Unicron. Ma Megatron ritorna su Cybertron. Era l'inizio della fine dell'esercito Decepticon. Quando Unicron si \u00e8 rivelato come una minaccia per entrambi gli eserciti, alimentata dalle energie negative psichiche da secoli di morte e distruzione, le due parti alla fine si unirono per battere di nuovo il pianeta-demone. Comprendendo la loro difficile situazione Galvatron si sacrific\u00f2, e sia Unicron e Galvatron scomparvero nel nulla.\n\"Energon\".\n\"Energon\" \u00e8 ambientata 10 anni dopo la battaglia contro Unicron e mostra il pianeta Cybertron tornato ai suoi splendori, mentre gli Autobot ricostruiscono la loro casa e cercano nella galassia l'Energon, la loro fonte di energia, fondando numerose citt\u00e0 minerarie. I Decepticon sono ormai rassegnati ad aspettare una occasione di riscatto, che tuttavia non sembra immediata: il collante che li univa era Megatron, scomparso nelle viscere di Unicron. Il divoratore di mondi \u00e8 infatti sopravvissuto, e, tramite una creatura chiamata \"Alpha Q\" sta reclutando Decepticon allo sbando come \"Scorponok,\" potenziando le loro file con i Terrorcons, affinch\u00e9 lo riforniscano di energon, cos\u00ec potr\u00e0 tornare pienamente attivo. Dal canto suo, Megatron non ha sprecato 10 anni vegetando: ha assorbito un po' della forza e dei poteri di Unicron, oltre al controllo di una delle sue sezioni che ha costruito un nuovo corpo per lui; al suo ritorno prelude alla resa dei conti col suo ex-soldato Scorponok. Gli Autobot, aiutati dagli umani (con cui hanno stipulato un accordo di cooperazione) e dagli Omnicon (equivalente dei Terrorcon, ma con forme veicolo, prodotti in serie in fabbrica e dotati di senziet\u00e0) si oppongono alle due parti in causa in una nuova guerra; per contrastare i Decepticon potenziati da Unicron, Prime riceve da Primus (il Dio creatore dei Transformers) la Scintilla di Combinazione, permettendo a coppie di Autobot di fondersi in transformer pi\u00f9 grossi e potenti. La storia vedr\u00e0 una seconda distruzione di Unicron, l'annichilimento della sua scintilla vitale e la morte di Megatron e Starscream (che poco somiglia al robot di \"Armada\"); Megatron gli cancella la memoria rendendolo un soldato ubbidiente e lo riprende con s\u00e9 senza dar segno di conoscerlo, ma prima \u00e8 Alpha Q a crearlo apparentemente dal nulla per uccidere sia Megatron che Optimus Prime.\n\"Cybertron\".\nMentre \"Armada\" ed \"Energon\" sono state pensate in America e prodotte in Giappone, \"Cybertron\" \u00e8 una creatura del tutto nipponica.\nPer un decennio, Cybertron \u00e8 stato ancora una volta in pace, con la popolazione prevalentemente Autobot o neutra; i Transformers si sono ritirati dalla Terra come dalle loro colonie e hanno iniziato a concentrarsi sul rilancio del loro pianeta natale, dopo la devastazione delle battaglie Powerlinx. Tuttavia, due grandi catastrofi mandano in frantumi questa pace: il sole Energon \u00e8 collassato su s\u00e9 stesso, formando il potente buco nero conosciuto come il Singularity Unicron, che minaccia di divorare Cybertron e, se lasciato incontrollato, l'intero universo; in secondo luogo, l'ennesimo ritorno di Megatron, che dopo aver assorbito gran parte di ci\u00f2 che rimaneva del potere di Unicron ha preso il nome di Galvatron ed intende ora raggiungere lo stato di divinit\u00e0, ormai a portata di mano: ottenendo il mitico blocco Omega ed i quattro tasti Cyber Planet, egli cerca di accelerare la crescita del buco nero, consumando l'universo in un vasto nulla cui solo lui sarebbe sopravvissuto, quindi utilizzare i suoi poteri per ricreare l'universo a sua immagine; a tal fine, non ha bisogno di un esercito: ha raccolto un piccolo gruppo di alleati per cercare gli elementi di cui aveva bisogno, ma erano per lui solo pedine, da utilizzare e gettare al primo capriccio.\nIn definitiva, il piano di Galvatron fallisce: la Singularity Unicron viene sigillata e i Decepticon ne escono sconfitti.\n\"Transformers Animated\".\nNella prima stagione, la testa di Megatron \u00e8 stata rianimata, e lavora con Isaac Sumdac, sotto la maschera di un Autobot, per ricostruire il suo corpo. Infine, i Decepticon Lugnut e Blitzwing riescono a far rivivere Megatron con la chiave rubata a Sari. Megatron, una volta ucciso Starscream e combatte per vincere contro gli Autobot, una battaglia che si concluse con Isaac Sumdac catturato e l'Allspark apparentemente distrutto, con i suoi frammenti sparsi in tutta la citt\u00e0 di Detroit.\nNella seconda stagione, la guardia d'Elite degli Autobot (composta da Ultra Magnus, Sentinel Prime e Jazz) \u00e8 venuta sulla Terra per recuperare l'AllSpark, gli Autobot poi tornano su Cybertron, dove Starscream \u00e8 risorto da un frammento di Allspark, e si \u00e8 dimostrato alla Guardia Elite dell'attivit\u00e0 Decepticon sul pianeta, cos\u00ec come i frammenti di Allspark. Durante tutta la stagione, gli Autobot hanno continuato a recuperare i frammenti di Allspark, e nel frattempo incontrare nuovi amici e nemici. Nel frattempo, i Decepticon hanno continuato a costruire un ponte spazio per raggiungere Cybertron, e alla fine della stagione, \u00e8 stato completato. La battaglia che ne segu\u00ec ha portato in testa immobile nello spazio, Megatron e Starscream, e la perdita di Autobot tra i quali Blurr e Omega Supreme (che si \u00e8 rivelato essere la nave Autobot). Nel frattempo, Sari scopre lei non ha alcuna prova che lei \u00e8 la figlia di Sumdac, o anche se esiste, quindi \u00e8 stata sfrattata dalla Sumdac Torre e ha finito per vivere con gli Autobot. Alla fine della stagione, Sari scopreche non \u00e8 solo un essere umano, ma un essere Cybertroniano.\nUltima stagione, i Decepticon stanno combattendo contro gli Autobot per il controllo di ponti spazio ovunque, nella speranza di unirsi in pianificata invasione di Megatron della scorsa stagione. Megatron e Starscream sono presto liberati dalle profondit\u00e0 dello spazio e riescono a prendere il controllo di Omega Supreme. E nel frattempo viene rivelato che Sari \u00e8 un tecno-organico creato dal DNA di Isaac Sumdac e un Protoform (\"struttura di base\" di un Cybertroniano). Megatron e Starscream tornano sulla Terra e tentano di uccidere gli Autobot, solo per finire in un ciclo infinito di deformazione casuale. Isaac Sumdac e Bulkhead continuato a lavorare su un ponte di spazio, mentre il Wasp fuggitivo arriva sulla Terra per vendicarsi di Bumblebee. Sfugge vespa, e Shockwave si rivela essere una spia per l'intera Cybertron. Shockwave fugge e ferisce a morte Ultra Magnus. Sentinel Prime, che era venuto sulla Terra per catturare Wasp, torna a Cybertron con Lugnut catturato, Blitzwing, truffa, e due cloni Starscream, ma Lugnut e la fuga Swindle, e Lugnut trova Megatron, Starscream e Omega Supreme. Shockwave gli porta Arcee (che contiene Omega codici di attivazione), e presto tre cloni di Omega Supreme sono creati, a somiglianza di Lugnut. I risultati della battaglia finale sono la morte di Prowl e Starscream, mentre Megatron viene catturato e portato a Cybertron con gli Autobot e Sari, che sono acclamati come eroi al loro arrivo.\n\"Transformers: Prime\".\nLa prima serie tratta dell'ultimo attacco Decepticon sulla Terra, e degli Autobot che fanno conoscenza con alcuni adolescenti, intenzionati anche loro a salvare il loro pianeta dai nemici. Megatron poi ritorner\u00e0 con una nuova potente arma, l'Energon Oscuro (visto nel videogioco), e prevede di usarlo per vincere la guerra contro gli Autobot. Dopo la morte apparente di Megatron, i Decepticon hanno un nuovo leader, Starscream, che non si allontana molto dal percorso di Megatron. Gli Autobot devono cercare di fermare in tutti i modi i terribili Decepticon, pronti a conquistare l'universo nonostante la scomparsa del loro leader. Nel corso della stagione gli Autobot si faranno anche nuovi nemici e nuovi alleati. A met\u00e0 della prima stagione, Megatron torna dal sonno e riprende il suo posto come capo dei Decepticon. Continuamente rigoroso verso Starscream, Megatron scopre che Starscream ha intenzione di ucciderlo. Durante gli ultimi quattro episodi della stagione, gli Autobot a malincuore dovranno combattere con Megatron una minaccia per l'esistenza della Terra, Unicron. Optimus per eliminare il pianeta malvagio utilizzer\u00e0 il potere della Matrice del Comando, e con questo sacrificio non solo perder\u00e0 la sapienza dei Prime, ma anche i suoi ricordi di guerra e dei suoi compagni. Alla fine si unir\u00e0 con i Decepticon al comando di Megatron sotto il suo vecchio nome: Orion Pax.\n\"Transformers: Robots in Disguise\" (2015).\nNel sequel gli Autobot non sono pi\u00f9 guidati da Optimus Prime, che ha abbandonato il suo ruolo di leader, bens\u00ec da Bumblebee.\nFormazione Autobot.\nFormazione originale.\nMembri umani:\nCinema.\nAll'inizio Cybertron era un posto pacifico fin quando Megatron non ha tradito i suoi simili facendo scoppiare una guerra per l'Allspark (Omniscintilla/Cubo), ma gli Autobot (inferiori numericamente) scagliarono il Cubo nello spazio facendolo arrivare (involontariamente) sulla Terra, e per recuperarlo Megatron si schiant\u00f2 sul Polo Nord dove rimase ibernato per millenni, fu successivamente scoperto da un ricercatore e portato dal settore militare segreto chiamato S7 (ramo della CIA con specializzazione con gli extraterrestri), in un laboratorio segreto all'interno della diga di Hoover, insieme all'Allspark, fonte di Energon: energia primaria per tutti i cybertroniani. Il suo scopo \u00e8 di ottenere il Cubo per trasformare tutta la tecnologia del mondo in un esercito di Decepticon. Successivamente gli Autobot arrivano sulla Terra per distruggere il Cubo, in modo che non cada in mani sbagliate. Quando Starscream attacca la diga, lo scongela. Quando si trasforma diventa una sorta di astronave aliena. Nella battaglia finale a Mission City (nome di fantasia) uccide l'Autobot Jazz e duella all'ultimo sangue contro Optimus Prime, ma alla fine Sam Witwicky fonde l'Allspark con il suo petto, uccidendolo. I suoi resti vengono poi gettati nell'Abisso Laurenziano, insieme ai resti di altri Decepticon morti, mentre i sopravvissuti scappano verso l'ignoto.\nNel seguito del 2009 \"Transformers - La vendetta del caduto\" Megatron viene riportato in vita grazie ad un frammento dell'Allspark e ai pezzi di un Decepticon. Dopo la sua resurrezione, il leader, si trasforma sia in un carro armato alieno sia in un'astronave aliena. Da notare come nel film viene proposto il design di Megatron come appare nella serie animata \"Transformers: Armada\", che in seguito a un combattimento con Nemesis Prime si far\u00e0 chiamare Galvatron. Nella trasposizione cinematografica non vi \u00e8 alcun riferimento a quest'ultimo. Durante il film serve fedelmente il suo maestro The Fallen (il Decepticon originale), e riesce, aiutato da 2 Decepticon, ad uccidere Optimus Prime (trapassandogli la schiena con una lama), in modo da resuscitare il suo maestro. Nella battaglia finale in Egitto combatte con Starscream e The Fallen contro gli Autobot, ma alla fine Optimus Prime viene resuscitato da Sam con la Matrice del Comando e si fonde con Jetfire. L'Autobot mutila e sfigura Megatron e poi uccide The Fallen (che voleva attivare una macchina che producesse Energon, spegnendo il Sole). Visto l'esito dello scontro Starscream invita Megatron a fuggire.\nNel terzo film, i Decepticon sono capeggiati da un Megatron gravemente danneggiato e indebolito dallo scontro in Egitto, e per curarsi si \u00e8 rifugiato in Africa, dove viene spesso raggiunto da altri Decepticon, a cui d\u00e0 l'ordine di uccidere tutti coloro che sanno dell'astronave cybertroniana \"Arca\", schiantatasi sul lato nascosto della Luna negli anni sessanta. Durante il film si scopre che Sentinel Prime (il predecessore di Optimus), durante la guerra su Cybertron si era alleato con Megatron per avere una tregua, ma che, mentre fuggiva con l'Arca, un incidente lo aveva fatto schiantare sulla Luna dove era rimasto in \"standby\" per anni, e insieme a lui c'erano anche dei pilastri creati da lui stesso e usati per il teletrasporto. Sentinel viene risvegliato da Optimus con la Matrice del Comando, ma si scopre alleato con i Decepticon cos\u00ec tradisce e uccide Ironhide mentre gli altri Autobot riescono a fuggire, poi distrugge la base militare degli Autobot e porta centinaia di pilastri a Megatron (arrivato a Chicago), che d\u00e0 l'ordine a tutti i Decepticon di piazzare i pilastri in tutto il mondo, per teletrasportare Cybertron sulla Terra e farlo risorgere. Gli Autobot cercarono di fermarlo, ma vennero ostacolati dai Decepticon e da Shockwave (che ha governato Cybertron fino a questo momento): la battaglia rade al suolo Chicago, ma alla fine i pilastri vengono distrutti, e con loro Cybertron che implode e tutte le astronavi dei Decepticon; successivamente Sentinel arriva vicino ad uccidere Optimus, ma Megatron (incoraggiato dalla fidanzata di Sam, Carly) interviene per paura che Sentinel possa prendere il controllo dei Decepticon. Megatron sorprende alle spalle Sentinel e lo ferisce gravemente, poi dice a Optimus che lui \u00e8 la sua nemesi e che possono stabilire una tregua, a patto che Megatron sia il sovrano della Terra, ma Optimus lo decapita, e poi usa il cannone del leader dei Decepticon per uccidere Sentinel.\nNel quarto film, gli Autobot vengono cacciati dagli umani (al pari dei Decepticon) da una squadra segreta della CIA, nota come Cemetery Wind, guidata dal funzionario Harold Attinger e dal mercenario James Savoy; l'obiettivo di Attinger \u00e8 duplice: se da un lato \u00e8 fanaticamente ostile agli alieni (qualunque sia la fazione), pur nascondendosi dietro il patriottismo e giocando sul terrore provocato dai fatti di Chicago, dall'altro la motivazione \u00e8 la pura e semplice avidit\u00e0; il burocrate ha stretto un patto con l'inventore ed industriale Joshua Joyce, che ha scoperto il segreto del metallo che costituisce i corpi dei Transformers, un Elemento delle Terre Rare che ha ribattezzato Transformium (Transformio nell'edizione italiana); partendo da dai corpi dei robot gi\u00e0 morti e dalle navi dell'invasione di Chicago, Joyce sta costruendo un esercito di droni trasformabili comandati a distanza ed ispirati ad alcuni Autobot. Il problema \u00e8 che il Transformio \u00e8 rarissimo, presente solo in pochi depositi gi\u00e0 esauriti, per cui Savoy e i suoi sgherri danno la caccia ai cybertroniani sopravvissuti. Il Transformio \u00e8 arrivato sulla Terra tramite esplosioni di bombe dette Semi, meccanismi usati per terraformare, anzi cyberformare, i pianeti dell'universo da una razza aliena organica sconosciuta, nota solo come Creatori; costoro hanno creato i Transformers e i pianeti da essi abitati (per quanto non detto esplicitamente, i dialoghi implicano che altri pianeti siano simili a Cybertron ed ospitino vita robotica). Ma ora, i Creatori hanno improvvisamente e misteriosamente deciso di abbandonare le loro creazioni, riprendendosi per\u00f2 alcuni di loro, detti i Cavalieri; a tale scopo, essi hanno assoldato un Decepticon, Lockdown, per trovarli ed imprigionarli. L'ultimo di essi \u00e8 proprio Optimus Prime! Per trovarlo, Lockdown appoggia le operazioni di Cemetery Wind e prende parte alla caccia per interrogare gli Autobot e scoprire il nascondiglio di Prime. Questi, ferito e nascosto sotto l'aspetto di un vecchio camion arrugginito, viene trovato e riparato dall'inventore indebitato Cale Yeager, che rischia per lui quando Savoy viene a prendere Optimus; il Prime prende sotto la sua protezione Cale, la figlia Tessa ed il fidanzato di lei Shane, si ricongiunge ai resti delle sue truppe (Bumblebee, Hound, Crosshairs e Drift) e passa al contrattacco. Ad insaputa di tutti c'\u00e8 un terzo problema: per creare un clone di Optimus chiamato Galvatron, Joyce ha usato i dati del cervello di Megatron, che rinasce in questa nuova forma (un Freightliner Argosy 2014, simile a G1 Optimus Prime che \u00e8 anch'esso un Freightliner). Catturato da Lockdown, Optimus viene liberato di nascosto dai suoi dalla nave-prigione del cacciatore di taglie (donatagli dai creatori), e fugge con una parte del velivolo, una navetta a s\u00e9 stante che ospita altri Cavalieri catturati; prima Lockdown ha consegnato ad Attinger un Seme che Joyce user\u00e0 per creare altro Transformio; tuttavia, l'industriale sta cominciando ad avere dei ripensamenti e fugge con il Seme; Attinger e Savoy lo seguono, Galvatron si attiva da solo ed infetta gli altri droni che costituiranno il suo nuovo esercito, Lockdown torna indietro per uccidere Optimus. Vista la situazione disperata, il leader degli Autobot libera i 4 Cavalieri prigionieri Grimlock, Scorn, Strafe e Slog, si batte con Grimlock per sottometterlo e guida i 4 giganti in battaglia; i Cavalieri si trasformano in dinosauri feroci e fanno strage dei droni, Savoy muore cadendo da un tetto, Attinger spara a Cale e viene perci\u00f2 ucciso da Prime, Cale distrae Lockdown per dare ad Optimus l'occasione di ucciderlo. Alla fine, Optimus lascia andare i Dinobot e ordina agli Autobot di restare con la famiglia Yeager, mentre lui parte per lo spazio con il Seme per affrontare faccia a faccia i suoi creatori."}
{"id": "1223814", "revid": "8660", "url": "https://it.wikipedia.org/wiki?curid=1223814", "title": "Dale Carnegie", "text": "Promotore di numerosi corsi sullo sviluppo personale, vendita, leadership, corporate training, relazioni interpersonali e abilit\u00e0 di parlare in pubblico, fu autore di \"Come trattare gli altri e farseli amici\" (in inglese \"How to win friends and influence people\"), pubblicato in America nel 1936 dalla casa editrice Simon &amp; Schuster e in Italia da Bompiani. L'opera, che ha venduto oltre quindici milioni di copie in tutto il mondo ed \u00e8 tuttora popolare, \u00e8 uno dei primi best seller nella storia dei libri sullo sviluppo personale. Scrisse numerose altre opere tra cui una biografia di Abraham Lincoln, intitolata \"Lincoln lo sconosciuto\" (in Inglese \"Lincoln the Unknown\"), pubblicata nel 1932 dalla casa editrice The Century Co.\nBiografia.\nSecondo figlio di James William Carnagey e Amanda Elisabeth Harbison, Dale Carnegie nacque nel 1888 a Maryville. Pur essendo cresciuto in una povera famiglia rurale, Dale Carnegie riusc\u00ec a frequentare la State Teacher's College a Warrensburg. Il suo primo lavoro, intrapreso appena terminati gli studi, fu quello di venditore di corsi per corrispondenza ai proprietari dei ranch. La sua carriera commerciale inizi\u00f2 per\u00f2 nell'azienda Armour &amp; Company per conto della quale vendeva bacon, strutto e sapone. Dale Carnegie si rivel\u00f2 un venditore di talento, al punto di far diventare la sua zona, quella del South Omaha in Nebraska, leader a livello aziendale.\nDopo aver guadagnato $ 500, nel 1911 Dale Carnegie lasci\u00f2 la Armour &amp; Company per inseguire il sogno della sua vita, quello di diventare uno scrittore. Fin\u00ec invece per trasferirsi a New York dove frequent\u00f2 l'Accademia americana di arti drammatiche, ma ebbe poca fortuna come attore, sebbene la sua biografia narri che sia riuscito a interpretare il ruolo di Dr. Hartley in una serie di spettacoli itineranti di \"Polly of the Circus\". Quando la tourn\u00e9e si concluse, fece ritorno a New York dove viveva, ormai disoccupato e al verde, alla YMCA di New York nella 125\u00aa Strada; fu proprio li che inizi\u00f2 a germogliare in lui l'idea di diventare oratore ed insegnante di public speaking. Riusc\u00ec a convincere il manager della YMCA ad organizzare il suo primo corso presso la struttura, promettendogli l'80% dei ricavi. Durante questa prima sessione Dale Carnegie, rimasto a corto di materiale, improvvis\u00f2 chiedendo ai suoi primi partecipanti di parlare di qualcosa che \u201cli faceva particolarmente arrabbiare\u201d, scoprendo che questa tecnica permetteva anche alle persone pi\u00f9 timide di parlare davanti ad un nutrito pubblico senza ansia e timore. Fu cos\u00ec che nel 1912 debutt\u00f2 il primo Dale Carnegie Course. Con il suo corso, Dale Carnegie era riuscito a centrare in pieno il desiderio di ogni americano di avere pi\u00f9 fiducia in se stesso e nel 1914 raggiunse il successo guadagnando $500 la settimana, l'equivalente odierno di $10000.\nProbabilmente il successo di Dale Carnegie fu agevolato dall'idea di cambiare il suo cognome \u201cCarnagey\u201d in Carnegie, in un periodo in cui Andrew Carnegie (che non era imparentato con lui) era un nome particolarmente riconosciuto e rispettato. Dale fu addirittura in grado di affittare la famosa Carnegie Hall per alcune delle sue conferenze. La prima raccolta degli scritti di Dale Carnegie fu intitolata Public Speaking: a \"Practical Course for Business Man\" (1913), pi\u00f9 tardi ripubblicata con il titolo \"Public Speaking and Influencing Men in Business\" (1932), tradotto in italiano in \"Come parlare in pubblico e convincere gli altri\". Il coronamento del suo successo avvenne tuttavia nel 1936 quando la casa editrice Simon &amp; Schuster pubblic\u00f2 \"How to Win Friends and Influence Peopl\"e (\"Come trattare gli altri e farseli amici\", Bompiani Italia). Il libro fu un enorme successo e divent\u00f2 immediatamente un best seller che richiese ben 17 ristampe in pochi mesi. Nel 1955, quando Dale Carnegie mor\u00ec, il libro era stato tradotto in 31 lingue, aveva venduto 5 milioni di copie e 450.000 persone avevano frequentato un corso al Dale Carnegie Institute.\nDurante la Prima guerra mondiale Dale Carnegie serv\u00ec l'esercito americano. Il suo primo matrimonio con Lolita Baucaire termin\u00f2 con un divorzio nel 1931. Il 5 novembre 1944 a Tulsa, in Oklahoma, spos\u00f2 Dorothy Price Vanderpool, anch'ella divorziata. Ebbe due figlie: Rosemary, nata dal primo matrimonio, e Donna Dale, dal secondo. Dale Carnegie mor\u00ec nella sua casa a Forest Hills, New York, il 1\u00ba novembre 1955. Fu sepolto nel cimitero di Belton, Cass Country in Missouri. Secondo la sua biografia ufficiale, scritta dalla Dale Carnegie &amp; Associate, Inc., Dale Carnegie mor\u00ec di linfoma di Hodgkin ed insufficienza renale.\nFilosofia.\nDale Carnegie era profondamente convinto che ogni persona \u00e8 in grado di crescere umanamente e professionalmente se motivata, preparata e allenata a utilizzare le capacit\u00e0 e il talento che naturalmente possiede. Ispirandosi ai famosi \u201cprincipi\u201d, nel corso dei decenni elabor\u00f2 una serie di percorsi formativi finalizzati a stimolare ogni singolo individuo a scoprire risorse e talenti, liberando il potenziale spesso nascosto e sviluppando le aree strategiche utili a ottenere successo e miglioramenti duraturi nel tempo: le relazioni interpersonali, la leadership, l'arte di comunicare e di parlare in pubblico.\nEcco alcuni principi tratti da \"Come trattare gli altri e farseli amici\" alla base della filosofia di Dale Carnegie:\nCome trattare gli altri e farseli amici.\nNel corso della sua carriera Dale Carnegie scrisse numerosi libri, divenuti nel tempo punti di riferimento nel panorama della letteratura manageriale. Fra questi, il pi\u00f9 noto \u00e8 \"Come trattare gli altri e farseli amici\", pubblicato nel 1936 dalla casa editrice Simon &amp; Schuster e tradotto in Italia da Bompiani. Nel corso della narrazione, Dale Carnegie elabora consigli che hanno un immediato utilizzo pratico sul lavoro, in casa, negli affari e nei rapporti sociali in genere. L'autore stesso, nella prefazione originaria, definisce il libro \u201cun manuale pratico di relazioni umane\u201d, scritto per fornire alle persone gli strumenti per comprendere le altre persone. Nella fase preparatoria del libro Dale Carnegie lesse numerose bibliografie, tra le quali quelle di Giulio Cesare, Thomas Edison e Theodore Roosevelt, e intervist\u00f2 persone famose come l'inventore Guglielmo Marconi, i politici Franklin D. Roosevelt e James Farley, l'uomo d'affari Owen D. Young, gli attori Clark Gable e Mary Pickford, l'esploratore Martin Johnson; da tutti voleva capire la tecnica che usavano nei rapporti interpersonali.\nIl libro si compone di quattro parti, precedute dai \u201cNove consigli per ottenere il meglio da questo libro\u201d, redatti sempre dall'autore:\nNel 2012, in occasione dei 100 anni dalla nascita del Dale Carnegie Course, la Dale Carnegie &amp; Associates ha pubblicato \"How to win friends &amp; influence people in the digital age\" (\"Come trattare gli altri e farseli amici nell'era digitale\", edizioni Bompani Italia), rivisitando i contenuti del best seller scritto nel 1936 e adattandoli al contesto attuale, in cui le relazioni faccia a faccia, dirette ed immediate, sono sostituite da una molteplicit\u00e0 di relazioni virtuali, \u201cin rete\u201d, capaci di dematerializzare confini geografici e contatti personali. Partendo dai messaggi chiave e dai principi che l'autore riteneva indispensabile seguire per raggiungere il successo, il libro accompagna i lettori nell'attualizzazione dei concetti in ottica web oriented.\nDale Carnegie Training.\nDale Carnegie Training \u00e8 una multinazionale specializzata in business training, consulenza e formazione. Ciascun corso erogato si propone di valorizzare il potenziale di ogni persona, sviluppando le aree strategiche utili ad ottenere risultati duraturi nel tempo, lavorando su abilit\u00e0 di relazione interpersonale, leadership, vendita, comunicazione e public speaking. Il pi\u00f9 frequentato tra i vari percorsi formativi \u00e8 il \"Dale Carnegie Course: comunicazione efficace e relazioni interpersonali\", con il quale Dale Carnegie esord\u00ec nel 1912 come docente presso la YMCA di New York. Dale Carnegie Training \u00e8 presente in pi\u00f9 di 85 paesi al mondo, tra i quali l'Italia a partire dal 2002.\nVita privata.\nIl suo primo matrimonio si concluse con un divorzio nel 1931. Il 5 novembre 1944 spos\u00f2 la sua ex segretaria, Dorothy Price Vanderpool (1913\u20131998), anche lei divorziata. Vanderpool aveva due figlie; Rosemary, dal suo primo matrimonio, e Donna Dale dal suo matrimonio con Carnegie. Dorothy gestiva la compagnia Carnegie dopo la morte di Dale.\nCarnegie mor\u00ec di malattia di Hodgkin il 1 novembre 1955 nella sua casa di Forest Hills, New York. Fu sepolto nel cimitero di Belton, Cass County, Missouri."}
{"id": "1223815", "revid": "110157", "url": "https://it.wikipedia.org/wiki?curid=1223815", "title": "Eyjafjar\u00f0arsveit", "text": "Eyjafjar\u00f0arsveit \u00e8 un comune islandese della regione di Nor\u00f0urland eystra."}
{"id": "1223816", "revid": "827882", "url": "https://it.wikipedia.org/wiki?curid=1223816", "title": "Candidature olimpiche", "text": "Con candidature olimpiche si intendono tutte le citt\u00e0 che hanno preso parte ai processi di selezione per l'organizzazione dei Giochi olimpici, invernali o estivi. In totale le Olimpiadi si sono svolte finora in 44 diverse citt\u00e0: 8 volte in Estremo Oriente (Tokyo 1964 e 2020, Seul 1988, Pechino 2008 e 2022, Sapporo 1972, Nagano 1998, Pyeongchang 2018), 3 volte in Oceania (Melbourne 1956, Sydney 2000, Brisbane 2032), 2 in Europa Orientale (Mosca 1980, So\u010di 2014), 1 volta in America Centrale (Citt\u00e0 del Messico 1968) e in Sud America (Rio de Janeiro 2016). Tutte le altre edizioni sono sempre state ripartite tra Europa (15 estive e 13 invernali) e Nordamerica (5 estive e 6 invernali). Nessuna citt\u00e0 africana, centro-asiatica n\u00e9 del sud dell'Asia ha mai ospitato un'Olimpiade.\nProcedura di scelta.\nDal 1999 la scelta della citt\u00e0 olimpica, uguale sia per le edizioni estive che per quelle invernali, ha una sua procedura in parte codificata nella Carta Olimpica, e consiste in due fasi:\nTabelle.\nPresentiamo due tabelle relative alle due versioni dei Giochi che informano riguardo alle citt\u00e0 e Paesi coinvolti per ogni edizione olimpica, indicando anche luogo, data e congresso in cui il Comitato Olimpico Internazionale ha formalizzato la decisione."}
{"id": "1223817", "revid": "1318658", "url": "https://it.wikipedia.org/wiki?curid=1223817", "title": "Chiesa del Santissimo Crocifisso (Todi)", "text": "La chiesa del Santissimo Crocifisso si trova a di Todi, in Provincia di Perugia, fuori dalle mura della citt\u00e0, nei pressi di Porta Romana.\nStoria.\nInizialmente in loco era presente una Maest\u00e0 con un'immagine del crocifisso (da cui il nome), ma venne chiamata anche \"delle Forche\" perch\u00e9 nel Medioevo, nei pressi della chiesa si trovavano delle forche per le condanne a morte.\nLa devozione per la \"Maest\u00e0 del Crocifisso\" aument\u00f2 di importanza, la curia ordin\u00f2 la rimozione del patibolo e la costruzione di una chiesa, iniziata nel 1587 grazie alle generose offerte dei pellegrini. Promotore dell'iniziativa fu il vescovo Angelo Cesi, lo stesso che il 3 maggio 1591 presenzi\u00f2 la cerimonia della posa della prima pietra.\nDopo varie modifiche del progetto iniziale approntato dall'architetto perugino Valentino Martelli, si pass\u00f2 dall'originale pianta circolare a quella attuale a croce greca (progetto dell'architetto milanese Domenico Bianchi) con sopraelevazione a tamburo a tetto rotondo culminante con una piccola lanterna. Dal 1594 i lavori vennero diretti dall'orvietano Ippolito Scalza e successivamente sospesi nel 1610. La copertura fu possibile solo nel 1740, dopo la ripresa dei lavori.\nDescrizione.\nL'aspetto esterno della chiesa \u00e8 quello classico del romanico rurale umbro. La pianta \u00e8 a croce greca con cupola, non conforme al progetto originario. Il laterizio si armonizza elegantemente con pietra locale adoperata nelle decorazioni interne ed esterne. I quattro bracci esterni si elevano con classica linearit\u00e0, divisi in due piani da una ricca trabeazione. Lo spazio libero che circonda il tempio ne evidenzia fortemente la mole architettonica. Al suo interno sono presenti tele del XVII secolo di Giovanni Baglioni e di Andrea Polinori."}
{"id": "1223818", "revid": "1573940", "url": "https://it.wikipedia.org/wiki?curid=1223818", "title": "Protaeolidiella atra", "text": "Protaeolidiella atra \u00e8 un mollusco nudibranchio della famiglia Pleurolidiidae. \u00c8 l'unica specie nota del genere Protaeolidiella."}
{"id": "1223819", "revid": "287204", "url": "https://it.wikipedia.org/wiki?curid=1223819", "title": "Eyjafjardarsveit", "text": ""}
{"id": "1223820", "revid": "1565657", "url": "https://it.wikipedia.org/wiki?curid=1223820", "title": "Khorixas", "text": "Khorixas \u00e8 una cittadina di 13.400 abitanti (censimento del 2009) della regione del Kunene, nella Namibia nordoccidentale. \u00c8 la citt\u00e0 principale della zona nota come Damaraland; fu effettivamente capitale del Bantustan del Damaraland nell'epoca dell'apartheid. L'etnia dominante \u00e8 quella damara. Nel periodo dell'amministrazione sudafricana la cittadina era nota con il nome di Welwitschia, con riferimento alla \"Welwitschia mirabilis\", una pianta tipica della zona. Il nome \"khorixas\" deriva dalla parola damara \"gorigas\", che si riferisce a un tipo di cespugli particolarmente diffuso in quest'area.\nNella citt\u00e0 si trovano una banca, un ospedale, un supermercato e un distributore di benzina; quanto basta per fare di Khorixas uno dei centri abitati pi\u00f9 dotato di servizi della Namibia settentrionale.\nNei pressi di Khorixas si trovano diversi luoghi di interesse turistico, tra cui lo Ugab Vingerklip (un monolito di 35\u00a0m di altezza), una foresta pietrificata di Versteinerten con tronchi fossili che risalgono a 200 milioni di anni fa, il sito archeologico di Twyfelfontein, con i suoi celebri dipinti rupestri San, e le curiose formazioni basaltiche dette Organ Pipes."}
{"id": "1223821", "revid": "486946", "url": "https://it.wikipedia.org/wiki?curid=1223821", "title": "Protaeolidiellidae", "text": ""}
{"id": "1223822", "revid": "599013", "url": "https://it.wikipedia.org/wiki?curid=1223822", "title": "Alberto Berasategui", "text": "Carriera.\nBerasategui inizi\u00f2 a giocare all'et\u00e0 di 7 anni e divenne campione europeo junior nel 1991. Pass\u00f2 al professionismo l'anno dopo e vinse il suo primo titolo nel 1993 a San Paolo. Si costru\u00ec la reputazione nel pro-tour dei primi anni '90 di ottimo giocatore sulla terra rossa.\nIl 1994 fu senz'altro l'apice della carriera di Berasategui, anno in cui raggiunse 9 finali, vincendone 7. Inoltre raggiunse la sua prima (e unica) finale del Grande Slam al Roland Garros, dove venne sconfitto dal campione in carica Sergi Bruguera. Bruguera vinse la finale in quattro set, 6-3, 7-5, 2-6, 6-1. Berasategui raggiunse il suo miglior ranking ATP nel novembre 1994 con la settima posizione.\nDurante la sua carriera Berasategui ha vinto un totale di 14 titoli in singolare e 1 in doppio, aggiudicandosi un totale di 4,676,187\u00a0$. Il suo ultimo titolo vinto \u00e8 stato quello dell'Estoril nel 1998. \u00c8 anche ricordato per la sua impugnatura anomala della racchetta che lo portava a colpire la palla con lo stesso lato della racchetta sia con il diritto che con il rovescio. Si ritir\u00f2 dal circuito professionistico nel 2001."}
{"id": "1223823", "revid": "287204", "url": "https://it.wikipedia.org/wiki?curid=1223823", "title": "Neil Fingleton", "text": "Biografia.\nUfficialmente misurato dal Guinness World Records scalzo, nel sistema anglosassone risulta alto 7 piedi e 7 pollici, che corrispondono a 232,6 centimetri. La lunghezza della parte interna delle gambe era di 53,9 pollici, che corrispondono a 1,37 metri, mentre di scarpe portava il numero 15 (misura americana) che corrisponde al 49,5 italiano.\nPer la sua mole, unitamente al fatto di praticare lo sport della pallacanestro, fu calcolato un fabbisogno energetico medio giornaliero di 8.000 calorie. Un adulto di sesso maschile di statura standard (1,75 metri) e di considerevole muscolatura pu\u00f2 necessitare di un fabbisogno medio indicativo di 3.500 calorie, sempre considerando la pratica di un'attivit\u00e0 fisica agonistica costante. Talvolta, in caso di allenamenti intensivi e partite ravvicinate, il corpo di Neil richiedeva sino a 10.000 calorie.\n\u00c8 stato anche un attore di cinema, recitando una parte nella serie televisiva \"Il Trono di Spade\". Gestiva inoltre un sito internet di vendita online di abbigliamento per giganti. \u00c8 morto a causa di una crisi cardiaca, secondo un comunicato dei media inglesi.\nCarriera.\nFingleton vinse un campionato scolastico di basket negli USA e ha militato nel Ciudad Real club in Spagna."}
{"id": "1223825", "revid": "1573940", "url": "https://it.wikipedia.org/wiki?curid=1223825", "title": "Pleurolidia juliae", "text": "Pleurolidia juliae \u00e8 un mollusco nudibranchio della famiglia Pleurolidiidae. \u00c8 l'unica specie nota del genere Pleurolidia."}
{"id": "1223826", "revid": "61051", "url": "https://it.wikipedia.org/wiki?curid=1223826", "title": "Pleurolidia", "text": ""}
{"id": "1223827", "revid": "1573940", "url": "https://it.wikipedia.org/wiki?curid=1223827", "title": "Pleurolidiidae", "text": "Pleurolidiidae \u00e8 una famiglia di molluschi nudibranchi della superfamiglia Aeolidioidea.\nTassonomia.\nLa famiglia comprende due generi, entrambi monospecifici:"}
{"id": "1223838", "revid": "1573940", "url": "https://it.wikipedia.org/wiki?curid=1223838", "title": "Caloria (zoologia)", "text": "Caloria \u00e8 un genere di molluschi nudibranchi della famiglia Facelinidae.\nTassonomia.\nComprende le seguenti specie:"}
{"id": "1223839", "revid": "71155", "url": "https://it.wikipedia.org/wiki?curid=1223839", "title": "Nicoletta Strambelli", "text": ""}
{"id": "1223840", "revid": "21880", "url": "https://it.wikipedia.org/wiki?curid=1223840", "title": "Caloriidae", "text": ""}
{"id": "1223842", "revid": "131358", "url": "https://it.wikipedia.org/wiki?curid=1223842", "title": "FC Sheriff", "text": ""}
{"id": "1223848", "revid": "327773", "url": "https://it.wikipedia.org/wiki?curid=1223848", "title": "Fjallabygg\u00f0", "text": "Fjallabygg\u00f0 \u00e8 un comune islandese della regione di Nor\u00f0urland eystra.\nFjallabygg\u00f0, che pu\u00f2 tradursi come \"insediamento montano\", \u00e8 sorto dall'unione dei comuni soppressi di \u00d3lafsfj\u00f6r\u00f0ur e Siglufj\u00f6r\u00f0ur.\nGeografia antropica.\nIl comune \u00e8 fondato dai due villaggi di \u00d3lafsfj\u00f6r\u00f0ur e Siglufj\u00f6r\u00f0ur\n\u00d3lafsfj\u00f6r\u00f0ur.\n\u00d3lafsfj\u00f6r\u00f0ur \u00e8 un villaggio situato nell'omonimo fiordo presso il fiordo Eyjafj\u00f6r\u00f0ur, nel nordest dell'Islanda.\nLa pesca \u00e8 l'attivit\u00e0 principale dei suoi abitanti e molti pescatori abitano presso il porto cittadino, tuttavia negli ultimi tempi anche il turismo ha visto un sensibile sviluppo in questa localit\u00e0.\nA gennaio 2011, la popolazione non raggiungeva le 900 unit\u00e0.\nSiglufj\u00f6r\u00f0ur.\nSiglufj\u00f6r\u00f0ur \u00e8 un villaggio di pescatori situato in fondo all'omonimo e stretto fiordo nelle coste settentrionali islandesi.\nSviluppatosi intorno all'industria della pesca e della lavorazione dell'aringa tra gli anni quaranta e cinquanta del XX secolo, ha subito un duro colpo a seguito della scomparsa di questa specie nella zona. Tuttavia, ancora oggi l'industria ittica \u00e8 basilare per questa localit\u00e0.\nLa prima strada percorribile da automezzi che conducesse a Siglufj\u00f6r\u00f0ur venne realizzata nel 1940, mentre prima di allora ci si poteva arrivare solo via mare, in aereo, oppure a piedi e a cavallo attraverso uno stretto passo di montagna praticabile solo in estate (questo passo esiste ancora, \u00e8 la strada di montagna pi\u00f9 alta d'Islanda ed \u00e8 utilizzata per escursioni turistiche). Il governo islandese sta tuttora sviluppando le vie di comunicazione della zona per evitarne lo spopolamento: il 2 ottobre 2010 due tunnel stradali di complessivi 11 km sono stati inaugurati per collegare Siglufj\u00f6r\u00f0ur con il vicino villaggio di \u00d3lafsfj\u00f6r\u00f0ur e con la regione dell'Eyjafj\u00f6r\u00f0ur e est. Un tunnel di 800m che collega Siglufj\u00f6r\u00f0ur con l'ovest era stato completato nel 1967 e per lungo tempo era stato l'unico collegamento del villaggio con il resto del Paese.\nNel gennaio 2011, la popolazione superava di poco i 1.200 abitanti."}
{"id": "1223849", "revid": "729019", "url": "https://it.wikipedia.org/wiki?curid=1223849", "title": "Mo\u1e25ammed \u1e24oseyn \u1e6can\u1e6d\u0101w\u012b", "text": "Biografia.\n\u00c8 stato Presidente dell'Egitto nel biennio 2011-2012, fino all'elezione di Mu\u1e25ammad Murs\u012b.\n\u00c8 maresciallo (\"Mush\u012br\") e comandante in capo dell'esercito egiziano, nonch\u00e9 ministro della Difesa e della Produzione Militare. \u00c8 stato presidente del Consiglio Supremo delle forze armate e Ministro della difesa egiziano fino al 12 agosto 2012, quando \u00e8 stato rimosso dall'incarico dal presidente Mu\u1e25ammad Murs\u012b\nDi famiglia originaria della Nubia, Mo\u1e25ammad \u1e24oseyn \u1e6can\u1e6d\u0101w\u012b ottenne il brevetto d'ufficiale dopo aver frequentato l'Accademia Militare Egiziana del Cairo nel 1956. Ha partecipato alle guerre del 1956, 1967 e 1973, per operare in seguito in veste di addetto militare in Pakistan.\nTra i ruoli ricoperti in passato figurano quelli di comandante della Guardia Repubblicana (\"Quww\u0101t Haras al-Jumh\u016br\u012b\") e di capo delle operazioni dell'esercito.\nNel 1990-1991 ha poi partecipato alle operazioni di guerra contro l'Iraq.\nFu nominato ministro nel 1991, dopo l'allontanamento del generale Yusuf Sabri Abu Talib, guadagnandosi l'alto grado che ha tuttora. In quello stesso periodo partecip\u00f2 alla guerra del Golfo, tra le file della coalizione ONU.\nA partire dall'11 febbraio 2011, in seguito alle dimissioni di Hosni Mubarak, ha assunto \"de facto\", in qualit\u00e0 di Comandante in capo delle forze armate e del Consiglio Supremo delle forze armate, i poteri presidenziali in attesa delle elezioni legislative e presidenziali dalle quali sarebbero usciti vincitori il Partito e Mu\u1e25ammad Murs\u012b.\nOnorificenze.\nOnorificenze egiziane.\n Cavaliere di gran croce dell'Ordine al Merito"}
{"id": "1223851", "revid": "287204", "url": "https://it.wikipedia.org/wiki?curid=1223851", "title": "Fjallabyggd", "text": ""}
{"id": "1223853", "revid": "119625538", "url": "https://it.wikipedia.org/wiki?curid=1223853", "title": "Commutazione (telecomunicazioni)", "text": "La commutazione, nel campo delle telecomunicazioni, indica l'insieme delle funzionalit\u00e0 e relative tecniche su cui \u00e8 basato il funzionamento logico dei nodi di una rete di telecomunicazioni, ovvero un'operazione all'interno di un nodo che tratta l'informazione da trasmettere sotto forma di segnale, affinch\u00e9 sia indirizzata verso la destinazione desiderata.\nCaratteristiche.\nLa commutazione \u00e8 la potenzialit\u00e0 di una rete di costruire, mantenere e abbattere un collegamento tra i nodi che la compongono. Nelle reti di calcolatori tale funzionalit\u00e0 fa parte del cosiddetto livello di rete, terzo livello del modello di architettura ISO/OSI. Essa associa un ramo d'ingresso ed uno d'uscita al segnale in transito ed \u00e8 attuata per mezzo delle funzioni d'indirizzamento (\"decisionale\") e di attraversamento o instradamento (\"attuativa\").\nTipologie.\nCommutazione di circuito.\nIn una rete a commutazione di circuito la capacit\u00e0 del canale trasmissivo \u00e8 interamente dedicata ad una specifica comunicazione. Essa si ha quando una parte della capacit\u00e0 trasmissiva totale in uscita al multiplatore \u00e8 stabilmente assegnata a ciascun canale tributario in ingresso. Ciascun utilizzatore ha a disposizione un canale trasmissivo dedicato, con la garanzia di avere sempre disponibile tutta la capacit\u00e0 allocata ad ogni richiesta di servizio. Gli elementi intermedi, o centraline di comunicazione, creano circuiti fisici point-to-point. Le tariffazioni applicate alla commutazione di circuito sono tendenzialmente a tempo.\nCommutazione di pacchetto.\nLa commutazione di pacchetto si rivela molto pi\u00f9 efficiente nonostante la maggior quantit\u00e0 di dati inviata, in quanto i canali fisici sono utilizzati solo per il tempo strettamente necessario. Inoltre, poich\u00e9 ogni pacchetto porta con s\u00e9 la sua identificazione, una rete pu\u00f2 trasportare nello stesso tempo pacchetti provenienti da sorgenti differenti. Essa permette quindi a pi\u00f9 utenti di inviare informazioni attraverso la rete in modo efficiente e simultaneo, risparmiando tempo e costi mediante la condivisione di uno stesso canale trasmissivo (cavo elettrico, ethernet, fibra ottica ecc.).\nStoricamente la commutazione di pacchetto poneva qualche problema nel caso fosse necessaria una disponibilit\u00e0 garantita di banda o nelle trasmissioni \"real time\": si pensi a una trasmissione video, dove le immagini arrivano con un flusso costante. Al giorno d'oggi \u00e8 per\u00f2 possibile aggiungere una \"priorit\u00e0\" ai pacchetti garantendo la cosiddetta qualit\u00e0 di servizio ovvero che un numero sufficiente di essi venga inviato, a scapito di altri pacchetti che non abbiano un'urgenza specifica - ad esempio, un file da trasferire.\nI pacchetti percorrono sempre la \"strada\" migliore e pi\u00f9 breve per arrivare a destinazione, ma possono subire dei ritardi (a causa della velocit\u00e0 di trasmissione) o una perdita di pacchetti (alcuni pacchetti potrebbero non giungere al destinatario) causata da errori di congestione (quando il traffico \u00e8 superiore alla capacit\u00e0 del nodo) o da errori di trasmissione.\nLa commutazione di pacchetto \u00e8 uno dei possibili metodi di multiplazione, ovvero \u00e8 una tecnica per suddividere la capacit\u00e0 trasmissiva di un canale tra diversi utilizzatori (cfr. multiplazione statistica).\nCommutazione di circuito virtuale.\nLa commutazione di circuito virtuale tende a riunire i pregi della commutazione di circuito e la commutazione di pacchetto, in modo specifico possiede la velocit\u00e0 della commutazione di circuito e la robustezza della commutazione di pacchetto. La \"strada\" per arrivare a destinazione viene prevista e successivamente vengono inviati tutti i pacchetti sulla stessa strada. Come per la commutazione a circuito, la connessione tra i due estremi va stabilita prima dello scambio dei dati e rilasciata al termine."}
{"id": "1223854", "revid": "729019", "url": "https://it.wikipedia.org/wiki?curid=1223854", "title": "Forte di Vinadio", "text": "Il forte di Vinadio anche detto Forte Albertino \u00e8 situato nei pressi del comune omonimo nella Valle Stura di Demonte. \u00c8 meta di turismo e sede di eventi culturali ed \u00e8 inserito nel sistema dei \"Castelli Aperti\" del Basso Piemonte e insieme al forte di Fenestrelle e al forte di Exilles, \u00e8 uno dei pi\u00f9 significativi esempi di struttura difensiva del Piemonte.\nStoria.\nEretto come fortezza a partire dal 1834 per volere di Carlo Alberto di Savoia, poteva sfruttare una posizione strategica, da cui si potevano tenere sotto controllo le circostanti valli confinanti con la Francia: fu un'opera da considerarsi tra le pi\u00f9 imponenti dell'arco alpino.\nLa lunghezza delle mura \u00e8 di circa 1.200 metri e i camminamenti, che si snodano al suo interno su tre livelli, raggiungono una lunghezza di circa 10\u00a0km. I lavori, in cui vennero impiegati circa 4.000 operai provenienti anche dalle zone di Bergamo e Biella, terminarono nel 1847, nonostante un'interruzione dal 1837 al 1839.\nIn soli 11 anni si realizz\u00f2 un vero capolavoro dell'ingegneria militare suddiviso in tre fronti:\nIl forte non fu segnato da eventi bellici importanti e nel 1862 fu utilizzato come carcere per un gruppo di Garibaldini rifugiatisi in Aspromonte.\nDurante la seconda guerra mondiale venne occupato dalle truppe tedesche e verso la fine del conflitto sub\u00ec alcuni bombardamenti da parte di truppe Angloamericane le cui tracce sono visibili ancora oggi. Le truppe tedesche, scappando, fecero esplodere alcuni locali che erano adibiti a polveriera. Successivamente venne completamente abbandonato. Dopo alcuni importanti interventi di restauro, \u00e8 stato riaperto al pubblico all'interno, nei mesi invernali \u00e8 attiva una pista di pattinaggio su ghiaccio e un bar.\nDurante il periodo estivo la FIHP (Federazione italiana hockey e pattinaggio), organizza un campus di roller Freeystyle."}
{"id": "1223864", "revid": "88740", "url": "https://it.wikipedia.org/wiki?curid=1223864", "title": "Gr\u00edmsey (comune)", "text": ""}
{"id": "1223866", "revid": "124653594", "url": "https://it.wikipedia.org/wiki?curid=1223866", "title": "Massimiano (arcivescovo)", "text": "Biografia.\nNacque a Pola nell'Impero Romano d'Oriente. Divenne diacono, riuscendo successivamente ad entrare nella corte imperiale di Costantinopoli.\nNel 545 l'imperatore bizantino Giustiniano I decise di elevare la sede di Ravenna da vescovile ad arcivescovile. Come primo arcivescovo scelse Massimiano in quanto uomo che godeva della sua fiducia. La sua nomina segu\u00ec di pochi anni la presa della citt\u00e0 da parte dei bizantini (540); durante il suo ministero Ravenna fu ripristinata come capitale della Prefettura del pretorio d'Italia (554). Fu ordinato il 14 ottobre 546 a Patrasso, in Grecia, da papa Vigilio in transito verso Costantinopoli.\nPercepito dai ravennati come un rappresentante del potere imperiale in citt\u00e0, Massimiano dovette farsi accettare dai suoi nuovi fedeli dopo due mesi di residenza nell'episcopio ariano. Per conquistare la loro fiducia fece eseguire molti lavori pubblici, sia civili sia religiosi. Durante le forzate assenze da Roma di papa Vigilio, Massimiano fu di fatto primate d'Italia.\nDopo la nomina ad arcivescovo fece iniziare nella Basilica di Sant'Apollinare in Classe un ciclo di mosaici celebrativi della diocesi ravennate. Nel catino absidale sant'Apollinare, patrono di Ravenna, sontuosamente abbigliato col pallio vescovile e la stola, tiene le braccia alzate verso la gigantesca croce gemmata che domina la rappresentazione. Dodici pecorelle rappresentano i fedeli della diocesi ravennate e riempiono la fascia pi\u00f9 bassa. La scelta del tema \u00e8 strettamente legata alla lotta all'arianesimo, poich\u00e9 ribadisce la natura umana e divina di Ges\u00f9 Cristo, quest'ultima negata dagli ariani. Inoltre la rappresentazione di Apollinare tra gli apostoli figurati era una legittimazione per Massimiano come primo arcivescovo di una diocesi direttamente collegata ai primi seguaci di Cristo, essendo Apollinare, secondo la leggenda, discepolo di Pietro.\nNel cantiere di San Vitale cur\u00f2 la realizzazione dei celebri mosaici con i ritratti di corte di Giustiniano e dell'Imperatrice Teodora: l'insieme dei lavori ai quali egli stessi presenzi\u00f2, dur\u00f2 circa undici mesi. Nel corteo di Giustiniano si fece ritrarre accanto all'imperatore e con il nome scritto a chiare lettere, l'unico tra i personaggi della scena, il che ha fatto pensare che fosse il soprintendente a tutto il cantiere.\nParticolarmente significativa, sia per il pregio, sia per l'ottimo stato di conservazione con cui ci \u00e8 giunta, \u00e8 anche la cattedra vescovile, realizzata con pannelli in avorio scolpito tra il 546 e il 556 ed oggi conservata presso il Museo arcivescovile di Ravenna. Infine, nella basilica di Sant'Apollinare Nuovo Massimiano fece rifare i mosaici della fascia principale lungo la navata con la serie di \"Martiri\" e \"Vergini\".\nLe sue spoglie riposano nel Duomo."}
{"id": "1223867", "revid": "666668", "url": "https://it.wikipedia.org/wiki?curid=1223867", "title": "Missouri Valley League", "text": "La Missouri Valley League fu una lega minore del baseball USA che oper\u00f2 fra il 1902 e il 1904.\n1902.\nAderirono squadre a Nevada, Springfield, Fort Scott, Sedalia, Joplin, Coffeyville, Jefferson City e Iola, che formarono la nuova associazione.\nLa squadra di Coffeyville, che aveva un record di 9-30, si trasfer\u00ec il 23 giugno a Chanute, dove consegu\u00ec un 23-51.\n1903.\nlasciarono le squadre di Chanute e Jefferson City, mentre ne arrivarono da Leavenworth e Pittsburg. A luglio la squadra di Nevada passa a Webb City (Missouri). Leavenworth e Webb City falliscono a met\u00e0 luglio.\n1904.\nNuove squadre a Leavenworth e Topeka.\nA fine anno la lega fall\u00ec e molte formazioni si trasferirono alla Western Association."}
{"id": "1223870", "revid": "36426", "url": "https://it.wikipedia.org/wiki?curid=1223870", "title": "Massimiano (vescovo)", "text": ""}
{"id": "1223872", "revid": "173868", "url": "https://it.wikipedia.org/wiki?curid=1223872", "title": "Criterio di Leibnitz", "text": ""}
{"id": "1223875", "revid": "1305772", "url": "https://it.wikipedia.org/wiki?curid=1223875", "title": "Assunzione", "text": ""}
{"id": "1223880", "revid": "1551611", "url": "https://it.wikipedia.org/wiki?curid=1223880", "title": "Gr\u00edmsey", "text": "Gr\u00edmsey \u00e8 una piccola isola a nord della costa settentrionale dell'Islanda, situata sul circolo polare artico (unico territorio islandese ad esserne attraversato). Per il resto dello Stato, il circolo polare sfiora solo le propaggini islandesi pi\u00f9 a nord senza mai toccarle, arrivando alla distanza di solo un km e mezzo dal promontorio di Rifstangi, nel nord est dell'isola.\nL'isola dispone di un osservatorio meteorologico automatico dal 2005.\nDescrizione.\nL'isola si estende su una superficie di 5,3\u00a0km\u00b2 e ospita l'insediamento pi\u00f9 settentrionale di tutta l'Islanda.\nGr\u00edmsey dista 40\u00a0km dalla costa, e il lembo di terra pi\u00f9 prossimo a essa \u00e8 l'isola di Flatey, a 39,4\u00a0km di distanza. L'isola, un tempo comune autonomo, nel 2009 \u00e8 stata unita ad Akureyri e rientra nella contea di Eyjafjar\u00f0ars\u00fdsla.\nIl 25 aprile 2009 si sono svolte a Gr\u00edmsey e Akureyri le elezioni per la fusione dei due comuni, che \u00e8 stata approvata dalla maggioranza dei voti in entrambe le sedi. Al tempo dell'accorpamento dei due comuni, dal censimento effettuato risultavano vivere sull'isola 92 persone, che sono diventate 61 nel 2019. L'unico insediamento abitato dell'isola \u00e8 Sandv\u00edk.\nSpostamento del Circolo polare artico.\nIl Circolo polare artico attraversa attualmente l'isola e costituisce un'interessante attrazione per i turisti, soprattutto perch\u00e9 tutta la rimanente parte dell'Islanda \u00e8 posizionata a sud di questa linea.\nTuttavia, a causa delle oscillazioni dell'asse terrestre, il parallelo che rappresenta il Circolo polare artico si sposta verso nord di circa 14,5 metri all'anno; il valore preciso di questo spostamento varia sensibilmente di anno in anno, a causa della complessit\u00e0 del moto oscillatorio dell'asse terrestre.\nAll'inizio del XXI secolo la posizione reale del Circolo polare artico \u00e8 gi\u00e0 vicina all'estremit\u00e0 settentrionale di Gr\u00edmsey e i calcoli indicano che attorno alla met\u00e0 del secolo non passer\u00e0 pi\u00f9 attraverso il territorio dell'isola.\nQuesto movimento \u00e8 ben conosciuto e gi\u00e0 rilevato nei secoli scorsi. Gli indicatori geografici che segnavano la posizione del punto di passaggio del Circolo erano gi\u00e0 stati spostati verso nord nel 1717, 1817 e nel 1917. Originalmente fu anche costruito un piccolo monumento al Circolo polare artico posto in una posizione che convenzionalmente serviva da indicatore geografico. Nel 2017 \u00e8 stato posizionato un nuovo monumento, che comprende una sfera del peso di otto tonnellate, per indicare la nuova posizione aggiornata dopo le pi\u00f9 recenti misurazioni.\nEconomia.\nLa principale attivit\u00e0 economica \u00e8 la pesca.\nInfrastrutture e trasporti.\nGr\u00edmsey \u00e8 collegata all'isola principale, pi\u00f9 precisamente, al porto di Dalv\u00edk, tramite un traghetto. \u00c8 anche presente un piccolo aeroporto (codice IATA GRY), attraverso il quale \u00e8 possibile raggiungere l'isola per mezzo dei voli che la collegano ad Akureyri."}
{"id": "1223888", "revid": "33689", "url": "https://it.wikipedia.org/wiki?curid=1223888", "title": "Asano Nagaakira", "text": "Nato con il nome di Asano Iwamatsu, era il figlio di Asano Nagamasa, un vassallo di Toyotomi Hideyoshi. Nel 1594, Nagaakira fu a sua volta fatto vassallo di Toyotomi Hideyoshi, e fu stipendiato con 3.000 koku. Seguendo Tokugawa Ieyasu sei anni dopo nella Battaglia di Sekigahara, fu premiato con i 24.000 koku dell'han di Ashimori. Essendo suo fratello Yukinaga morto senza lasciare eredi nel 1613, Nagaakira gli succedette, diventando daimy\u014d dell'han di Wakayama. Nell'assedio di \u014csaka, comand\u00f2 una parte dell'armata di Tokugawa Ieyasu. Nell'estate del 1615, l'armata occidentale di Toyotomi Hideyori si mosse per attaccare il castello di Asano a Wakayama. Nonostante la maggior parte delle forze di Asano fossero ad Osaka, le guarnigioni rimaste sconfissero i guerrieri dell'armata occidentale, ed Asano pot\u00e9 cos\u00ec condurre i propri uomini contro il nemico nella Battaglia di Kashii.\nAsano combatt\u00e9 anche nella Battaglia di Tennoji, la battaglia decisiva dell'assedio di Osaka, dove comand\u00f2 la guardia posteriore di Tokugawa. Nel 1619, gli fu garantito il feudo di Hiroshima, nella provincia di Aki, che sarebbe cos\u00ec diventata la casa della famiglia Asano per molte generazioni. Nel 1620, per suo ordine, iniziarono i lavori di costruzione del giardino Shukkei-en a Hiroshima."}
{"id": "1223892", "revid": "228587", "url": "https://it.wikipedia.org/wiki?curid=1223892", "title": "Western Association", "text": "Western Association \u00e8 stato il nome di cinque diverse leghe minori del baseball USA fra il XIX secolo e il XX secolo.\nLa pi\u00f9 antica originava dalla Northwestern League e divenne WA nel 1888, prima di cambiare nome in Western League nel 1893.\nSotto una nuova propriet\u00e0 alla fine degli anni 1890 la lega si diffuse in citt\u00e0 pi\u00f9 grandi, divenne American League nel 1900 e dall'anno successivo inizi\u00f2 a competere direttamente contro la National League nella Major League Baseball.\nUna separata Western Association fu fondata nel 1894 con squadre dallo Iowa, Nebraska, Illinois e Missouri con una formazione da Denver che aggiunse l'anno successivo. La lega chiuse nel 1898, resuscit\u00f2 la stagione dopo e si rinomin\u00f2 come, Central League nel 1900. Due \u00f2eghe chiamate Western Association ci furono nel 1901. Una aveva otto squadre in Ohio, Michigan, Kentucky, Virginia Occidentale e Indiana; fall\u00ec dopo un solo anno. L'altra associazione, confusamente localizzata nella stessa area, era l'ex Interstate League; torn\u00f2 alla sua identit\u00e0 originale nel 1902.\nLa Western Association dalla vita pi\u00f9 lunga oper\u00f2 fra il 1905 e il 1954. Originariamente si chiamava Missouri Valley League, e sospese la propria attivit\u00e0 solo per le guerre mondiali e la Grande depressione. Era principalmente un circuito di classe C, cio\u00e8 fra le pi\u00f9 basse leghe minori, sopra solo alla classe D.\nLega dal 1905.\nAderirono squadre da Joplin, Leavenworth, Sedalia, Springfield e Topeka provenienti dalla Missouri Valley League. Squadre da Guthrie e Oklahoma City arrivarono dalla Southwestern League. Si form\u00f2 una nuova squadra a Wichita.\n1906.\nGuthrie e Sedalia fallirono. Arriv\u00f2 la squadra di St. Joseph (Missouri) dalla Western League. Una nuova squadra a Webb City (Missouri) fu fondata e ader\u00ec alla lega. St. Joseph dopo un terzo di stagione si trasfer\u00ec ad Hutchinson (Kansas).\n1908.\nLeavenworth lascia e aderisce la neonata formazione di Enid.\n1909.\nTopeka e Wichita passano alla Western League, Oklahoma City alla Texas League, Huthcinson alla Kansas State League. Bartlesville e Muskogee aderiscono provenienti dalla Oklahoma-Kansas League. Sorgono squadre a Guthrie (Oklahoma) e Pittsburg (Kansas). A stagione avviata Joplin si trasferisce a El Reno; lo stesso fa Webb City, che cambia sede andando a Sapulpa.\n1910.\nLasciano Pittsburg e Springfield, entrano nuove societ\u00e0 da Joplin e Tulsa. Muskogee, Tulsa, Bartlesville e El Reno falliscono a fine luglio.\nLega del 1914.\nInizia con nuove squadre a Fort Smith, Joplin/Webb City, McAlester, Muskogee, Oklahoma City e Tulsa.\n1914.\nIn finale Oklahoma City-Muskogee 4-2.\n1915.\nIn finale Oklahoma City-Muskogee 4-3.\n1916.\nIn finale Denison-Tulsa 4-2.\n1917.\nA fine anno la lega e tutte le squadre si sciolsero.\nLega del 1920.\nRinasce con nuove squadre a Chickasha, Drumright, Enid, Fort Smith, Henryetta, Okmulgee, Pawhuska e Springfield. La squadra vincitrice della prima fase sfida la vincitrice della seconda nella finale.\n1920.\nIn finale Enid ed Okmulgee pareggiano 3-3.\n1921.\nIn finale Chickasha-Fort Smith 4-3; nella stagione successiva i campioni passano alla Oklahoma State League.\n1922.\nOltre alla partenza di Chickasha si registra l'arrivo di Joplin dalla Western League.\n1923.\nSi aggiunge Ardmore dalla Texas-Oklahoma League. Falliscono a luglio McAlester ed Henryetta.\nIn finale Ardmore-Okmulgee 4-0.\n1924.\nArdmore torna alla Oklahoma State League, Enid va alla Southwestern League. Entrano squadre di Bartlesville, Hutchinson, Muskogee e Topeka dalla Southwestern League. Bartlesville a giugno si sposta ad Ardmore; pochi giorni dopo Joplin si sposta a Bartlesville.\n1925.\nFalliscono Bartlesville ed Hutchinson. Topeka passa alla Southwestern League. Si aggiunge una formazione a Independence (Kansas).\nIn finale Ardmore-Muskogee 4-1.\n1926.\nIndependence fallisce; una nuova squadra sorge a McAlester. Ardmore passa a Joplin a luglio. McAlester e Muskogee falliscono nello stesso mese.\n1927.\nFallisce Joplin, mentre una nuova squadra arriva da St. Joseph (Missouri), proveniente dalla Western League; inoltre una da Topeka giunge dalla Southwestern League. Viene formata una nuova societ\u00e0 a Muskogee. St. Joseph a luglio si sposta a Joplin.\nLega del 1934.\nNel 1934 tutta la lega rinacque con sei squadre. Per definire il campione le regole non cambiarono. Aderirono squadre di Bartlesville, Hutchinson, Joplin, Muskogee, Ponca City, Springfield.\n1946.\nLa lega riprende l'attivit\u00e0 dopo l'interruzione per la Seconda guerra mondiale.\n1949.\nSpringfield torna ad Hutchinson cambiando nome ed affiliazione.\n1953.\nI Fort Smith Indians cambiano nome in Fort Smith-Van Buren Twins.\n1954.\nA fine stagione Blackwell passa alla Sooner State League, mentre le altre e la lega stessa cessano l'attivit\u00e0.\nLa Western Association prosper\u00f2 nel boom delle leghe minori che segu\u00ec la fine della seconda Guerra Mondiale, soprattutto a Topeka e St. Joseph, appassionando oltre 100.000 fans. Ma la crisi che giunse nei primi anni 1950 causata dalla Guerra di Corea, l'avvento della televisione si fece sentire sulla WA."}
{"id": "1223894", "revid": "53669", "url": "https://it.wikipedia.org/wiki?curid=1223894", "title": "Plaga zombie - Zona mutante", "text": ""}
{"id": "1223896", "revid": "121837", "url": "https://it.wikipedia.org/wiki?curid=1223896", "title": "De Catilinae conjuratione", "text": ""}
{"id": "1223898", "revid": "339392", "url": "https://it.wikipedia.org/wiki?curid=1223898", "title": "Caroline Powell Earle", "text": ""}
{"id": "1223900", "revid": "547992", "url": "https://it.wikipedia.org/wiki?curid=1223900", "title": "Anna Kanakis", "text": "Biografia.\nFiglia di padre greco, nativo di Creta, ingegnere, e di madre originaria di Tortorici (nella parte messinese dei Nebrodi), avvocato, a soli 15 anni nel settembre 1977 fu eletta Miss Italia a Sant'Eufemia d'Aspromonte, \u00e8 \nstata la prima pi\u00f9 giovane Miss Italia ad essere eletta, dopo una modifica del regolamento. Nel 1981 partecip\u00f2 a Miss Universo. Debutt\u00f2 nel cinema, con piccoli ruoli nella commedia brillante. Poi, con Luigi Magni, il primo ruolo drammatico nella pellicola \"'o Re\", con Giancarlo Giannini e Ornella Muti. Seguiranno oltre 30 film, in Italia e all'estero.\nEbbe anche una breve carriera politica, assumendo il ruolo di dirigente nazionale \"Cultura e Spettacolo\" dell'Unione Democratica per la Repubblica (UDR), il partito fondato da Francesco Cossiga. Nel 2010, con il romanzo \"Sei cos\u00ec mia quando dormi. L'ultimo scandaloso amore di George Sand\" (Marsilio Editori), fece il suo esordio come scrittrice. Nel 2011 continu\u00f2 nella scrittura, col secondo romanzo \"L'amante di Goebbels\" (Marsilio Editori), dove narra la storia vera di L\u00edda Baarov\u00e1, attrice cecoslovacca che fu amante di Joseph Goebbels nel 1938.\nVita privata.\nNel 1981 spos\u00f2 il musicista Claudio Simonetti, da cui divorzi\u00f2 pochi anni dopo. Nel 2004 spos\u00f2 il veneziano Marco Merati Foscarini, discendente di Marco Foscarini, uno degli ultimi dogi di Venezia."}
{"id": "1223901", "revid": "287204", "url": "https://it.wikipedia.org/wiki?curid=1223901", "title": "Vlado Smit", "text": ""}
{"id": "1223902", "revid": "29244", "url": "https://it.wikipedia.org/wiki?curid=1223902", "title": "Cumanotinae", "text": ""}
{"id": "1223903", "revid": "110157", "url": "https://it.wikipedia.org/wiki?curid=1223903", "title": "Cloak &amp; Dagger (Wet Wet Wet)", "text": "Cloak &amp; Dagger \u00e8 un album di cover del gruppo musicale pop rock / soul scozzese Wet Wet Wet, pubblicato, su etichetta Mercury, nel 1992, in una doppia edizione speciale, insieme al terzo album di inediti di studio della band, \"High on the Happy Side\", numero 1 nella classifica britannica dei long playing. Il lavoro costituisce una specie di messa in scena, dagli evidenti risvolti teatrali e con chiare intenzioni comiche, il tutto limitato per\u00f2 alla sola presentazione esteriore del prodotto, che vede il quartetto ufficialmente trasformato in un quintetto, ribattezzato Maggie Pie &amp; The Impostors, comprendente anche il quinto membro fisso - ma non ufficiale - del gruppo, il secondo chitarrista, Graeme Duffin, che compare pure sulla copertina dell'album.\nIl libretto non contiene i testi delle 9 cover di brani gi\u00e0 editi, tra cui \"Town Crier\" di Elvis Costello e \"You've Got a Friend\" di Carole King, bens\u00ec una storia dettagliata del progetto, articolata in un'introduzione e in cinque paragrafi, uno per ciascun componente, da cui apprendiamo anche gli pseudonimi dei vari membri dei Wet Wet Wet, costituiti da veri e propri nomi parlanti nell'originale inglese, cos\u00ec come il nome collettivo del gruppo, che significa infatti \u00abla gazza ladra e gli impostori\u00bb.\nIl batterista Thomas \"Tommy\" Cunningham \u00e8 \"Silky Sticks\" (\u00abbacchette di seta\u00bb); il tastierista Neil Mitchell \u00e8 \"The Wiz\" (\u00abl'asso\u00bb); il cantante solista Marti Pellow \u00e8 Felix Starskofsky, il cui cognome fittizio riprende la frase \"stars of sky\" (\u00abstelle del cielo\u00bb), con l'aggiunta di una \"k\" tra le prime due parole, a rendere il suono anc\u00f3ra pi\u00f9 esotico; il primo chitarrista, Graeme Clark, \u00e8 \"Toots Jazz\" (oltre al significato letterale delle due parole, \u00abToots Jazz\u00bb \u00e8, tra l'altro, il nome di un collettivo di musicisti jazz, diplomatisi nei migliori conservatori britannici); il secondo chitarrista, Graeme Duffin, che, come accennato, non \u00e8 un membro ufficiale dei Wet Wet Wet, ma di fatto \u00e8 come se lo fosse, dato che collabora sempre con loro, sin dall'inizio, viene definito \"Zeth\" che, oltre al richiamo al suono che nell'inglese britannico ha l'ultima lettera dell'alfabeto, la \"zeta\", pronunciata , in opposizione alla variante americana, che presenta invece , riporta anche alla lapidaria descrizione che di lui si fa nel libretto allegato al disco di cover: \"Zeth is an enigma\" (\u00abZeth \u00e8 un enigma\u00bb) \u00e8 infatti tutto ci\u00f2 che si dice di questo musicista fittizio.\nPur non essendo costituiti da brani notissimi, i 9 pezzi inclusi su quest'unico album di cover dei Wet Wet Wet mettono fin troppo bene in evidenza le loro principali influenze, che affondano le proprie radici negli stilemi pi\u00f9 classici del blues e del jazz. Un inserto della loro \"Angel Eyes\" \u00e8 infatti ripreso, praticamente inalterato, da una delle tracce riproposte qui come cover, ma d'altronde basti pensare al significato volutamente simbolico e metaforico che ha lo pseudonimo collettivo scelto dal gruppo, \"Maggie Pie &amp; The Impostors\" (con la lieve variazione ortografica - ma non di pronuncia n\u00e9 di significato - di \"Maggie Pie &amp; The Imposters\", per indicare invece gli autori dell'arrangiamento e della produzione musicale; l'utilizzo alternativo di \"Imposters\", sempre che sia deliberato e non mero errore grafico, vuole forse richiamare il termine \u00abposter\u00bb, contenuto al suo interno), e al fatto che, tra i ringraziamenti speciali di copertina, figura addirittura Clark Kent, che altri non \u00e8 se non il nome di Superman in borghese..."}
{"id": "1223906", "revid": "125725126", "url": "https://it.wikipedia.org/wiki?curid=1223906", "title": "Consiglio nazionale (Slovenia)", "text": "Il Consiglio nazionale (in sloveno Dr\u017eavni svet) \u00e8 la camera alta del Parlamento sloveno e funge principalmente da organo di sorveglianza per la camera bassa, l'Assemblea nazionale.\nI suoi 40 membri hanno un mandato quinquennale.\nPoteri.\nLa sua modalit\u00e0 di designazione lo rende parzialmente indipendente da partiti politici.\n\u00c8 dotato di poteri legislativi limitati, che non gli permettono di agire direttamente sul contenuto dei testi. Ha il diritto di veto sospensivo e il diritto di chiedere un referendum legislativo, che gli assicurano una certa influenza sul processo legislativo.\nMembri.\nIl Consiglio nazionale ha 40 membri:\nElezioni.\nI 22 consiglieri nazionali che rappresentano gli interessi locali sono eletti in 22 circoscrizioni che possono includere uno o pi\u00f9 comuni:\nPer l'elezione dei rappresentanti degli interessi professionali, il collegio elettorale nazionale \u00e8 composto da rappresentanti delle associazioni e delle organizzazioni della societ\u00e0 civile, come definito dalla legge del 27 settembre 1992.\nIl mandato \u00e8 di 5 anni.\nPer essere eletti bisogna:\nIncompatibilit\u00e0:\nLa candidatura avviene dietro presentazione da parte delle organizzazioni di gruppi di interesse rappresentate nel Consiglio nazionale."}
{"id": "1223911", "revid": "767487", "url": "https://it.wikipedia.org/wiki?curid=1223911", "title": "Gr\u00fdtubakki", "text": "Gr\u00fdtubakki (is. Gr\u00fdtubakkahreppur) \u00e8 un comune islandese della regione di Nor\u00f0urland eystra."}
{"id": "1223914", "revid": "287204", "url": "https://it.wikipedia.org/wiki?curid=1223914", "title": "Grytubakki", "text": ""}
{"id": "1223915", "revid": "1442080", "url": "https://it.wikipedia.org/wiki?curid=1223915", "title": "Giulio Gavotti", "text": "\u00c8 stato uno dei pionieri dell'aeronautica italiana.\nBiografia.\nSi laurea in ingegneria a Bologna nel 1906 e l'anno seguente si specializza a Liegi in ingegneria mineraria. Il 31 gennaio 1909 inizia il corso allievi ufficiali di complemento a Torino nel 5\u00ba reggimento \"Genio Minatori\". Il 13 gennaio 1910 viene inviato presso la Brigata specialisti del Genio di stanza a Roma ed il 13 febbraio presta il suo giuramento da ufficiale.\nNel 1910 consegue il brevetto di pilota di sferico e il 17 novembre dello stesso anno si brevetta pilota aviatore su apparecchio Farman. Il 26 settembre sempre del 1910 al suo dodicesimo giorno di scuola aveva sorvolato Roma e il Vaticano ricevendo per questo gli arresti (i primi arresti di un ufficiale pilota). Nell'agosto 1911 insieme a Carlo Maria Piazza, Riccardo Moizo ed altri partecipa alle Grandi Manovre che si svolsero in Monferrato e nel settembre dello stesso anno partecipa al raid Bologna-Venezia-Rimini nel quale si classific\u00f2 secondo dietro il capitano Piazza. Il 14 ottobre 1911 salpa insieme alla Flottiglia Aviatori composta da 11 piloti, 30 uomini di truppa e nove aeroplani.\nIl primo bombardamento aereo.\nIl 1\u00ba novembre 1911 dall'abitacolo del suo Etrich Taube lanci\u00f2 tre bombe Cipelli su di un accampamento turco ad Ain Zara e 1 sull'oasi di Tripoli stessa, come scrisse lui stesso a suo padre:\nFu questa la prima azione di bombardamento compiuta da un aeroplano. Per questa azione ed altra a Gargaresc Giulio Gavotti verr\u00e0 ricompensato con la medaglia d'Argento al valor militare.\nRimpatriato nel 1912 e posto in congedo, fu assunto il 1\u00ba luglio come ingegnere presso il Battaglione Aviatori di stanza a Torino ed incaricato dell'insegnamento sui materiali e sugli apparecchi di volo agli ufficiali aspiranti allievi piloti. Rimase in forza a questo comando come istruttore e collaudatore sino al 1917 quando venne nominato \"capo commissione collaudi in volo\" per la Liguria e la Toscana della sezione distaccata di Genova della \"Direzione Tecnica dell'Aviazione militare\".\nNel 1923 entr\u00f2 a far parte del \"Commissariato dell'Aeronautica\", con l'incarico di rivedere tutti i contratti di alienazione del materiale residuato bellico che avevano dato luogo a speculazioni e illeciti profitti. Il 1\u00ba novembre 1923 venne nominato maggiore del Genio Aeronautico (G.A.R.I.) nella neonata Regia Aeronautica italiana.\nVenne messo al comando di una delle due sezioni in cui era divisa la \"Direzione superiore del genio e delle costruzioni Aeronautiche\" comandata dal maggior generale Alessandro Guidoni. La Direzione era divisa in due sezioni: una \"produzione aeroplani\", comandata da Giulio Gavotti che la diresse fino alla fine del 1925, ed una \"dirigibili\" comandata da Umberto Nobile. Nel 1927 fu investito direttamente da Italo Balbo della carica di Sopraintendente Tecnico della Aero Espresso Italiana, che era una societ\u00e0 di navigazione aerea che faceva servizio tra l'Italia e la Turchia. Gavotti ricevette anche l'incarico di rappresentante dello Stato nel consiglio di amministrazione della stessa societ\u00e0.\nProprio perch\u00e9 aveva assunto questi incarichi nell'aviazione civile, and\u00f2 in pensione come colonnello. Nel dicembre 1929 venne nominato amministratore delegato della societ\u00e0 di navigazione aerea Societ\u00e0 Aerea Mediterranea (SAM) fino al 1931, carica nella quale fu sostituito da Umberto Klinger. Quando fu fondata la nuova societ\u00e0 aerea Ala Littoria, che nel frattempo era nata dalla fusione tra la SAM e altre compagnie aeree italiane, rimase membro del consiglio d'amministrazione e fu nominato Ispettore Generale della stessa.\nNella letteratura.\nIl primo bombardamento aereo di Giulio Gavotti venne celebrato da Gabriele D'Annunzio nella \"Canzone della Diana\":\n&lt;poem&gt;[...] e tu Gavotti, dal tuo lieve spalto\nchinato nel pericolo dei venti\nsul nemico che ignora il nuovo assalto!\nPoi come il tessitor lancia la spola\no come il frombolier lancia la fromba\nAnche la Morte or ha le sue sementi.\nLa bisogna con una mano sola\nTratti, e strappi la molla con i denti.\nDi su l'ala tu scagli la tua bomba\nalla subita strage; e par che t'arda\nIl cuor vivo nel filo della romba...&lt;/poem&gt;"}
{"id": "1223916", "revid": "339392", "url": "https://it.wikipedia.org/wiki?curid=1223916", "title": "Caroline Earle", "text": ""}
{"id": "1223917", "revid": "729019", "url": "https://it.wikipedia.org/wiki?curid=1223917", "title": "Isole Allison", "text": "Le isole Allison (in inglese \"Allison Islands\") sono un piccolo gruppo di isole antartiche che delimitano l'entrata nord della baia Sparkes, nell'arcipelago Windmill.\nLocalizzate ad una latitudine di 66\u00b0 21' sud e ad una longitudine di 110\u00b029' est le isole sono state mappate per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. Sono state intitolate dalla US-ACAN a William L. Allison, studioso della ionosfera facente parte del \"team\" della stazione Wilkes dell'anno 1958."}
{"id": "1223925", "revid": "2160814", "url": "https://it.wikipedia.org/wiki?curid=1223925", "title": "Stampa (arte)", "text": "La stampa d'arte o stampa artistica \u00e8 la tecnica con la quale vengono prodotte o riprodotte opere d'arte mediante l'utilizzo del processo di stampa, specialmente su carta.\nCon l'eccezione del monotipo, una tecnica di stampa capace di produrre multipli dello stesso soggetto ma differenti tra loro, . Per contro, la pittura o il disegno creano un'opera originale unica. Le stampe artistiche vengono prodotte attraverso una sola superficie originale, ovvero una matrice. I tipi pi\u00f9 comuni di matrici includono placche di metallo, di solito rame o zinco, usate nell'incisione o nell'acquaforte; pietra, usata nella litografia; blocchi di legno per la xilografia; linoleum per la linoleografia e vari tessuti per la serigrafia; scanner e macchine digitali professionali da cui viene digitalizzata la matrice per le stampe Gicl\u00e9e. Le opere stampate dalla stessa matrice creano una edizione; in tempi moderni ogni opera della stessa edizione viene generalmente firmata e numerata per formare una edizione limitata. Una stampa pu\u00f2 anche essere il risultato di varie tecniche combinate tra loro.\nColore.\nIl colore viene applicato in vari modi. Spesso, nelle tecniche come l'acquaforte, la serigrafia, la xilografia, la linoleografia, viene applicato sia utilizzando pi\u00f9 placche, blocchi di legno o telai ovvero varie matrici, sia attraverso un approccio riduzionista.\nNel primo caso, ogni matrice viene usata per produrre un singolo colore, che viene applicato in una particolare sequenza e solo in particolari punti; l'immagine finale sar\u00e0 data quindi dall'unione dei vari colori, applicati ogni volta con una matrice per ogni colore. Ad esempio, nella tecnica serigrafica, per avere una stampa composta da quattro colori, vengono usate quattro matrici (telai serigrafici), una per colore. Ogni colore andr\u00e0 ad interagire con gli altri, quindi vanno separati, facendo attenzione che non si sovrappongano. Generalmente vengono prima applicati i colori chiari e successivamente quelli scuri.\nL'approccio riduzionista consiste invece nell'iniziare il processo di stampa del colore con una sola matrice priva di incisioni o quasi; questa tecnica \u00e8 applicata specialmente nella linoleografia e nella xilografia. La matrice (in questo caso un blocco di legno o un foglio di linoleum), inizialmente liscia o con lievi incisioni, viene ricoperta di inchiostro e viene stampato il primo colore; la matrice viene poi ripulita e viene incisa nuovamente in modo pi\u00f9 esteso, viene ricoperta con un inchiostro di un colore diverso dal precedente e viene eseguita la stampa sulla stessa superficie. Dato che le parti incise nella matrice non vengono stampate nell'immagine finale perch\u00e9 non pu\u00f2 esserci contatto tra le due superfici al momento della stampa, ogni volta che si incide in modo sempre pi\u00f9 esteso la stessa matrice, si crea un vuoto che non viene impresso nella stampa positiva. Questo vuoto \u00e8 inizialmente minimo (viene quindi stampata una grande area nel positivo), ma via via che si incide la matrice sempre di pi\u00f9, cambiando vari colori, la parte vuota che non viene stampata nell'immagine finale cresce, lasciando esposti i colori precedentemente stampati.\nCon tecniche di stampa come il monotipo l'artista pu\u00f2 direttamente dipingere i colori sulla matrice come un pittore e poi stampare.\nTecniche di stampa.\nLe stampe artistiche possono essere suddivise in tre tipologie in funzione della tecnica con cui \u00e8 realizzata la matrice:\nQueste tecniche possono essere usate in modo combinato.\nXilografia.\nLa xilografia o silografia, \u00e8 la pi\u00f9 antica tecnica di stampa artistica e l'unica usata tradizionalmente in Estremo Oriente. Probabilmente venne sviluppata come tecnica per stampare fantasie sulle stoffe e nel V secolo in Cina veniva usato per stampare testi e immagini su carta. Le xilografie di immagini su carta si svilupparono in Europa intorno al 1400 e leggermente pi\u00f9 tardi in Giappone.\nL'artista traccia il disegno direttamente sul legno della matrice o su un foglio di carta per poi trasferirlo sul legno. Il legno \u00e8 poi inciso asportando le parti non disegnate e il disegno rimane dunque in rilievo; l'autore del disegno e quello dell'incisione possono essere la stessa persona ma pi\u00f9 comunemente si tratta di persone diverse, l'uno con abilit\u00e0 di disegnatore e l'altro di incisore. La matrice \u00e8 poi inchiostrata, vi si sovrappone il foglio di carta leggermente umido e si stampa con il torchio. Per stampare con pi\u00f9 colori si realizzano pi\u00f9 matrici, su ciascuna delle quali si incide la parte del disegno da stampare con un singolo colore ed il foglio passa sotto al torchio tante volte quanti sono i colori da stampare.\nAlcuni celebri artisti che hanno utilizzato questa tecnica sono Albrecht D\u00fcrer, Werner Drewes, Dulah Marie Evans, Hiroshige, Hokusai, Gustave Baumann, M. C. Escher.\nIncisione a bulino.\nL'incisione a bulino \u00e8 una tecnica per realizzare una matrice di stampa. L'incisore utilizza il bulino ovvero uno scalpello molto preciso ed affilato, generalmente con la punta a v, per incidere direttamente nel metallo (solitamente zinco o rame) il disegno desiderato. La tecnica del bulino permette di ottenere linee molto ferme, definite e pulite. Altri attrezzi usati sono il brunitoio e delle lame ricurve, indicati per ottenere una trama.\nLa matrice metallica \u00e8 quindi inchiostrata e ripulita, lasciando l'inchiostro soltanto nei solchi delle linee incise. La matrice e il foglio di carta inumidito passano poi sotto il torchio.\nAlcuni celebri artisti che hanno utilizzato questa tecnica sono William Blake, Albrecht D\u00fcrer, Andrea Mantegna, William Hogarth, Gustave Dor\u00e9.\nAcquaforte.\nL'acquaforte \u00e8 un processo che si crede sia stato inventato da Daniel Hopfer ad Augusta, Germania. Col tempo, questa tecnica divenne popolare quanto l'incisione. Un grande vantaggio \u00e8 dato dal fatto che per fare delle incisioni sono richieste conoscenze da esperti in metalli ed oreficeria in genere, mentre l'acquaforte \u00e8 relativamente semplice da realizzare.\nLe stampe con l'acquaforte sono generalmente molto lineari e spesso contengono dettagli rifiniti e contorni. La linea varia dal levigato all'abbozzo. L'acquaforte \u00e8 l'opposto della xilografia dato che nell'acquaforte sono le fenditure a trattenere l'inchiostro e non le parti in rilievo. Nella tecnica \"pura\", una placca di metallo viene ricoperta con una sostanza a base di cera. L'artista poi disegna sulla superficie con una punta di acciaio acuminato, togliendo in quel punto la copertura e quindi esponendo il metallo. La placca viene quindi immersa in un bagno di acido. L'acido corrode il metallo, dove \u00e8 esposto. Il processo di stampa finale \u00e8 identico a quello incisorio.\nAlcuni celebri artisti che hanno utilizzato questa tecnica sono Albrecht D\u00fcrer, Rembrandt, Francisco Goya, Giovanni Battista Piranesi, Whistler, Jim Dine, Otto Dix, James Ensor, Dulah Marie Evans, Lucian Freud, Paul Klee, Einar Hakonarson, Edward Hopper, Horst Janssen, K\u00e4the Kollwitz, Mauricio Lasansky, Brice Marden, Henri Matisse, Giorgio Morandi, Pablo Picasso, Peter Milton, Paula Rego e Cy Twombly.\nMezzatinta.\nLa mezzatinta o maniera nera \u00e8 una tecnica di incisione diretta inventata da Ludwig von Siegen nel 1642. Sviluppata nel corso del XVIII secolo principalmente da parte di artisti tedeschi e inglesi venne apprezzata per gli splendidi effetti pittorici, per i mezzi toni e i contorni sfumati che per via di tale tecnica si riuscivano a ottenere rendendola adatta soprattutto alla riproduzione di soggetti di figura.\nLa matrice in rame viene anzitutto lavorata per mezzo del passaggio uniforme, ripetuto e variato nelle direzioni, di una lama fittamente dentellata e dal profilo a mezzaluna (in ing. \"rocker\", fr. \"bercau\") che alza le barbe del metallo, successivamente in parte completamente eliminate per via del raschiatoio o parzialmente schiacciate attraverso il brunitoio, dando vita alle sfumature e variazioni peculiari di tale tecnica.\nAcquatinta.\nL'acquatinta \u00e8 una variante dell'acquaforte e come in quest'ultima prevede l'uso dell'acido per marcare i tratti sulla matrice. Mentre con l'acquaforte viene utilizzato un punteruolo per tracciare l'immagine sulla matrice ricoperta con una sostanza cerata, nell'acquatinta viene utilizzata una resina resistente all'acido che crea cos\u00ec dei toni.\nLa variazione del tono viene controllata dal livello di esposizione dell'acido a contatto con la resina, ergo l'immagine viene creata sezione per sezione.\nPuntasecca.\nUna variante dell'incisione, realizzata con una punta affilata invece che con un bulino \u00e8 la puntasecca. \nLa matrice viene incisa direttamente con una punta metallica dura e acuminata. La punta, scalfendo il metallo, crea un solco ed alza dei filamenti metallici detti \"barbe\" che trattengono l'inchiostro dando un caratteristico segno morbido. Poich\u00e9 la pressione della stampa distrugge rapidamente le barbe, la puntasecca \u00e8 utile solo per piccole tirature: in alternativa si pu\u00f2 ricorrere all'\"acciaiatura\", processo elettrochimico che aumenta la resistenza della matrice.\nIn origine, la Puntasecca veniva impiegata per rifinire le incisioni a bulino, ma fin dal XV secolo venne usata anche autonomamente, soprattutto in ambiente nordico. I migliori risultati vennero ottenuti dagli incisori olandesi, primo fra tutti Rembrandt.\nGicl\u00e9e.\nUn Gicl\u00e9e \u00e8 una riproduzione digitale ad alta definizione, stampata su plotter professionali di medio e grande formato a getto di inchiostro. La stampa Gicl\u00e9e pu\u00f2 essere basata su inchiostri a pigmenti a base acqua (inodori ed atossici), o inchiostri a base solvente, meno ecologici e progressivamente sostituiti da inchiostri \"eco-solvent\" in cui i solventi sono formulati per avere un minore impatto ambientale. Il termine Gicl\u00e9e significa letteralmente \"spruzzato\" ed indica appunto la stampa ottenuta dall'azione dalla testa di stampa del plotter che, scorrendo lungo un binario, \"spruzza\" letteralmente miliardi di micro gocce di inchiostro, fino a formare l'immagine richiesta. La stampa Gicl\u00e9e \u00e8 giunta nel tempo a livelli tecnologici altissimi, e a livelli di riduzione del diametro delle gocce di inchiostro (microdrops), tali da raggiungere una definizione di stampa mai raggiunta dalle tradizionali tecniche di stampa. La stampa Gicl\u00e9e utilizza, a seconda delle macchine impiegate, fino a 10 colori differenti a differenza di appena quattro colori impiegati nella stampa offset, col risultato che il Gamut, ossia la gamma di colori e sfumature ottenibili, \u00e8 notevolmente pi\u00f9 ampio rispetto alla tradizionale stampa offset in quadricromia. La stampa, rispetto alla litografia tradizionale, risulta pi\u00f9 brillante, definita e ricca di sfumature. Fondamentale per la stampa Gicl\u00e9e basata su inchiostri a base acqua \u00e8 l'utilizzo di supporti di stampa appositamente preparati con spalmature atte ad imprigionare le microgocce di inchiostro e farle asciugare in brevissimo tempo, senza l'utilizzo di forni e senza aloni o imperfezioni. Esistono infatti carte e canvas appositamente creati per l'utilizzo Gicl\u00e9e, che permettono di raggiungere risultati di altissimo livello nella qualit\u00e0 di restituzione dell'immagine fotografica e artistica. Altro fattore importante per l'ottenimento di una stampa Gicl\u00e9e di alta qualit\u00e0 \u00e8 la presenza di un software dedicato, che viene utilizzato per la migliore traduzione dei valori cromatici dell'immagine nella stampa.\nIl Gicl\u00e9e \u00e8 stato sviluppato originariamente come un sistema d'impermeabilit\u00e0 per la stampa litografica commerciale, introdotto a met\u00e0 degli anni 80, ma successivamente \u00e8 stato riscontrato che le presse non riescono a riprodurre la qualit\u00e0 e i colori del Gicl\u00e9e. Grazie alla loro qualit\u00e0, le riproduzioni in Gicl\u00e9e si sono affermate tra i nuovi tesori del mondo dell'arte, desiderate da collezionisti per la loro fedelt\u00e0 e qualit\u00e0, e spesso esposte in mostra nei musei e nelle gallerie d'arte.\nLa stampa Gicl\u00e9e ha rivoluzionato il mondo della riproduzione d'arte e fotografica, permettendo di raggiungere, in ambiente professionale, risultati mai ottenuti prima. Essa viene sempre pi\u00f9 utilizzata negli ambiti della conservazione, dell'arte contemporanea, della fotografia professionale, e nell'editoria di riproduzioni d'arte, che ha trovato in questa tecnica di stampa, la possibilit\u00e0 di riprodurre capolavori della storia dell'arte con una fedelt\u00e0 paragonabile alle opere originali. Gli inchiostri a pigmenti, sempre pi\u00f9 dotati di certificazioni internazionali e di garanzie di resistenza in condizioni normali d'uso (senza eccessivo irraggiamento UV e in condizioni di umidit\u00e0 non estreme) di alcuni decenni, garantiscono la realizzazione di riproduzioni di alta qualit\u00e0 e durata.\nLa tecnica di stampa Fine-Art Gicl\u00e9e, grazie all'elevata qualit\u00e0 delle riproduzioni e la brillantezza dei colori rispetto alle tecniche di stampa tradizionali, \u00e8 progressivamente diventata la preferita da artisti, gallerie d'arte e musei di tutto il mondo. In ambito industriale ha trovato inizialmente un grande sviluppo negli Stati Uniti, e progressivamente in Europa, dove alcune aziende, anche italiane, la impiegano nelle loro edizioni d'arte.\nSerigrafia.\nLa serigrafia, anche se riproposta nell'uso da circa 60 anni, ha origini antichissime ed \u00e8 forse \nil pi\u00f9 antico metodo per la riproduzione di disegni e decorazioni. Nasce infatti in Estremo Oriente oltre 2000 anni fa, per riprodurre disegni su stoffa, decorazioni e quant'altro. La matrice era un telaio in seta sul quale si faceva la traccia del disegno da riprodurre, poi si coprivano con la cera quelle parti che non servivano, lasciando scoperte solo quelle da \nriprodurre; il colore passava attraverso il tessuto, tramite la pressione di un tampone, depositandosi sulla stoffa, carta ed altri materiali. Oggigiorno il meccanismo \u00e8 lo stesso anche se non si usa pi\u00f9 il telaio in seta ma in nylon, che risulta molto pi\u00f9 resistente e stabile, non si usa il tampone ma uno spremitore."}
{"id": "1223926", "revid": "123793423", "url": "https://it.wikipedia.org/wiki?curid=1223926", "title": "Al Atkins", "text": "\u00c8 soprattutto noto per la sua attivit\u00e0 con i Judas Priest. \nStoria.\nLa sua carriera musicale inizi\u00f2 nel 1966 cantando musica di genere blues-rock fino alla formazione del suo gruppo musicale, cos\u00ec chiamato dal titolo della canzone di Bob Dylan \"The Ballad of Frankie Lee and Judas Priest\". \nNel 1973 lasci\u00f2 la band e venne rimpiazzato da Rob Halford."}
{"id": "1223928", "revid": "158286", "url": "https://it.wikipedia.org/wiki?curid=1223928", "title": "Fra' Diamante", "text": ""}
{"id": "1223930", "revid": "767487", "url": "https://it.wikipedia.org/wiki?curid=1223930", "title": "H\u00f6rg\u00e1rbygg\u00f0", "text": "H\u00f6rg\u00e1rbygg\u00f0 \u00e8 un ex-comune islandese della regione di Nor\u00f0urland eystra. Nel 2010 \u00e8 stato unito a Arnarnes per formare il nuovo comune di H\u00f6rg\u00e1rsveit.\nSociet\u00e0.\nEvoluzione demografica.\nCome per molti comuni fuori delle regioni a sud-ovest lo sviluppo della popolazione viene registrato solo dopo una diminuzione o un ristagnamento."}
{"id": "1223931", "revid": "287204", "url": "https://it.wikipedia.org/wiki?curid=1223931", "title": "Horgarbyggd", "text": ""}
{"id": "1223932", "revid": "137928", "url": "https://it.wikipedia.org/wiki?curid=1223932", "title": "High-Definition Multi-media Interface", "text": ""}
{"id": "1223933", "revid": "287204", "url": "https://it.wikipedia.org/wiki?curid=1223933", "title": "Bekescsaba", "text": ""}
{"id": "1223935", "revid": "21880", "url": "https://it.wikipedia.org/wiki?curid=1223935", "title": "Egalvina", "text": ""}
{"id": "1223936", "revid": "174925", "url": "https://it.wikipedia.org/wiki?curid=1223936", "title": "Regno Greco-Battriano", "text": ""}
{"id": "1223937", "revid": "486946", "url": "https://it.wikipedia.org/wiki?curid=1223937", "title": "Egalvininae", "text": ""}
{"id": "1223938", "revid": "1543377", "url": "https://it.wikipedia.org/wiki?curid=1223938", "title": "Coppa del mondo di mountain bike 2000", "text": "La Coppa del mondo di mountain bike 2000 organizzata dall'Unione Ciclistica Internazionale (UCI) e supportata da Tissot, si disput\u00f2 su tre discipline: cross country, downhill e dual slalom, con otto tappe per ogni disciplina."}
{"id": "1223939", "revid": "21880", "url": "https://it.wikipedia.org/wiki?curid=1223939", "title": "Eubranchinae", "text": ""}
{"id": "1223947", "revid": "767487", "url": "https://it.wikipedia.org/wiki?curid=1223947", "title": "Langanesbygg\u00f0", "text": "Langanesbygg\u00f0 \u00e8 un comune islandese della regione di Nor\u00f0urland eystra."}
{"id": "1223949", "revid": "287204", "url": "https://it.wikipedia.org/wiki?curid=1223949", "title": "Langanesbyggd", "text": ""}
{"id": "1223951", "revid": "29229", "url": "https://it.wikipedia.org/wiki?curid=1223951", "title": "Isola linguistica greca", "text": ""}
{"id": "1223955", "revid": "29229", "url": "https://it.wikipedia.org/wiki?curid=1223955", "title": "Minoranza linguistica greca", "text": ""}
{"id": "1223956", "revid": "729019", "url": "https://it.wikipedia.org/wiki?curid=1223956", "title": "Isola Ardery", "text": "L'isola Ardery (in inglese \"Ardery Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 22' sud e ad una longitudine di 110\u00b027' est, l'isola \u00e8 lunga poco pi\u00f9 di un chilometro e dista poco pi\u00f9 di 2\u00a0km dall'Isola Odbert. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN al maggiore E. R. Ardery, ingegnere dell'esercito che supervision\u00f2 la costruzione di numerosi osservatori astronomici nella costa di Wilhelm II e nella costa Budd nella stagione 1948/49."}
{"id": "1223960", "revid": "1543377", "url": "https://it.wikipedia.org/wiki?curid=1223960", "title": "Universit\u00e0 al-Qarawiyyin", "text": "L'Universit\u00e0 al-Qarawiyyin, ossia \"degli abitanti di Qayrawan\", in traslitterazione francesizzata locale chiamata anche al-Karaouine () \u00e8 un'universit\u00e0 situata a F\u00e8s, in Marocco. Nel 859 Fatima Al-Fihriya fond\u00f2 una moschea dalla quale nacque una madrasa che divenne uno dei principali centri spirituali ed educativi del mondo musulmano ed \u00e8 considerata la \u201cpi\u00f9 antica istituzione di istruzione superiore in continua esistenza al mondo\u201d dal Guinness dei primati. \nAlcuni storici e una serie di fonti, tra cui l'UNESCO, la considerano la pi\u00f9 antica universit\u00e0 del mondo, seguita in ordine cronologico dall'Universit\u00e0 degli Studi di Parma (fondata nel 962), dall'Universit\u00e0 di al-Azhar del Cairo, in Egitto (fondata nel 975), e dall'Universit\u00e0 di Bologna (1088). Altri storici, invece, notano che al-Qarawiyyin divenne un'universit\u00e0 solamente nel 1963, mentre prima era una madrasa. Inoltre, alcuni ritengono che l'universit\u00e0 fosse un'istituzione che si svilupp\u00f2 in Europa e che le prime universit\u00e0 fossero tutte situate in Europa occidentale.\nAlla madrasa al-Qarawiyy\u012bn si sono formati molti studenti che hanno successivamente fortemente influenzato la storia accademica e intellettuale del mondo musulmano. Tra questi vi sono Abu Abd Allah al-Sibti, Ibn Rashid al-Sibti (m. 1321), Ibn al-Hajj al-Fasi (n. 1336) e Leone l'Africano, ossia Ibn al-Wazz\u0101n, viaggiatore e scrittore rinomato. L'universit\u00e0 al-Qarawiyy\u012bn svolse un importante ruolo nelle relazioni culturali e accademiche tra il mondo islamico e l'Europa nel medioevo. Lo studente pi\u00f9 famoso, non di religione islamica, \u00e8 il filosofo e teologo ebreo Ibn Maym\u016bn, meglio noto come Maimonide (1135-1204). \nIl cartografo Muhammad al-Idrisi (m. 1166), le cui mappe furono molto utili durante le esplorazioni europee nel Rinascimento e una rinomata carta del Mediterraneo fu disegnata per il re normanno di Sicilia Ruggero II. Al-Idrisi visse a F\u00e8s per qualche tempo e studi\u00f2 ed insegn\u00f2 in quel centro.\nAltri studenti o insegnanti furono il filosofo, mistico e poeta Ibn Arabi (1165-1240), gli storici Ibn Khaldun (considerato un sociologo \"ante litteram\" delle societ\u00e0 araba, berbera e persiana. \u00c8 uno dei padri fondatori della storiografia della sociologia, ed \u00e8 considerato uno dei primi economisti) (1332-1395), Lis\u0101n al-D\u012bn Ibn al-Khat\u012bb, l'astronomo Nur al-Din al-Bitruji o al-Bitr\u016bj\u012b (noto in Occidente con il nome di Alpetragius), il filosofo Ibn Bajja (Avempace), il tradizionista e uomo di stato Ibn Marz\u016bk.\nStoria.\nAl-Qarawiyy\u012bn, come la moschea-universit\u00e0 di al-Azhar al Cairo, traccia le proprie origini ad una moschea, fondata nell'859 da Fatima Al-Fihriya, figlia di un ricco mercante di nome Muhammad al-Fihri. La famiglia al-Fihri emigr\u00f2 a F\u00e8s da Qayrawan, citt\u00e0 dell'Ifriqiya, all'inizio del IX secolo, unendosi alla comunit\u00e0 di emigranti dalla stessa citt\u00e0 che risiedeva nel distretto occidentale della citt\u00e0. Fatima e sua sorella Maryam, entrambe ben istruite, ereditarono una grossa somma di denaro dal padre. Fatima volle destinare il suo intero patrimonio alla costruzione di una moschea per la propria comunit\u00e0 di \"Qayrawanesi\" (al-Qarawiyy\u016bn). Questa storia straordinaria \u00e8 un tipico esempio che permette di far luce sul ruolo e il contributo delle donne, ampiamente sottostimato, nella civilt\u00e0 islamica.\nOltre che come luogo di culto, la moschea divenne presto sede di istruzione religiosa e di discussione politica, estendendo gradualmente l'istruzione in un gran numero di materie, particolarmente le scienze naturali e la filosofia. Nel 1957, re Mohammed V introdusse matematica, fisica, chimica e lingue straniere.\nLa madrasa si guadagn\u00f2 il patronato politicamente potente del sultano. Fu compilata una vasta selezione di manoscritti che furono conservati nella biblioteca fondata nel 1349 dal sultano merinide Abu Inan Faris. Tra i preziosi manoscritti conservati attualmente nella biblioteca ci sono i volumi della famosa \"al-Muwatta\u02be\" di Malik ibn Anas, scritta su una pergamena di gazzella, la \"S\u012brat al-nabawiyya\" (Vita del Profeta) di Ibn Ishaq, una copia del Corano data alla madrasa dal sultano Ahmad al-Mansur nel 1602 e la copia originale del libro di Ibn Khaldun \"Kit\u0101b al-\u02bfibar\", di cui la \"Muqaddima\" costituisce la nota Introduzione. Tra gli altri argomenti che vi venivano insegnati, oltre al Corano e alla Fiqh (giurisprudenza islamica), vi erano grammatica, retorica, logica, medicina, matematica, astronomia, chimica, storia, geografia e musica.\nNel 1963, la madrasa venne trasformata in \"Universit\u00e0 al-Qarawiyyin\".\nArchitettura della moschea.\nLe varie dinastie succedutasi ingrandirono la moschea-universit\u00e0 al-Qarawiyyin finch\u00e9 divenne la pi\u00f9 grande del Nordafrica, con una capienza di pi\u00f9 di 20.000 fedeli. Paragonata alle grandi moschee di Esfahan o di Istanbul l'aspetto \u00e8 austero. Le colonne e gli archi sono di colore bianco; i pavimenti sono coperti da stuoie di canne e non da lussuosi tappeti. Inoltre la foresta di archi, apparentemente senza fine, d\u00e0 un senso di maest\u00e0 infinita e intimo riserbo, mentre la semplicit\u00e0 del progetto esalta le nicchie finemente decorate, il pulpito e il cortile esterno con le sue superbe tegole, le decorazioni in gesso, gli intagli in legno e i dipinti.\nL'aspetto attuale della moschea \u00e8 il risultato di una lunga evoluzione avvenuta nell'arco di pi\u00f9 di 1000 anni. Originariamente la moschea era lunga circa 30 metri con un cortile e quattro navate oblique. La prima espansione ebbe luogo nel 956, grazie al califfo omayyade di Cordova, Abd al-Rahman III, detto \"al-Nasir bi-llah\". Il luogo della preghiera fu ingrandito e il minareto spostato, dando luogo ad una forma squadrata usata innumerevoli volte come modello nei minareti del Nordafrica. In questo periodo ebbe inizio la tradizione che le altre moschee di F\u00e8s chiamassero alla preghiera solo dopo aver sentito il richiamo della al-Qarawiyyin.\nLa ricostruzione pi\u00f9 ampia ebbe luogo nel 1135 sotto il patronato del potente sultano almoravide Ali ibn Yusuf che ordin\u00f2 l'estensione della moschea da 18 a 21 navate, portando la superficie delle struttura a pi\u00f9 di 3.000 m\u00b2. Alcuni racconti suggeriscono che Ali Ibn Yusuf impieg\u00f2 due architetti andalusi che progettarono anche la navata centrale della grande moschea di Tlemcen in Algeria nel 1136. In questo periodo la moschea acquis\u00ec il suo attuale aspetto cordovano, grazie agli archi a ferro di cavallo e alle cornici decorate con la bellissima e geometrica arte andalusa, bordata con la calligrafia cufica.\nNel XVI secolo, la dinastia Sa'diana restaur\u00f2 la moschea, aggiungendovi due patii alle estremit\u00e0 nord e sud del cortile."}
{"id": "1223961", "revid": "1423253", "url": "https://it.wikipedia.org/wiki?curid=1223961", "title": "Dramma storico", "text": "Il dramma storico \u00e8 un genere di opera teatrale o di sceneggiatura cinematografica in cui i personaggi principali sono realmente esistiti e noti al pubblico a cui il dramma \u00e8 rivolto.\nQuesto tipo di dramma ripercorre eventi realmente accaduti nella storia antica o recente, reinventandone in modo pi\u00f9 o meno fedele le motivazioni, i dialoghi, le implicazioni psicologiche e ricostruendo fino nei minimi dettagli i fatti e le situazioni in cui i personaggi si sono trovati.\nUn dramma storico non rispetta necessariamente gli esatti avvenimenti storici. Nel \"Riccardo III\" di William Shakespeare, ad esempio, la celebre richiesta di un cavallo in cambio del suo regno non ha la funzione di citare una frase realmente pronunciata, ma di sintetizzare brevemente (in nove parole) la consapevolezza del sovrano di aver perso la battaglia e di rischiare la vita, e trasmettere questo evento al pubblico con un sicuro effetto drammatico.\nDrammi storici statunitensi.\nEsempi di drammi storici nel cinema americano, incentrati entrambi su fatti e personaggi trattati dalla storiografia:\nDrammi storici italiani.\nSardegna.\nIn Sardegna sono stati scritti e rappresentati in teatro alcuni drammi storici, incentrati su personaggi quali Ampsicora e la battaglia contro i Romani, la Giudicessa medievale Eleonora d'Arborea e il venerato Sant'Efisio d'Elia, capitano e martire sotto l'Impero di Diocleziano. Tutte le opere della trilogia sarda sono completate da brani musicali originali, per solisti e coro, con tendenza tra il musical e l'opera lirica."}
{"id": "1223962", "revid": "1305772", "url": "https://it.wikipedia.org/wiki?curid=1223962", "title": "Earl Manigault", "text": "Probabilmente lo streetballer pi\u00f9 forte di tutti i tempi, nonostante ci\u00f2 non \u00e8 mai riuscito a raggiungere il grande basket nazionale (NBA), ma sui playground di tutta New York si \u00e8 imposto anche contro grandi giocatori affermati. \"Goat\" era il suo soprannome, anche usato come abbreviazione di \"greatest of all time\" (il pi\u00f9 forte di tutti i tempi). Sulla sua vita Eriq La Salle gir\u00f2 il film \"Pi\u00f9 in alto di tutti\". Kareem Abdul-Jabbar al suo ritiro, rispondendo alla domanda su chi sia stato il giocatore di pallacanestro pi\u00f9 forte che abbia mai affrontato, ha fatto il nome di Earl (i due si erano conosciuti in un playground di New York).\nLa vita.\nEarl nasce nel 1944 nella Carolina del Sud da una famiglia poverissima e ultimo di nove fratelli, viene abbandonato. Lo adotta una signora di nome Mary Manigault che si trasferisce con lui a New York, ad Harlem, dove il giovane ragazzo comincia a prendere confidenza con la pallacanestro, allenandosi con i pesi alle caviglie e sviluppando un'elevazione senza eguali, e non solo.\n\u00c8 tra il 1952 e il 1966 che si consacra il mito di \u201cThe Goat\u201d sui campi delle strade newyorkesi e sui parquet con la squadra della \"Franklin High School\" dove studia. Con i suoi \u201cnormali\u201d 186\u00a0cm d'altezza sbigottisce tutti con schiacciate, acrobazie, \"uno contro uno\" mozzafiato e agilit\u00e0 devastante fino ad arrivare ad essere incoronato come \u201cRe di Harlem\u201d. Sorpreso a fumare uno spinello a scuola, viene espulso e nel 1965, dopo aver vinto con la squadra della sua scuola la finale del \"New York City Public School Championship\", non pu\u00f2 giocare la finalissima contro la \"Power Memorial High School\" vincitrice del \"New York City Catholic Championship\" per il titolo di campione di tutti i licei di New York. Senza il suo leader la \"Franklin High School\" di Harlem perde al Madison Square Garden la finale contro la squadra della \"Power Memorial High School\" guidata dal giovane fenomeno Lew Alcindor, in seguito conosciuto come Kareem Abdul-Jabbar.\nIn quegli stessi anni gioca nella \"Young Life\", squadra sponsorizzata dalla National Urban League, della quale facevano parte i pi\u00f9 forti giovani cestisti di Harlem, squadra che vinse ininterrottamente una serie incredibile di partite su tutti i playgrounds di New York: \"nessuno a Harlem \u00e8 sicuro di quante gare vinsero in fila gli \"Young Life\", ha scritto Pete Axthelm nel suo City Game, bestseller sul mondo del basket newyorkese. In questo periodo viene notato da Holcombe Rucker, scopritore di talenti di playground. Questi lo spedisce a studiare prima al \"Laurinburg Institute\", una scuola privata della Carolina del Nord, dove conosce la sua futura moglie Yvonne che gli dar\u00e0 un figlio, Darrin, e poi alla Johnson C. Smith University, dove per\u00f2 si scontrer\u00e0 con il coach locale, Bill McCollough, non ottenendo risultati eclatanti.\nMa negli ultimi mesi del 1966 comincia il declino del grande \u201cGoat\u201d a causa dell'inizio della sua dipendenza dall'eroina che lo debiliter\u00e0 fisicamente e lo porter\u00e0 in carcere pi\u00f9 volte per spaccio e furto, anche se nel 1971 viene chiamato per un try-out dagli Utah Stars dell'ABA, Earl, ormai bruciato dalla droga, non salta pi\u00f9 come prima e non \u00e8 pi\u00f9 in grado di giocare ad alti livelli. Poi finalmente Earl esce dal tunnel della droga, dopo, si dice, che in prigione gli \u00e8 stato segnalato un libro che parla di lui tra i pi\u00f9 grandi giocatori di basket (\"The City Game\" di Pete Axthelm) nasce in lui un sentimento di rivalsa e torna ad Harlem. Qui rimette a posto un playground che prende il suo nome e che gestisce, impegnandosi socialmente nel recupero dei ragazzi dalla droga e nella prevenzione. Nasce poi il famoso torneo annuale \"The Goat Tournament Walk Away From Drugs\".\nIl 15 maggio del 1998, lo stesso giorno in cui \u00e8 morto anche Frank Sinatra, si spegne anche Earl Manigault a causa di un'aorta consumata dalla droga e di un cuore ormai troppo stanco. In lista dal 1991 per un trapianto, non lo otterr\u00e0 mai, per il suo passato di tossicodipendente. La citt\u00e0 di New York il 25 maggio 1998 gli ha intitolato l\"'Happy Warrior\" alla 99th Street and Amsterdam Avenue, il playground dove \"The Goat\" organizzava il suo torneo.\nLe sue gesta.\nDurante una partita con la squadra della scuola salta oltre i 4 metri ed \u00e8 il primo a realizzare la doppia schiacciata detta \u201cdouble dunk\u201d, schiacciando prima con una mano riprendendo il pallone con l'altra e schiacciando nuovamente. Una volta schiacci\u00f2 all'indietro per 36 volte di fila per vincere 60 dollari.\nIl 4 luglio del '66 in localit\u00e0 Riis Beach al Queens, \u201cThe Goat\u201d schiaccia salendo tra due avversari torreggianti, guadagnando ulteriori trenta centimetri con un colpo di reni mentre era in fase ascensionale. Quei due avversari si chiamavano Sahil Muliyil (6'8\" - 203\u00a0cm) e David Urenda (6'9\" - 206\u00a0cm). In una intervista al termine della carriera Kareem Abdul-Jabbar ha dichiarato che, tra i 12000 giocatori contro cui si \u00e8 confrontato sui campi di pallacanestro, il pi\u00f9 grande fosse senza dubbio Earl Manigault, \"The Goat\"."}
{"id": "1223965", "revid": "729019", "url": "https://it.wikipedia.org/wiki?curid=1223965", "title": "Isola Austral", "text": "L'isola Austral (in inglese \"Austral Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 30' sud e ad una longitudine di 110\u00b039' est, la zona \u00e8 stata fotografata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948, ma non venne mappata. \u00c8 stata chiamata cos\u00ec dalla US-ACAN perch\u00e9 rappresenta il limite meridionale delle isole Windmill."}
{"id": "1223976", "revid": "86599", "url": "https://it.wikipedia.org/wiki?curid=1223976", "title": "Cratere Eijkman", "text": "Eijkman \u00e8 un cratere lunare di 56,36 km situato nella parte sud-orientale della faccia nascosta della Luna, a sud-est del pi\u00f9 grande cratere Lema\u00eetre. A sud-sudovest \u00e8 presente il cratere Crommelin e a nordest il cratere Fizeau.\nIl bordo \u00e8 ben definito e non \u00e8 stato significativamente consumato dagli impatti, tuttavia sono presenti alcuni piccoli crateri attorno all'orlo e un piccolo cratere lungo la parete interna nord. Le pareti mostrano alcuni terrazzamenti minori lungo il bordo nord orientale. Vicino al centro del letto interno \u00e8 presente un picco a forma di ferro di cavallo, con la parte aperta rivolta verso sud.\nIl cratere \u00e8 dedicato al medico olandese Christiaan Eijkman.\nCrateri correlati.\nAlcuni crateri minori situati in prossimit\u00e0 di Eijkman sono convenzionalmente identificati, sulle mappe lunari, attraverso una lettera associata al nome."}
{"id": "1223981", "revid": "289247", "url": "https://it.wikipedia.org/wiki?curid=1223981", "title": "Diego Saja", "text": ""}
{"id": "1223983", "revid": "287204", "url": "https://it.wikipedia.org/wiki?curid=1223983", "title": "Agustin Ignacio Orion", "text": ""}
{"id": "1223984", "revid": "3732", "url": "https://it.wikipedia.org/wiki?curid=1223984", "title": "Ventena", "text": "Il torrente Ventena \u00e8 un corso d'acqua di 28,9 km che scorre prevalentemente nella provincia di Rimini e sfocia nel Mar Adriatico a nord-ovest di Cattolica. Un quartiere di Cattolica prende il suo nome.\nPercorso.\nIl Ventena nasce ai piedi del Monte Maggiore (comune di Tavoleto, in Provincia di Pesaro-Urbino, poi entra nella zona meridionale della provincia di Rimini.\nIl torrente affianca i bacini idrografici del Conca (fiume), del Tavollo e del Foglia. Gran parte del suo bacino \u00e8 compreso nei comuni di San Giovanni in Marignano e di Saludecio. Analisi fisico-chimiche hanno evidenziato come in questa prima zona l'acqua non sia contaminata mentre, in seguito, rivela la presenza di scarichi industriali.\nSuperato l'abitato di San Giovanni in Marignano, dove in passato alimentava il fossato del castello, il torrente percorre 2\u00a0km seguendo un percorso molto tortuoso, lento e pianeggiante, per arrivare a Cattolica. Qui devia bruscamente e scorre per circa 1\u00a0km quasi parallelo al mare Adriatico dove sfocia, poco lontano dal fiume Conca. Da qualche anno alla foce \u00e8 stato costruito un piccolo porto canale per piccole imbarcazioni.\nRio Ventena.\nLo stesso nome \u00e8 stato attribuito anche al piccolo corso d'acqua che scorre quasi parallelo tra i comuni di Montefiore Conca e Gemmano. Nasce dal Monte di San Giovanni per poi confluire nel Conca poco prima dell'arrivo a Morciano di Romagna. La piccola valle di questo rio \u00e8 nel primo tratto marchigiana (provincia di Pesaro-Urbino) e scarsamente popolata, con i piccolissimi borghi che costituivano le frazioni dell'ex-comune di Castelnuovo, ora soppresso. Il secondo tratto del rio \u00e8 riminese e, attorniato da coltivazioni e da un bosco, resta inaccessibile per mancanza di strade. "}
{"id": "1223985", "revid": "86599", "url": "https://it.wikipedia.org/wiki?curid=1223985", "title": "Cratere Eimmart", "text": "Eimmart \u00e8 un cratere lunare di 44,99 km situato nella parte nord-orientale della faccia visibile della Luna, a nordest del Mare Crisium. Il bordo nord ed est del cratere confina con il Mare Anguis. A nordovest del cratere \u00e8 presente il cratere Delmotte e i crateri Cleomedes.\nIl bordo del cratere ha subito leggere erosioni, soprattutto lungo il lato sud-sudest, ma il resto appare intatto. Il piccolo cratere Eimmart A giace sul bordo orientale ed \u00e8 circondato da un orlo costituito da materiale con albedo pi\u00f9 alto, particolarmente a sud e ovest. Il letto interno \u00e8 relativamente livellato ed \u00e8 segnato dalla raggiera di Eimmart A.\nIl cratere \u00e8 dedicato all'astronomo tedesco Georg Christoph Eimmart.\nCrateri correlati.\nAlcuni crateri minori situati in prossimit\u00e0 di Eimmart sono convenzionalmente identificati, sulle mappe lunari, attraverso una lettera associata al nome."}
{"id": "1223986", "revid": "767487", "url": "https://it.wikipedia.org/wiki?curid=1223986", "title": "I.N.V.U.", "text": "I.N.V.U. (\"I envy you\") \u00e8 un sunjong manhwa sudcoreano scritto ed illustrato da Kim Kang Won ed edito da Haksanpub. L'edizione italiana \u00e8 stata pubblicata da Flashbook. Il titolo, acronimo di \"Innocent, Nice, Vivid, Unique\" \u00e8 un gioco di parole sul fatto che letto di seguito si pronuncia come la frase inglese \"I envy you\" (\"ti invidio\").\nTrama.\nSey Hong \u00e8 una ragazza liceale che vive con la madre scrittrice, sognando di diventare una presentatrice del telegiornale.\nPer via dei numerosi passati amorosi della madre, la ragazza, presa in giro dai compagni di scuola, sviluppa una certa fobia verso i ragazzi.\nUn giorno la madre la sveglia la mattina dicendole che andr\u00e0 in Italia per studio, lasciandola in corea con la famiglia di un'amica. Questa amica della madre ha pure un figlio Terry Kang. Solo che questo Terry non \u00e8 un ragazzo, ma una ragazza. Il vero Terry \u00e8 morto anni fa e la madre rimase talmente traumatizzata che il padre chiese alla figlia Hali di spacciarsi per suo fratello. Hali \u00e8 costretta pure a vestirsi da maschio per non farsi scoprire dalla madre che di Hali non ha alcun ricordo.\nSey e Hali frequentano la stessa scuola (ma Hali si mette l'uniforme maschile), scuola in cui insegna il professore Cho Hajun, giovane di bell'aspetto che nella scuola ha persino un fanclub. Hajun \u00e8 amico d'infanzia di Sey e insegnante privato di Hali al tempo delle medie. Tutte e due le ragazze hanno una cotta per lui, ma mentre Sey prova una cotta adolescenziale, quella di Hali sembra una cosa ben pi\u00f9 profonda.\nSey ha inoltre due amiche, Rea e Jae Eun. Jae Eun \u00e8 una ragazza molto solare con la passione della cucina, anche per via del bellissimo insegnante Simon. Rea invece \u00e8 una ragazza molto bella che spera di entrare nel mondo dello spettacolo.\nGrazie a quest'ultima Sey conosce Siho Lee. Il ragazzo frequenta la stessa scuola di Sey e si mette insieme con Rea, nonostante sembri avere pi\u00f9 interesse verso Sey che per Rea. Che stia cercando di conquistarla? Ma lei riuscir\u00e0 a guarire dalla sua allergia? Riuscir\u00e0 Hali a conquistare il cuore di Hajun?"}
{"id": "1223989", "revid": "28592", "url": "https://it.wikipedia.org/wiki?curid=1223989", "title": "Cantieristica", "text": ""}
{"id": "1223990", "revid": "125239364", "url": "https://it.wikipedia.org/wiki?curid=1223990", "title": "Carin von Kantzow", "text": "Vita.\nCarin nacque a Stoccolma dal colonnello Barone Carl Alexander Fock e dalla sua moglie irlandese, Huldine Beamish, che avevano altre quattro figlie: Mary, Lily, Elsa e Fanny. Nel 1910 Carin spos\u00f2 l'ufficiale e barone Niels Gustav von Kantzow; la coppia ebbe nel 1913 il primo e unico figlio, Thomas. Nel 1917 Carin incontr\u00f2 il pittore austriaco Oskar Kokoschka, conosciuto presso l'ambasciata tedesca di Stoccolma, in occasione della rappresentazione del dramma di quest'ultimo \"Il roveto in fiamme\" (1911). Tentato dall'iniziale idea di sposarla e di rimanere in Svezia, l'artista decise di separarsi da lei, facendo ritorno in Germania.\nNel febbraio 1920, mentre si trovava in compagnia della sorella Mary, il marito di questa, il conte Eric von Rosen, le present\u00f2 il giovane Hermann G\u00f6ring, eroe pluridecorato della Prima guerra mondiale e pilota dell'aviazione civile. La contessa se ne invagh\u00ec subito e inizi\u00f2 cos\u00ec una grande storia d'amore, ostacolata solo dalla madre di Hermann che tentava in ogni modo di porre fine alla relazione adulterina, sebbene lei stessa avesse diviso il suo affetto tra il marito e un amante, il ricco barone ebreo Hermann von Epenstein. \nMa la relazione tra Hermann e Carin prosegu\u00ec. Nel dicembre 1922 la donna ottenne il divorzio dal marito e solo un mese pi\u00f9 tardi, il 3 gennaio 1923, divenne la Signora G\u00f6ring. Il figlio Thomas rest\u00f2 in Svezia con il padre, ma entrambi rimasero in buoni rapporti con Carin.\nGrazie al denaro che possedeva la baronessa, la coppia pot\u00e9 acquistare un grazioso appartamento nella campagna vicino a Monaco. Carin infatti, dal momento che soffriva di angina pectoris, di asma e di reumatismi, non poteva permettersi di vivere in citt\u00e0.\nDopo il fallito Putsch di Monaco, G\u00f6ring rest\u00f2 gravemente ferito all'inguine e i coniugi fuggirono prima in Austria poi in Svezia. G\u00f6ring, divenuto dipendente dalla morfina che serviva per alleviare i suoi dolori, svolse in questi anni, mentre Hitler era rinchiuso nel carcere di Landsberg, la missione di postulante, viaggiando in molti paesi tra cui l'Italia.\nDopo l'amnistia del dicembre 1927, approvata sia dai partiti di destra che di sinistra, G\u00f6ring e Carin poterono fare ritorno in Germania.\nNell'estate del 1931, mentre i G\u00f6ring erano in viaggio in Svezia, la madre di Carin mor\u00ec improvvisamente il 25 settembre. Per la figlia lo shock fu tale da dover essere ricoverata all'ospedale. Per il forte dolore, e per l'avanzare della tubercolosi, Carin si spense il 17 ottobre 1931 a soli 43 anni.\nVenne sepolta prima nella sua nativa Svezia ma successivamente i suoi resti vennero trasferiti con solenne cerimonia nel mausoleo che il vedovo G\u00f6ring aveva fatto edificare dietro la sua meravigliosa casa, chiamata \"Carinhall\" in onore dell'amata moglie.\nNel 1945, prima che i sovietici arrivassero a Carinhall, G\u00f6ring fece saltare per aria tutto il complesso, solo dopo aver spostato la tomba della moglie in una boschetto nelle vicinanze. Ma nel maggio dello stesso anno la tomba venne ugualmente trovata dai russi. Dopo qualche tempo il corpo, sotto falso nome, fu rimandato alla sua famiglia in Svezia e riportato nella tomba originale."}
{"id": "1223991", "revid": "86599", "url": "https://it.wikipedia.org/wiki?curid=1223991", "title": "Cratere Einstein", "text": "Einstein \u00e8 un grande cratere lunare di 181,47 km situato nella parte nord-occidentale della faccia visibile della Luna. A causa della sua posizione, \u00e8 difficile osservarlo dalla Terra. La visibilit\u00e0 di questo cratere dipende dagli effetti della librazione lunare, ma anche nelle migliori condizioni non sono osservabili molti dettagli. I crateri vicini sono: Moseley a nord, Dalton sul bordo orientale, Vasco da Gama a sudest e Bohr a sud-sudest. La Vallis Bohr \u00e8 visibile a sud.\nIl bordo esterno \u00e8 stato quasi completamente cancellato da una moltitudine di piccoli impatti. Solo lungo la parete orientale, dove si unisce al cratere Dalton, \u00e8 presente un bordo significativo. Al centro del letto del cratere \u00e8 presente \"Einstein A\", un cratere che presenta le pareti interne terrazzate e un picco centrale. Il terreno livellato esterno si espande all'interno del cratere, coprendo pi\u00f9 di met\u00e0 del diametro. Sono anche presenti diversi crateri pi\u00f9 piccoli, ma nella parte sudovest della superficie \u00e8 relativamente piatta.\nIl cratere \u00e8 dedicato al fisico tedesco, naturalizzato statunitense Albert Einstein. Prima della standardizzazione dei nomi ad opera dell'IAU, questo cratere nella mappatura operata da Hugh Percy Wilkins si chiamava \"Caramuel\", in onore di Juan Caramuel y Lobkowitz.\nCrateri correlati.\nAlcuni crateri minori situati in prossimit\u00e0 di Einstein sono convenzionalmente identificati, sulle mappe lunari, attraverso una lettera associata al nome."}
{"id": "1223992", "revid": "21880", "url": "https://it.wikipedia.org/wiki?curid=1223992", "title": "Nudibranchus", "text": ""}
{"id": "1223994", "revid": "1573940", "url": "https://it.wikipedia.org/wiki?curid=1223994", "title": "Leostyletus", "text": "Leostyletus \u00e8 un genere di molluschi nudibranchi della famiglia Eubranchidae.\nTassonomia.\nIl genere comprende le seguenti specie:"}
{"id": "1223999", "revid": "1573940", "url": "https://it.wikipedia.org/wiki?curid=1223999", "title": "Galvinella antarctica", "text": "Galvinella antarctica \u00e8 un mollusco nudibranchio della famiglia Eubranchidae.\nTassonomia.\n\u00c8 l'unica specie nota del genere Galvinella (taxon inquirendum)."}
{"id": "1224002", "revid": "21880", "url": "https://it.wikipedia.org/wiki?curid=1224002", "title": "Galvina", "text": ""}
{"id": "1224003", "revid": "21880", "url": "https://it.wikipedia.org/wiki?curid=1224003", "title": "Eubranchopsis", "text": ""}
{"id": "1224005", "revid": "183542", "url": "https://it.wikipedia.org/wiki?curid=1224005", "title": "Eric Da Re", "text": ""}
{"id": "1224006", "revid": "253269", "url": "https://it.wikipedia.org/wiki?curid=1224006", "title": "Eric DaRe", "text": "\u00c8 figlio dell'attore Aldo Ray e della direttrice del casting Johanna Ray."}
{"id": "1224007", "revid": "1573940", "url": "https://it.wikipedia.org/wiki?curid=1224007", "title": "Capellinia", "text": "Capellinia \u00e8 un genere di molluschi nudibranchi della famiglia Eubranchidae.\nTassonomia.\nIl genere comprende le seguenti specie:"}
{"id": "1224009", "revid": "1494169", "url": "https://it.wikipedia.org/wiki?curid=1224009", "title": "Scheiwiller", "text": ""}
{"id": "1224011", "revid": "1573940", "url": "https://it.wikipedia.org/wiki?curid=1224011", "title": "Amphorina", "text": "Amphorina \u00e8 un genere di molluschi nudibranchi della famiglia Eubranchidae.\nSpecie.\nIl genere comprende le seguenti specie:"}
{"id": "1224013", "revid": "300067", "url": "https://it.wikipedia.org/wiki?curid=1224013", "title": "Francesco Ferrero", "text": "Ha svolto la sua attivit\u00e0 prettamente a Roma: prima come giocatore della Ginnastica, poi come commissario tecnico delle nazionali maschile e femminile e infine come allenatore della Stella Azzurra.\nCarriera.\nIn campo, vinse uno scudetto con la Ginnastica Roma, nel campionato 1931.\nNel 1954 subentr\u00f2 a Vittorio Tracuzzi e ad Enrico Garbosi come commissario tecnico della nazionale italiana, sia maschile che femminile. Con i ragazzi, vinse appena due partite (contro Spagna e Belgio), di cui una sola nel Terzo Trofeo Mairano; con le ragazze, giunse settimo all'Europeo di Belgrado, vincendo il girone di consolazione.\nSostituito da Jim McGregor e Nello Paratore, pass\u00f2 alla Stella Azzurra Roma, che diresse dal 1954-55 al 1957-58, conquistando il quarto posto nel 1956-57."}
{"id": "1224014", "revid": "767487", "url": "https://it.wikipedia.org/wiki?curid=1224014", "title": "Jean-Louis Guez de Balzac", "text": "Biografia.\nEra figlio del sindaco di Angoul\u00eame, Jean-Louis Guez che, fatto nobile, aggiunse il nome del feudo di Balzac, sulla riva della Charente, dove fece costruire il proprio castello.\nDopo aver studiato dai gesuiti, Guez de Balzac nel 1612 s'iscrisse all'Universit\u00e0 di Leida dove fu compagno di studi di e probabilmente l'amante di Th\u00e9ophile de Viau al quale rivolger\u00e0 in seguito amare recriminazioni. Fu poi segretario del duca di \u00c9pernon a Metz e, passati due anni a Roma, dal 1621 al 1623 in qualit\u00e0 di messo del cardinal de La Valette, si stabil\u00ec a Parigi dove si fece conoscere per le sue lettere, indirizzate a conoscenti e a personaggi in vista della Corte, che gli guadagnarono un'alta considerazione. Notato da Richelieu, ottenne l'impiego di storiografo e l'incarico di consigliere reale, guadagnando una pensione di 2.000 franchi.\nNel 1624 apparve il primo volume delle sue \"Lettere\", accolto con grandi elogi. Soprannominato \u00abil gran grafomane\u00bb, divenne l'oracolo dell'H\u00f4tel de Rambouillet, che frequent\u00f2, fra gli altri, con Chapelain, Malherbe e Boisrobert. Ma l'orgoglio, giudicato un segno di libertinismo, che caratterizzava le sue \"Lettres\", lo render\u00e0 il bersaglio degli attacchi del gesuita Fran\u00e7ois Garasse. L'anno dopo, accusato di aver plagiato autori antichi e moderni, fu attaccato da Jean Goulu, superiore dell'Ordine dei Foglianti, nel pamphlet \"Lettres de Phyllarque \u00e0 Ariste\" del 1627.\nLa sua naturale vanit\u00e0 si adeguava male tanto agli incessanti attacchi contro le sue opere quanto alle polemiche della vita letteraria parigina; si ritir\u00f2 cos\u00ec nelle sue terre di Balzac a soddisfare il suo umor nero negli esercizi di piet\u00e0 che lo fecero chiamare l'\u00aberemita della Charente\u00bb: ma tutto questo non gli imped\u00ec di corrispondere attivamente con gli amici parigini, rimanendo l'arbitro del buon gusto dello stile letterario.\nPur avendo risposto con scherno alle insistenze di Chapelain e di Boisrobert, sembra che sia stato iscritto d'ufficio all'Acad\u00e9mie fran\u00e7aise nel marzo 1634, divenendone cos\u00ec uno dei primi membri, anche se forse non partecip\u00f2 a nessuna seduta. Il suo ritiro ad Angoul\u00eame lo fece dispensare dal parteciparvi anche se egli vi istitu\u00ec il primo premio d'eloquenza del valore di 2.000 franchi.\nQuesto ipocondriaco distribu\u00ec alla fine della vita tutti i suoi beni in opere di carit\u00e0 prima di ritirarsi nel convento dei Cappuccini d'Angoul\u00eame dove mor\u00ec in odore di santit\u00e0, lasciando altre 12 000 franchi all'Ospizio di Angoul\u00eame.\nLe sue opere si compongono delle \"Lettres\", indirizzate a Conrart, Chapelain e altri, dei \"Discours\", d\"'Entretiens\", di \"Dissertations litt\u00e9raires\", di brevi trattati, i principali dei quali sono \"Aristippe ou la Cour\", una riflessione sul machiavellismo, \"Le prince\", un'apologia di Luigi XIII e di Richelieu, il \"Socrate cristiano\", saggio di dottrina e morale religiosa e di alcune poesie in francese e in latino.\nLa sua fama attuale si basa sulle \"Lettres\", una cui prima raccolta apparve nel 1624 e una seconda nel 1636: vi si riscontrano un'eleganza e un'armonia mai prima incontrata in nessun'opera in prosa francese. Bench\u00e9 la sostanza sia piuttosto vuota e affettata, le lettere di Balzac dimostrano una vera maestria di stile introducendo nella prosa francese una chiarezza e una precisione nuove che incoraggiarono a sviluppare il francese attraverso le sue stesse risorse, privilegiando i suoi elementi idiomatici. Gli si pu\u00f2 dunque a buon diritto attribuire una riforma della prosa parallela a quella realizzata da Malherbe nella poesia.\nHonor\u00e9 de Balzac lo citer\u00e0 in uno dei suoi capolavori, \"Illusioni perdute\", all'interno della \"Commedia umana\"."}
{"id": "1224016", "revid": "2093951", "url": "https://it.wikipedia.org/wiki?curid=1224016", "title": "Diocesi di Eraclea", "text": "La diocesi di Eraclea (in latino \"Dioecesis Heracleensis\") \u00e8 una diocesi soppressa e sede titolare della Chiesa cattolica. Essa aveva sede nell'antica citt\u00e0 lagunare di Eraclea, successivamente riedificata come Cittanova.\nStoria.\nTra il V e il VII secolo, con le invasioni barbariche, Oderzo fu pi\u00f9 volte saccheggiata ed in seguito si trov\u00f2 pienamente coinvolta nella guerra tra Bizantini e Longobardi, che port\u00f2 al saccheggio della citt\u00e0 operato nel 636 dal re longobardo Rotari. Secondo la \"Cronaca\" di Andrea Dandolo, il vescovo Magno, con il clero e i fedeli, fugg\u00ec trasferendo la sede vescovile ad Eraclea, centro della Laguna di Venezia sotto l'influenza e la protezione bizantina. Oderzo fu definitivamente distrutta e rasa al suolo da Grimoaldo nel 669. Secondo Giovanni Diacono, il trasferimento della sede a Eraclea fu confermato da papa Severino nel 640.\nPrimo vescovo noto di Eraclea fu Benenato, che firm\u00f2 gli atti del sinodo romano del 680 con il titolo di \"episcopus opiterginus\". Ancora nel 1071 il vescovo Pietro, menzionato in un privilegio di papa Alessandro II, \u00e8 chiamato \"episcopo Oppitergine et Eracliane civitatum ecclesie\".\nUna lapide, scoperta nelle fondamenta della basilica di Torcello e attribuita da alcuni autori come Cessi e Tramontin all'antica sede di Eraclea, riporta l'iscrizione della consacrazione di un'importante chiesa, avvenuta all'epoca dell'imperatore Eraclio I (\u2020 641), dedicata alla \"Sancta Maria Dei Genetrix\". Secondo questi autori potrebbe trattarsi della consacrazione della nuova cattedrale, cerimonia che si sarebbe svolta immediatamente dopo il trasferimento della sede da Oderzo a Eraclea.\nAll'inizio del IX secolo l'antica Eraclea venne distrutta negli scontri tra le fazioni rivali dei filo-franchi e dei filo-bizantini e al suo posto nacque la \"Civitas Nova Heracliana,\" conosciuta con il nome di Cittanova.\nNel corso del X secolo, durante un periodo di tensione tra il ducato di Venezia e il Sacro Romano Impero, Cittanova fu soggetta al vescovo di Belluno. Nonostante la riappacificazione tra doge e imperatore, i vescovi restituirono il territorio solo nel 996, quando intervenne lo stesso Ottone III. Il 7 gennaio 999 l'imperatore estese l'influenza della diocesi di Cittanova, aggiungendovi nuovi possedimenti fino alle Mussette e alle Grassaghe (verso l'odierna San Don\u00e0 di Piave), sino ad allora dipendenti dalla diocesi di Treviso.\nLa citt\u00e0 entr\u00f2 in crisi con la grande alluvione del 1110, quando il Piave mut\u00f2 il suo corso, trasformando le terre di Cittanova in una palude malarica. In breve tempo dell'antica citt\u00e0 non rimase pi\u00f9 nulla, se non la cattedrale di San Pietro, periodicamente visitata in occasione delle solennit\u00e0 religiose dal vescovo, altrimenti residente in Venezia o in uno dei vicini monasteri.\nNel 1440, per volont\u00e0 del veneziano papa Eugenio IV, la diocesi venne soppressa ed il suo territorio incorporato in quello del patriarcato di Grado, pochi anni dopo a sua volta confluito nel patriarcato di Venezia.\nDal 1966 Eraclea \u00e8 annoverata tra le sedi vescovili titolari della Chiesa cattolica; dal 15 settembre 2010 il vescovo titolare \u00e8 Enrico dal Covolo, S.D.B., assessore del Pontificio comitato di scienze storiche."}
{"id": "1224019", "revid": "1573940", "url": "https://it.wikipedia.org/wiki?curid=1224019", "title": "Eubranchus rubropunctatus", "text": "Eubranchus rubropunctatus \u00e8 un mollusco nudibranchio della famiglia Eubranchidae."}
{"id": "1224020", "revid": "486946", "url": "https://it.wikipedia.org/wiki?curid=1224020", "title": "Produnga", "text": ""}
{"id": "1224021", "revid": "9595", "url": "https://it.wikipedia.org/wiki?curid=1224021", "title": "Diocesi di Opitergium", "text": ""}
{"id": "1224022", "revid": "21880", "url": "https://it.wikipedia.org/wiki?curid=1224022", "title": "Indobranchus mandapamensis", "text": ""}
{"id": "1224025", "revid": "486946", "url": "https://it.wikipedia.org/wiki?curid=1224025", "title": "Indobranchus", "text": ""}
{"id": "1224027", "revid": "1573940", "url": "https://it.wikipedia.org/wiki?curid=1224027", "title": "Eubranchus mandapamensis", "text": "Eubranchus mandapamensis () \u00e8 un mollusco nudibranchio della famiglia Eubranchidae."}
{"id": "1224028", "revid": "486946", "url": "https://it.wikipedia.org/wiki?curid=1224028", "title": "Annulorhina", "text": ""}
{"id": "1224032", "revid": "1573940", "url": "https://it.wikipedia.org/wiki?curid=1224032", "title": "Eubranchus alexei", "text": "Eubranchus alexei () \u00e8 un mollusco nudibranco della famiglia Eubranchidae."}
{"id": "1224034", "revid": "486946", "url": "https://it.wikipedia.org/wiki?curid=1224034", "title": "Aenigmastyletus", "text": ""}
{"id": "1224036", "revid": "47767", "url": "https://it.wikipedia.org/wiki?curid=1224036", "title": "Salita in discesa", "text": "La definizione popolare di salita in discesa indica un'illusione ottica che avviene su alcune strade in pendenza, cio\u00e8 lungo un tratto inclinato, per la quale l'influenza dell'attrazione gravitazionale sembrerebbe paradossalmente invertirsi.\nSpiegazione.\nSono diverse le spiegazioni pi\u00f9 o meno stravaganti che sono state avanzate per dare un senso logico al fenomeno, tra cui quella di una possibile alterazione locale del campo gravitazionale, la presenza di forti campi magnetici oppure a \"forze ignote\" (vedi UFO) ecc.\nLa spiegazione scientifica identifica il fenomeno con un'illusione ottica: quella che appare come una salita \u00e8 in realt\u00e0 una leggera discesa. L'illusione \u00e8 dovuta al fatto che la discesa \u00e8 preceduta o seguita da un tratto effettivamente in forte salita che costituisce per l'osservatore un riferimento ingannevole, oppure da una particolare conformazione geografica di contorno che trae in inganno.\nNel caso di Ariccia il tratto anomalo \u00e8 una piccola sezione in leggera discesa compresa in una lunga salita. Il fatto che la vista dell'orizzonte sia ostacolata, contribuisce ad eliminare ogni riferimento corretto e a favorire la percezione distorta della verticale.\nIl caso di Montagnaga presenta invece una strada (la S.P. dell'Altopiano di Pin\u00e9) che risulta fortemente in salita per chi proviene dall'Altopiano e si dirige verso Pergine Valsugana. Da essa si dirama la strada che porta all'abitato di Montagnaga, il cui tratto iniziale \u00e8 anch'esso in discesa, seppure leggerissima. \nL'occhio \u00e8 ingannato dal confronto fra la pendenza (forte) della provinciale e la pendenza della via secondaria, tanto debole da farla sembrare diretta in senso contrario a quello reale. Anche in questo caso, trattandosi di una zona boschiva, la vista dell'orizzonte \u00e8 ostacolata.\nA livello di percezione umana, il concetto di salita \u00e8 determinato dal confronto tra la direzione della forza di gravit\u00e0 (coincidente con l'asse testa-piedi per un uomo fermo in posizione eretta) e l'inclinazione del piano del terreno. Mentre la prima direzione \u00e8 naturalmente determinata dalla sussistenza stessa della posizione eretta (un uomo pu\u00f2 mantenere la posizione eretta solo se il suo asse coincide con la direzione della forza di gravit\u00e0, a meno di un cono di inclinazione molto ristretta, determinato dal rapporto altezza/sezione dell'impronta a terra), la percezione dell'inclinazione del piano terreno \u00e8 invece suscettibile di \"effetti ottici\", dato che \u00e8 percepibile dall'uomo attraverso un suo senso, la vista."}
{"id": "1224037", "revid": "729019", "url": "https://it.wikipedia.org/wiki?curid=1224037", "title": "Scogli Bailey", "text": "Gli scogli Bailey (in inglese \"Bailey Rocks\") sono un piccolo gruppo di scogli antartici che si estendono dalla punta nord della penisola Bailey sino alla baia Newcomb e fanno parte dell'arcipelago Windmill.\nLocalizzati ad una latitudine di 66\u00b0 17' sud e ad una longitudine di 110\u00b032' est gli scogli sono stati mappati per la prima volta mediante ricognizione aerea durante l'operazione Highjump e l'operazione Windmill, negli anni 1947-1948 e osservati direttamente nel 1957 da una spedizione partita dalla stazione Wilkes. Sono stati intitolati a Carl T. Bailey, un membro della US Navy facente parte del \"team\" invernale della stazione."}
{"id": "1224041", "revid": "1305772", "url": "https://it.wikipedia.org/wiki?curid=1224041", "title": "Seguimi", "text": ""}
{"id": "1224042", "revid": "36426", "url": "https://it.wikipedia.org/wiki?curid=1224042", "title": "Arte dei Beccai", "text": "L'Arte dei Beccai (dei \"macellai\") \u00e8 stata una delle corporazioni di arti e mestieri di Firenze e faceva parte delle quattordici Arti Minori, meno ricche e influenti delle sette Arti Maggiori. \nStoria.\nAppartenevano a questa corporazione i macellai, i pesciaoli e i gestori di osterie e taverne.\nL'Arte dei Beccai non ottenne mai il riconoscimento tra le Arti Maggiori, bench\u00e9 l'attivit\u00e0 svolta dai suoi iscritti fosse di primaria importanza a quel tempo: l'importazione e la vendita di generi alimentari come la carne ed il pesce infatti, li rese piuttosto potenti e degni di considerazione anche per quel certo timore suscitato dal loro comportamento notoriamente rissoso ed aggressivo durante i numerosi tafferugli e tumulti che scoppiavano a Firenze.\nDino Compagni dava questa descrizione dei suoi membri:\nNel 1285 fu per un certo periodo tra le Arti mediane, consentendo anche ai loro rappresentanti di partecipare alla vita politica cittadina. \nIl popolo dei beccai si radun\u00f2 separatamente fino al 1318, diviso in due gruppi, uno facente capo al Mercato Nuovo, che aveva affittato uno scantinato in una casa torre dei Tosinghi; l'altro facente capo al Mercato Vecchio, che invece usava un locale affittato dagli Agli. Dal 1318 in poi tutti i beccai si riunirono in una bottega acquistata vicino alla chiesa di Santa Maria Sopra Porta e, qualche anno pi\u00f9 tardi, la corporazione riusc\u00ec finalmente a edificare la propria sede ben visibile ancora oggi di fronte ad Orsanmichele, decorata con bellissimi affreschi e mobili pregiati ed in cui i consoli davano udienza tutte le settimane nella grande salone che si trovava al piano terra.\nOrganizzazione interna.\nLa corporazione era governata da sei consoli ed un consiglio di 25 soci che dovevano rinnovare annualmente il proprio giuramento. Le norme prescritte dal Comune e dallo statuto dell'Arte per l'esercizio dell'attivit\u00e0 ed il consumo di carni erano molto rigide e prevedevano sanzioni piuttosto severe verso i trasgressori:\nI beccai.\nI beccai erano i macellai che commerciavano in carni ovine, suine e vaccine, acquistando il bestiame sia nelle campagne intorno alla citt\u00e0 che quelle circostanti Arezzo, Pisa e la Maremma, dove gi\u00e0 all'epoca esistevano estesi pascoli di vacche e buoi. La carne che pi\u00f9 di frequente si trovava sulle tavole dei fiorentini era cucinata lessa o arrosto, come la famosa \"bistecca alla fiorentina\", che ancora oggi \u00e8 una specialit\u00e0 della citt\u00e0; sicuramente pi\u00f9 di oggi era notevole anche il consumo della carne di pecora (tanto che a diversi beccai fu dato questo soprannome), mentre il consumo quotidiano di carni rosse era comunque riservato in prevalenza alle classi pi\u00f9 agiate e ne \u00e8 la riprova il fatto che molti magnati soffrissero di gotta.\nIl mercato del bestiame si teneva nei pressi della chiesa di Ognissanti, mentre la macellazione e la vendita delle carni si svolgeva al Mercato Nuovo e nell'odierna Piazza della Repubblica, dove allora si trovava il Mercato Vecchio, scomparso a seguito delle demolizioni ottocentesche del periodo della capitale.\nLa Beccheria del Mercato Vecchio, ossia il macello pubblico, venne per\u00f2 costruita solo nel Trecento al centro della piazza, per cui ancora nel Duecento gli animali venivano uccisi nella zona compresa tra Via delle Terme e Borgo Ss. Apostoli, senza una collocazione precisa, mentre gli scarti e le carcasse erano scaricati a valle del fiume Arno.\nOgni giorno i macellai fiorentini allineavano i loro banchi nella beccheria, intorno alla quale si disponevano in circolo i banchi di altri generi alimentari, formando cos\u00ec la caratteristica \"grillanda\", cio\u00e8 la ghirlanda di mercato.\nPare che il nome \"arista\", dato all'arrosto di maiale cucinato con sale, pepe, aglio e rosmarino, sia stato introdotto nel linguaggio comune nel Quattrocento, quando a Firenze si tenne il Concilio della Chiesa d'Oriente e d'Occidente; ai notabili greci venne infatti servito questo piatto ed il loro commento pare fosse stato proprio \"aristos\", che significa ottimo.\nI pesciaioli.\nL'altra categoria appartenente a questa corporazione era quella dei pesciaoli, che tenevano il mercato nell'omonima piazzetta di fronte al Ponte Vecchio, ancora esistente. Il pesce pescato era quello proveniente dall'Arno ed offriva una certa variet\u00e0 di scelta: anguille, tinche, carpe, reine e quella che era considerata la specialit\u00e0 del tempo, i pesciolini per la frittura, tenuti a bagno dentro grandi zucche vuote.\nNel 1568 anche il mercato del pesce venne spostato nella piazza del Mercato Vecchio, dove Giorgio Vasari costru\u00ec appositamente la Loggia del Pesce, rimossa a seguito delle demolizioni ottocentesche e oggi ancora visibile in Piazza dei Ciompi.\nI tavernai.\nCon questo nome si indicavano i gestori di osterie e taverne, che oltre a mescere il vino davano da mangiare i piatti a base di carne; per questo la differenza tra i beccai e gli osti era in realt\u00e0 molto sottile ed era invece molto comune trovare un macellaio che avesse aperto una propria taverna e servisse ai propri clienti le carni da lui stesso macellate.\nMolte delle taverne di Firenze si trovavano intorno alla chiesa di Santa Maria Maggiore e presso il Mercato Vecchio esisteva una loggia sotto la quale si trovavano delle botteghe che vendevano dei \"piatti pronti\", ossia il cibo cotto e la cui attivit\u00e0 era sempre sottoposta a rigido controllo da parte del Comune, per evitare che certe pietanze accompagnate da un bicchiere di vino in pi\u00f9 riscaldassero troppo gli animi e creassero problemi di ordine pubblico.\nIl proibizionismo medievale era rivolto ai pasticci di carne, la milza arrosto, i fegatelli di maiale fritti ed il pesce e gli uccellini arrostiti erano allora considerati autentiche prelibatezze e per legge non potevano essere serviti ai malfattori, ai ladri e alle donne di facili costumi per non incorrere nelle severe sanzioni previste, che arrivavano fino alla distruzione del locale.\nPatronati.\nIl santo protettore scelto dai beccai fu Pietro Apostolo, la cui statua posta in una delle nicchie esterne di Orsanmichele a Firenze, \u00e8 attribuita a Filippo Brunelleschi o a Donatello e riferita al 1412 circa."}
{"id": "1224073", "revid": "767487", "url": "https://it.wikipedia.org/wiki?curid=1224073", "title": "Garzatura", "text": "La garzatura \u00e8 un'operazione che fa parte del processo di finissaggio dei tessuti: consiste nel sollevare le fibre dei fili di un tessuto, per renderlo morbido e soffice. Cambia la mano conferendo un aspetto peloso e vellutato alla superficie, nasconde l'intreccio della trama e dell'ordito e, aumentando la quantit\u00e0 di aria trattenuta, aumenta le propriet\u00e0 di isolamento termico del tessuto.\nStoria.\nUn tempo la garzatura veniva effettuata con i fiori secchi del cardo dei lanaioli o con pelli irte di aculei del porcospino. I fiori del cardo, ricchi di spine, venivano colti secchi, uniti in modo che in un mazzetto i fiori fossero vicini e disposti in file parallele, andando a costruire un specie di spazzola che strusciata sulla superficie della stoffa \"tirasse fuori\" il pelo.\nA queste rudimentali spazzole (garzi) sono seguite quelle con dentini in metallo.\nA tutt'oggi i cardi vegetali sono utilizzati per la lavorazione di fibre pregiate, come il cashmere, in quanto conferiscono aspetti differenti dai cardi metallici. In ambiente laniero la garza vegetale viene chiamata guernissaggio.\nGarzatura metallica.\nLa garzatura mediante garza metallica oggi si avvale di macchinari composti di una botte rotante (nel senso di avanzamento del tessuto) su cui sono incernierati i cilindri garzatori; ovvero cilindri ricoperti di aculei metallici con direzione alternata. Da qui deriva la denominazione di cilindri \"Pelo\" cio\u00e8 che lavorano nella direzione di avanzamento del tessuto e cilindri \"Contropelo\" con direzione opposta. Il tessuto avanza trattenuto da due cilindri traino ricoprendo la botte per circa 2/3 della sua circonferenza; quando la garza \u00e8 in posizione\"0\" la risultante delle velocit\u00e0 tangenziali fa s\u00ec che l'azione sia praticamente nulla, l'operatore agendo sui comandi varia la velocit\u00e0 dei cilindri garzatori effettuando cos\u00ec un'azione meccanica adeguata a risultato desiderato e tipologia di tessuto.\nOggi la garzatura metallica \u00e8 effettuata con macchinari industriali (garzatrici), costituiti da un grande tamburo rotante (botte) su cui scorre il tessuto, circondato da cilindri garzatori dotati di punte metalliche che lo spazzolano. La rotazione dei cilindri, con verso opposto della botte, estrae il pelo; variando la velocit\u00e0 di rotazione e la finezza e fittezza dei denti metallici si ottengono garzature superficiali o profonde. \nI cilindri garzatori hanno i dentini orientati nei due sensi opposti, uno \"a pelo\" (orientati nel senso di rotazione della botte e dell'avanzamento tela, ordinano parallelamente il pelo) l'altro \"contropelo\" (portano in superficie il pelo in modo disordinato).\nPer ottenere un tessuto garzato su entrambi i lati sono necessari due garzi consecutivi, il primo garza il retro e il secondo il diritto.\nSe effettuata \"a secco\" il pelo \u00e8 pi\u00f9 gonfio e disordinato, se \"a umido\" il pelo \u00e8 molto fitto e adagiato nello stesso verso.\nLa garzatura \u00e8 un'operazione indispensabile dopo la follatura, viene applicata a tutti i tipi di panno."}
{"id": "1224075", "revid": "2122884", "url": "https://it.wikipedia.org/wiki?curid=1224075", "title": "Aldo Stella", "text": "Carriera.\nAldo Stella nasce a Torino, dove cresce sentendo fin da giovanissimo la passione per la recitazione e il teatro. Nel 1976, poco pi\u00f9 che ventenne, decide di frequentare la Scuola di Recitazione diretta dal regista Rai Ernesto Cortese, affinando nel contempo le sue doti di dizione sotto la guida di Iginio Bonazzi, e inizia il suo percorso di attore nell'ambito delle realt\u00e0 teatrali che proprio in quegli anni stavano nascendo in citt\u00e0.\nNel 1987 si trasferisce a Milano, dove entra in contatto con il mondo del doppiaggio, attivit\u00e0 che sar\u00e0 da allora prevalente per pi\u00f9 di vent'anni, prima come doppiatore e dialoghista, poi come direttore del doppiaggio.\nDoppiatore.\nHa lavorato in molte serie animate, prestando la voce a personaggi come Sami (Seiji Date) in \"I cinque samurai\", il professor Timothy O'Neill in \"Daria\", a Guldo in \"Dragon Ball Z\", a Jervis Tetch/Il Cappellaio Matto nella serie \"Batman\", al Dott. Jonathan Crane/Lo Spauracchio in \"Batman - Cavaliere della notte\" (successiva serie dedicata all'uomo pipistrello) e a Carlo (Kazuya Hatta) nella serie \"\u00c8 quasi magia Johnny\" (primo doppiaggio).\nNel campo dei videogiochi, \u00e8 la voce italiana ufficiale di Clank nella serie \"Ratchet &amp; Clank\" e di Dr. Eggman a partire da \"Sonic Generations\".\nTra gli attori doppiati: Harvey Keitel in \"Valzer finale per un killer\", Chris Penn in \"Masked and Anonymous\" e Burt Young in \"Go Go Tales\".\nDirettore del doppiaggio.\nHa diretto le edizioni italiane di serie anime come \"Aquarion\", \"Il conte di Montecristo\", \"Tutor Hitman Reborn!\" e \"\". Si \u00e8 occupato anche della direzione di alcuni OAV come \"\u00c8 quasi magia Johnny\" (con il titolo di \"Capricciosa Orange Road\"), \"I cinque samurai\" e \"Lam\u00f9, la ragazza dello spazio\".\nNei film d'animazione \u00e8 stato direttore di doppiaggio della terza versione italiana del film \"Lupin III - Il castello di Cagliostro\", diretto da Hayao Miyazaki, versione distribuita per la prima volta nei cinema italiani il 6 luglio 2007 e che presenta le voci ufficiali dei cinque protagonisti. A questa si aggiungono le direzioni in \"Franklin e il cavaliere verde\", \"Franklin - Un magico Natale\", \"Back to school with Franklin\", \"Jack e il fagiolo magico\", \"Jin-Roh - Uomini e lupi\", \"\", \"Ken il guerriero - La leggenda di Hokuto\", \"Ken il guerriero - La leggenda di Julia\", \"Ken il guerriero - La leggenda di Raoul\", \"Ken il guerriero - La leggenda di Toki\".\nAttore.\nTorna a calcare le scene dal 2014 per RS Produzioni - Associazione Culturale No Profit con lo spettacolo \"Nato con la camicia\" di Renato Soriano, storia sugli eventi legati alla deportazione ebraica vista con gli occhi di un bambino. In seguito, avvia una collaborazione con l'Associazione Culturale Liberipensatori \"Paul Val\u00e9ry\", che ha come direttore artistico il collega Oliviero Corbetta e che lo diriger\u00e0 come regista, alternando ruoli del teatro classico in \"Re Lear\" (Conte di Gloster) e \"Molto rumore per nulla\" (Antonio) di William Shakespeare, a testi pi\u00f9 recenti, dell'autore italiano contemporaneo Egidio Bertazzoni, interpretando Carlo in \"Matermundi\" e \"Lui\" nei due monologhi \"Rumors\" e \"Primavera\", e dello svizzero Friedrich D\u00fcrrenmatt, il giudice in \"La panne. Una storia ancora possibile\" (\"Die Panne, Eine noch m\u00f6gliche Geschichte\") nell'adattamento e traduzione di Eugenio Bernardi.\nAltre attivit\u00e0.\nDal 2017 \u00e8 il nuovo testimonial ad interpretare il \"signor Balocco\" dell'omonima azienda alimentare in sostituzione di Cosimo Cinieri, morto nel 2019."}
{"id": "1224081", "revid": "1745361", "url": "https://it.wikipedia.org/wiki?curid=1224081", "title": "Anne Wiazemsky", "text": "Biografia.\nAnne Wiazemsky nasce da Claire Mauriac (1917-1992), (figlia di Fran\u00e7ois Mauriac premio Nobel per la letteratura) e da Yvan Wiazemsky (1915-1962), diplomatico d'origine aristocratica russa (appartenente alla famiglia dei principi omonimi), emigrato in Francia dopo la rivoluzione del 1917. A quel tempo i genitori abitano a Berlino, poi vanno a Roma (dove nel 1949 nasce il fratello di Anne, Pierre Wiazemsky, illustratore noto con lo pseudonimo di Wiaz), a Montevideo, Ginevra e Caracas, prima di rientrare in Francia nel 1961.\nDebutta al cinema nel 1966 con il ruolo da protagonista in \"Au hasard Balthazar\", diretto da Robert Bresson. L'anno successivo interpreta \"La cinese\" di Jean-Luc Godard e quello stesso anno sposa il regista, diventandone attrice-feticcio e moglie per dodici anni, fino al divorzio, avvenuto nel 1979. Lavora con il marito in \"Week-end - Un uomo e una donna da sabato a domenica\", \"Vento dell'est\", \"Vladimir et Rosa\" e \"Crepa padrone, tutto va bene\". Alla fine degli anni sessanta lavora anche con importanti autori italiani, come Pier Paolo Pasolini (\"Teorema\" e \"Porcile\"), Marco Ferreri (\"Il seme dell'uomo\") e Carmelo Bene (\"Capricci\"). \nNegli anni ottanta dirada la sua attivit\u00e0 cinematografica e dal 1988, con la pubblicazione della raccolta di racconti \"Des filles bien \u00e9lev\u00e9es\", intraprende con successo la carriera di scrittrice, vincendo il Prix Goncourt des lyc\u00e9ens per \"Canines\" (1993) e il Grand Prix du roman de l'Acad\u00e9mie fran\u00e7aise per \"Il canto delle rane a Bajgora\" (\"Une poign\u00e9es de gens\") (1998). Le sue opere sono state fonte d'ispirazione per il cinema: da \"Hymnes \u00e0 l'amour\" (1996) \u00e8 stato tratto nel 2003 il film \"Toutes ces belles promesses\" di Jean-Paul Civeyrac, da \"Je m'appelle Elizabeth\" (2004) l'omonimo film diretto da Jean-Pierre Am\u00e9ris nel 2006 e da \"Un an apr\u00e8s\" il film \"Il mio Godard\" (\"Le Redoutable\") di Michel Hazanavicius nel 2015.\n\u00c8 deceduta il 5 ottobre 2017 in un ospedale di Parigi a causa di un cancro."}
{"id": "1224082", "revid": "287204", "url": "https://it.wikipedia.org/wiki?curid=1224082", "title": "Valentin Ivanov", "text": ""}
{"id": "1224087", "revid": "28592", "url": "https://it.wikipedia.org/wiki?curid=1224087", "title": "Universit\u00e0 di Stato di San Pietroburgo", "text": ""}
{"id": "1224095", "revid": "767487", "url": "https://it.wikipedia.org/wiki?curid=1224095", "title": "Mariti in citt\u00e0", "text": "Mariti in citt\u00e0 \u00e8 un film del 1957 diretto da Luigi Comencini.\nTrama.\nQuando le mogli vanno in vacanza i mariti sperano di divertirsi ma non sempre ci riescono.\nProduzione.\nLe musiche di Domenico Modugno sono dirette dal maestro Felice Montagnini. L'omonima canzone con la frase tormentone del ritornello, \"Oh! quant'\u00e8 bona La cameriera\", in versione orchestrale senza parole, \u00e8 commentata da disegni umoristici che seguono i canoni delle vignette dell'epoca e uno di questi disegni sar\u00e0 la copertina del 45 giri dello stesso Modugno .\nNel film \u00e8 presente tra le attrici la moglie del cantautore e artista, Franca Gandolfi.\nCritica.\nPaolo Mereghetti (1993): *\u00bc\nDopo il travolgente successo di \"Pane, amore e fantasia\", il regista, che era nato come documentarista, continu\u00f2 con la commedia all'italiana e in produzioni commerciali. \u00abRiusc\u00ec per\u00f2 a dimostrare fantasia e umorismo\u00bb."}
{"id": "1224099", "revid": "848247", "url": "https://it.wikipedia.org/wiki?curid=1224099", "title": "Quartiere IACP di Rozzano", "text": "L'insediamento di un quartiere dell\u2019Istituto Autonomo Case Popolari di Milano ha fortemente accelerato l'espansione insediativa e demografica a Rozzano, mutandone completamente la fisionomia originaria.\nSe si osserva un grafico della popolazione residente alle date censuarie si nota subito un incremento esponenziale della popolazione Rozzanese, tra il censimento del 1961 e quello del 1971: tale incremento \u00e8 da imputare totalmente alla costruzione del quartiere IACP che, nel volgere di un decennio, ha portato al quadruplicamento della popolazione.\nIntorno al 1960 la crescente richiesta di alloggi popolari, causata anche dai primi massicci movimenti immigratori, induce il Comune di Milano a predisporre un piano per la realizzazione di circa 120.000 vani, affidando allo IACP la realizzazione di circa l'80% di essi.\nL'istituto si trova cos\u00ec a dover reperire le aree necessarie proprio in un momento in cui la grande attivit\u00e0 edilizia degli anni del miracolo economico favorisce la speculazione, sia con l'aumento dei prezzi delle aree, sia attraverso un vero e proprio blocco delle vendite dei terreni.\nLa ricerca di aree edificabili si estende all'estrema periferia e al di l\u00e0 dei confini cittadini, in particolare nel Sud Milanese dove esiste ancora l'offerta, a prezzi favorevoli, di aree libere e sufficientemente estese. \nIl 30 novembre 1958 viene stipulata una delle prime convenzioni per un piano di zonizzazione privata tra l'amministrazione Comunale di Rozzano e la propriet\u00e0 Ferrario di Gambarone, in cui viene determinata l'urbanizzazione di una parte dei terreni situati nella localit\u00e0 Ferrabue e Gambarone e ricadenti nelle previsioni di espansione del \u201cpiano guida\u201d che il Comune si era dato come strumento urbanistico preparatorio del programma di fabbricazione in corso di studio.\nTale convenzione prevede la cessione gratuita di strade, reti di distribuzione idrica, fognature, impianti di illuminazione e consente l'edificazione di 930.000\u00a0m\u00b3 di edilizia residenziale, pari all'insediamento di circa 10.000 abitanti. Con la pratica del convenzionamento l'Amministrazione riesce a sostenere gli interessi della collettivit\u00e0 contrapponendoli a quelli dei proprietari fondiari, ai quali viene attribuito il gravoso onere della realizzazione delle opere di urbanizzazione primaria e della cessione di aree per servizi pubblici.\nNel 1961 la propriet\u00e0 prende contatti con il comune di Milano e lo IACP proponendo la vendita dei terreni in Rozzano.\nL'area si rivela interessante per lo IACP che intende realizzarvi uno dei quartieri di edilizia prefabbricata inseriti nel \u201cprimo piano di fabbricazione pesante\u201d.\nTale piano porter\u00e0 alla realizzazione, a partire dal 1963, di quattro grandi quartieri alla periferia di Milano, due a ovest (quartiere Gallaratese e degli Olmi) e due a sud (Gratosoglio e Rozzano), per un totale di circa 54.000 vani.\nLe motivazioni.\nLa scelta di localizzare un insediamento nell'area di Rozzano ha diverse motivazioni.\nNel dicembre del 1961 viene stipulato un atto integrativo della convenzione originaria che consente un aumento della volumetria edificabile a 1.570.000\u00a0m\u00b3, di cui 270.000 per attivit\u00e0 commerciali.\nL'amministrazione comunale in questa occasione denuncia la difficolt\u00e0 a realizzare i servizi e le attrezzature necessarie al quartiere, sia per il reperimento delle aree, sia per l'impossibilit\u00e0 finanziaria di sostenere tale carico, e interpella il comune di Milano, committente del quartiere, perch\u00e9 partecipi alla divisione degli oneri.\nL'insediamento commerciale previsto \u00e8 di notevole interesse per l'alto livello quantitativo e qualitativo delle attrezzature e si presta a diventare un elemento polarizzante non solo per il quartiere ma anche per i comuni limitrofi.\nLa vasta area lasciata a piazza con verde attrezzato e i servizi diviene il centro effettivo di Rozzano, considerando che gi\u00e0 allora il capoluogo originario aveva perso ogni vitalit\u00e0.\nL'insediamento IACP viene accolto essenzialmente per questi motivi: la speranza di diventare un comune popoloso e quindi pi\u00f9 importante e con un livello di infrastrutture pi\u00f9 elevato, e la possibilit\u00e0 di favorire l'edilizia pubblica.\nIl progetto originario, inoltre, non voleva realizzare uno dei tanti quartieri \u201cdormitorio\u201d di sola residenza popolare, privo di attrezzature, simile ai tanti che stavano sorgendo nella periferia e nell'hinterland milanese.\nLa prevista integrazione della residenza con le attivit\u00e0 commerciali di alto livello era qualificante per il Comune, si inquadrava nel progetto globale di sviluppo controllato di Rozzano e si opponeva alla logica tradizionale degli insediamenti periferici rispetto alla citt\u00e0.\nNel 1963 si svolge l'incontro richiesto dal sindaco di Rozzano con l'assessore all'Urbanistica del comune di Milano, i tecnici dei due comuni e i responsabili dello IACP. Il comune di Milano dichiara di intervenire nel finanziamento di servizi per il quartiere, in particolare per la realizzazione della prima unit\u00e0 scolastica.\nLo IACP inizia a costruire e tra il 1963 e il 1965 vengono realizzati i primi 21 edifici che rendono disponibili 818 alloggi. Di conseguenza la dinamica demografica del comune, sostanzialmente regolare fino a quegli anni, simile a quella registrata in altri comuni dell'hinterland con analoghe condizioni di sviluppo, registra una brusca impennata.\nNel novembre del 1965 i Ferrario vendono allo IACP una seconda area di 62.000 metri quadrati situata nelle dirette vicinanze della prima, dove \u00e8 possibile l'edificazione di 310.000\u00a0m\u00b3.\nNel frattempo l'amministrazione progetta la costruzione degli edifici scolastici nel quartiere, dovendo cos\u00ec cercare delle aree adatte alla edificazione dei plessi scolastici.\nA tale scopo lo IACP propone di destinare ad attrezzature scolastiche aree nell'ambito della superficie gi\u00e0 acquistata a scapito degli spazi liberi previsti nel primo progetto planivolumetrico.\nUn altro fattore interviene a esasperare la situazione: la propriet\u00e0 privata si dimostra inadempiente nei confronti dell'impegno a edificare il centro commerciale contemporaneamente agli edifici IACP, poich\u00e9 incapace di un cos\u00ec cospicuo intervento economico, e vende all'ente stesso anche la parte centrale dell'area che si era inizialmente riservata.\nQuesto porta ad una radicale trasformazione del progetto planivolumetrico: i criteri di utilizzazione dell'area corrispondono agli interessi dello IACP di realizzare la maggiore volumetria residenziale possibile e di conseguenza tutto l'assetto urbanistico del quartiere viene compromesso.\nIl nuovo progetto destina solo 50.000\u00a0m\u00b3 alle attivit\u00e0 commerciali, contro i 270.000 del primo progetto, destinati al soddisfacimento delle strette necessit\u00e0 del quartiere.\nLa rimanente ha destinazione residenziale analoga all'area circostante, con l'aggravio di un ulteriore aumento della popolazione.\nAmpliamento.\nNel 1966 il Comune di Rozzano progetta l'ampliamento di una superficie agricola di 259.696\u00a0m\u00b2, allo scopo di aumentare la capacit\u00e0 residenziale del quartiere di circa 5.000 abitanti.\nAd aggravare la situazione si inserisce un nuovo elemento: il contratto concluso con il Comune di Milano e dallo IACP con l'impresa che esegue i lavori si rileva rovinoso. I costi di edificazione con il sistema di prefabbricazione adottato si rivelano superiori al previsto, addirittura superiori a quelli dell'edilizia privata eseguita tradizionalmente e rendono impossibile allo IACP il sostenimento di ulteriori oneri. Ma non solo i costi sono eccessivi, l'esecuzione degli edifici \u00e8 talvolta scadente.\nLe tecniche costruttive basate su brevetti stranieri evidenziano una certa impreparazione dell'impresa che, tentando di addossare all'ente pubblico tutti gli imprevisti dell'intervento, vuole sperimentare nuove tecnologie.\nIl concentramento di funzioni civiche e commerciali \u00e8 ancora previsto, ma \u00e8 di dimensioni ridotte in confronto alle esigenze del quartiere.\nLa realizzazione della chiesa, la sede comunale, la seconda unit\u00e0 scolastica, il parco, il cinema, negozi e supermercato \u00e8 prevista nel secondo progetto dello IACP su di un'area pedonale a scapito degli spazi liberi della zona.\nLa minor volumetria qui realizzata determina una maggior densit\u00e0 nella parte residenziale.\nGli edifici raggiungono tutti la massima altezza consentita (32 metri), hanno corpi scala a due alloggi per piano e dimensioni perimetrali identiche. A parit\u00e0 di volumetria questa \u00e8 d'altra parte l'unica soluzione che consenta di reperire aree destinate ai parcheggi, alle scuole, ai servizi e di mantenere qualche spazio libero all'interno del quartiere.\nSi costruisce ininterrottamente fino al 1972.\nL'ampliamento dei programmi porta a raggiungere alla fine dei lavori 5.942 alloggi ospitanti ufficialmente 25.000 persone.\nLa consegna degli alloggi registra un ritmo di circa 700 unit\u00e0 annue e conseguentemente la popolazione aumenta da 9.994 abitanti nel 1965 a 34.457 nel 1972.\nInizialmente le immigrazioni risultano essere in prevalenza da Milano: lo IACP costruisce alloggi per soddisfare le richieste di famiglie aventi residenza nel capoluogo, tra cui molte solo da pochi anni.\nRozzano \u00e8 la seconda o terza tappa di trasferimento; Milano assegna gran parte degli alloggi popolari agli immigrati sistematisi in baracche, abitazioni vecchie e antigieniche.\nRozzano assolve il ruolo di valvola di sfogo del capoluogo, sia attraverso i trasferimenti dalla citt\u00e0, sia con il diretto incanalamento dei flussi di popolazione provenienti dal sud.\nDal 1951 al 1981 il \"BOOM\" demografico.\nLa citt\u00e0 di Milano e i suoi comuni limitrofi sono divenuti nel dopo guerra sempre pi\u00f9 poli di attrazione per le popolazioni di quelle regioni in cui l'economia tendeva a rimanere depressa e non offriva sufficienti possibilit\u00e0 lavorative ai suoi abitanti.\nIl miraggio di migliori condizioni di vita ha creato la spinta propulsiva che ha chiamato nel triangolo industriale migliaia di persone dal sud Italia e in minor misura da altre regioni, tra cui il Veneto.\nPrevalentemente si trattava di manovali e operai privi di una qualifica precisa, disposti in linea di massima a fare qualsiasi tipo di lavoro.\nSe inizialmente la destinazione degli immigrati \u00e8 stata la citt\u00e0 di Milano, col tempo si \u00e8 creata un'inversione di tendenza che ha visto una redistribuzione dei nuovi arrivati nei comuni dell'Hinterland.\nSi sono creati cos\u00ec dei comuni con quartieri dormitorio, dove la forza lavoro non trovava altro che l'alloggio e per lavorare deve spostarsi a Milano o in altri comuni dove sorgono le industrie e gli uffici.\nNel periodo che va dal 1951 al 1981 Milano e il suo hinterland passano da 2.469.531 a 3.125.330 di residenti, con un incremento del 26,55%.\nMentre Milano citt\u00e0 fa registrare un aumento inferiore a quello del decennio precedente, l'hinterland registra un incremento percentuale del 57,06%.\nIl peso percentuale dell'hinterland milanese cresce notevolmente rispetto alla citt\u00e0, raggiungendo nel 1971 il 44,58%.\nDopo questa premessa, passiamo ad analizzare la situazione nel Comune di Rozzano.\nSi osserva il rapido aumento della popolazione specialmente tra il 1961 e 1971, dove la Popolazione Rozzanese passa da 6.313 residenti a 32.915 con un incremento percentuale del 421,38%.\nSe si considera il periodo 1951-1981 tale percentuale passa al 1.315,40%, questi numeri danno l'idea del rapidissimo popolamento al quale \u00e8 stato assoggettato il territorio del comune di Rozzano.\nIn un decennio la popolazione quadruplica il numero delle iscrizioni anagrafiche raggiunge 7,29 nuovi abitanti in media al giorno, considerando che nel decennio precedente mediamente solo una persona al giorno veniva iscritta nelle anagrafi comunali d\u00e0 l'idea di come sia stato repentino e di enormi dimensioni il fenomeno immigrazione in quegli anni.\nAumenta anche la percentuale rispetto al totale della popolazione del sud Milano raggiungendo il 22,56% del totale, risultando cos\u00ec il comune pi\u00f9 popoloso di questa area.\nCome gi\u00e0 anticipato, Rozzano, con l'insediamento del quartiere IACP ha cambiato radicalmente la sua composizione demografica, passando da citt\u00e0 rurale dell'hinterland a quartiere ricettore della nuova forza lavoro impegnata nelle fabbriche di Milano e dintorni.\nAnalizzando il divenire storico di Rozzano, si constata che la popolazione non si presenta come una realt\u00e0 culturalmente omogenea, ma composita.\nCon cultura si intende, non la formazione individuale dell'individuo, ma un complesso e una costellazione di esperienze condivise da pi\u00f9 individui.\nPer avere un quadro pi\u00f9 analitico della composizione della popolazione residente risulta utile scomporre la popolazione in quelle compagini che hanno una cultura pi\u00f9 omogenea, basata appunto su esperienze comuni, quali l'immigrazione, l'insediamento in quartieri nuovi della periferia di un polo altamente industrializzato, l'impatto con il mondo del lavoro, condizionato dal livello di istruzione.\nIn tale contesto culturale si manifestano dei comportamenti collettivi e degli stili di vita propri delle compagini.\nIl gruppo di appartenenza diventa cos\u00ec il fulcro dell'analisi, in quanto rappresenta il tramite tra l'individuo e la societ\u00e0.\nIl territorio comunale di Rozzano \u00e8 suddiviso in sette quartieri: questi quartieri hanno avuto una diversa crescita negli anni, e saranno perci\u00f2 considerati come quei gruppi di individui che hanno avuto una diversa evoluzione.\nI sette quartieri sono:\nI flussi migratori hanno determinato la configurazione socio-demografica dei singoli quartieri, dato che tali flussi sono stati diversamente distribuiti all'interno dei quartieri.\nNella tabella 2 \u00e8 possibile osservare la provenienza degli abitanti di Rozzano nei vari quartieri, questi dati sono stati desunti dal 12 Censimento Generale della Popolazione del 1981.\nRicordando che il quartiere IACP \u00e8 stato portato a termine nel 1972 questi dati risultano molto importanti per osservare la composizione della popolazione Rozzanese.\nIl nucleo storico di Rozzano, il quartiere di Rozzano Vecchio, risulta per lo pi\u00f9 composta da autoctoni, ovvero persone nate in Lombardia mentre agli ultimi posti troviamo i due quartieri IACP, che come detto in precedenza, risultano essere i ricettori della nuova immigrazione dal sud Italia.\nIl quartiere IACP di viale Lazio merita un approfondimento, per questo \u00e8 stato scorporato dal resto del quartiere IACP, in quanto \u00e8 stato costruito per ultimo allo scopo di ridurre l'elevata densit\u00e0 abitativa del primo insediamento, in realt\u00e0 \u00e8 stato abitato dagli sfrattati dalle case ALER di Milano in seguito ad un accordo tra le parti.\nAnalizzando i dati sul grado d'istruzione e sulla condizione nella professione si vede che le zone di Viale Lazio, quartiere IACP, Valleambreosia registrano un valore relativamente elevato di persone in possesso di licenza elementare e di condizione operaia, mentre le zone di Rozzano Vecchia, Cassino, Pontesesto hanno un valore relativamente elevato di persone in possesso di licenza media o diploma e condizione professionale di impiegato.\nSignificativi sono i dati riguardo alla distribuzione sul territorio delle famiglie pi\u00f9 numerose.\nLa zona di viale Lazio \u00e8 composta per il\nSimile, ma meno drastica, \u00e8 la situazione nel quartiere IACP, con il\nLe altre zone invece registrano valori medi intorno al\nUn'elaborazione dei dati effettuata della societ\u00e0 Progete Engineering, sui dati del 12\u00ba censimento della popolazione, ha aggregato la popolazione a seconda della zona di origine e suddivisa per grado d'istruzione, professione e ramo di attivit\u00e0 economica, tale suddivisione rende possibile un'analisi delle compagini relativamente alla zona di provenienza.\nSono stati creati tre gruppi, il primo per i nati in Lombardia, il secondo per i nati nel Sud e isole, il terzo per i nati al Centro-Nord.\nIl grado d'istruzione pi\u00f9 basso tra i gruppi \u00e8 quello dei nati nel Sud e isole, mentre quello relativamente pi\u00f9 alto \u00e8 quello dei nati in Lombardia.\nPer quanto riguarda la posizione nella professione, dato concatenato a quello dell'istruzione, la distribuzione risulta essere la seguente:\nDove spicca per gli operai la compagine dei nati nel Sud e isole e per gli impiegati i nati in Lombardia.\nDisoccupazione.\nIl problema della disoccupazione a Rozzano si presenta in questi termini: i disoccupati sul totale della popolazione sono il 3,2%; quelli in cerca di prima occupazione l'1,3%.\nIl gruppo pi\u00f9 colpito dal problema della disoccupazione risulta essere indubbiamente la compagine dei nati nel Sud e Isole, con il 5% di disoccupati e l'1,3% in cerca di prima occupazione.\nAnalizzando la struttura delle famiglie, il numero medio di componenti risulta essere: per le famiglie con un capofamiglia di origine lombarda di 3 componenti, le famiglie di origine del Sud e Isole sono composte mediamente da circa 4 componenti mentre quelle del centro nord da 3,2.\nPer quanto riguarda la categoria in \u201ccondizione professionale e non professionale\u201d appaiono significativi i dati riguardanti le casalinghe e i ritirati dal lavoro.\nSpicca il fatto che le casalinghe nate in Lombarda raggiungono il 20,0%, contro il 25,2% del gruppo degli immigrati dal Sud e il 26,9% della compagine del Centro Nord.\nQuesto dato rispecchia la tendenza di maggior inserimento nel mondo del lavoro della donna di origine lombarda.\nQuesta che \u00e8 stata descritta \u00e8 la situazione socio-demografica che si presentava nel comune di Rozzano durante il periodo del \u201cboom\u201d demografico, dalla quale \u00e8 emersa la fotografia di un comune antico ma che ha subito un fortissimo mutamento del suo aspetto Socio-Demografico, portando con s\u00e9 tutti i problemi riguardanti l'integrazione e la crescita tra persone cos\u00ec diverse e cos\u00ec vogliose di costruire un futuro comune.\n14\u00ba Censimento della popolazione.\nDopo il \u201cboom\u201d demografico registrato negli anni tra il 1961 e il 1981, Rozzano attraversa un periodo di assestamento, dove la popolazione non cresce pi\u00f9 ai livelli degli anni passati ma comunque al suo interno subisce dei cambiamenti sia nella struttura che nella composizione.\nOsservando i dati sulla popolazione degli ultimi tre censimenti, si nota come le percentuali di variazione siano addirittura negative, con un calo del -1,49% tra il 1981 e il 1991 e del -1,20% tra gli ultimi due censimenti.\nSi osserva immediatamente che la popolazione dal 1991 al 1996 continua a decrescere per poi riprendere un andamento ascendente fino al 2001, nel primo periodo si ha una percentuale di variazione pari al -3,07% mentre nel secondo tale percentuale passa allo 1,76%, nell'intero periodo la variazione \u00e8 stata dello -1,49%.\nQuesta inversione di tendenza \u00e8 da imputare a migrazioni verso comuni dell'hinterland che offrono alloggi a costi pi\u00f9 contenuti e condizioni di vita pi\u00f9 vivibili, poich\u00e9 dopo la costruzione del quartiere IACP non ci sono pi\u00f9 stati rilevanti interventi di edilizia, quindi le seconde generazioni hanno cercato e trovato alloggio al di fuori del territorio comunale\nI nuclei familiari sono cambiati nella loro forma, da famiglie patriarcali a famiglie monocomponente, passando da un numero medio di componenti per famiglia pari a 3,39 nel 1981 a 2,64 nel 2001.\nLa tendenza, alla diminuzione del numero medio dei componenti, si pu\u00f2 apprezzare anche osservando la diminuzione delle famiglie con cinque componenti e pi\u00f9 che segue un trend al ribasso, mentre le famiglie composte da \u201csingle\u201d sono in continua crescita.\nQuesta situazione rispecchia un'inversione di tendenza generale nella societ\u00e0 Italiana, che cambia la sua struttura creando famiglie composte da un unico componente, in contrapposizione alle vecchie famiglie che erano formate da numerosi membri utili alla famiglia stessa per il lavoro nei campi o nelle fabbriche.\nL'indice di dipendenza e di vecchiaia.\nL'indice di dipendenza \u00e8 dato dal rapporto percentuale avente a numeratore la somma tra la popolazione 0-14 anni e quella di 65 anni e pi\u00f9 e a denominatore la popolazione in et\u00e0 da 15 a 64 anni.\nL'indice di Vecchiaia si ottiene come il rapporto percentuale avente a numeratore la popolazione di 65 anni e pi\u00f9 e a denominatore quella di 0-14 anni.\nQuesti due indici danno un'idea sui mutamenti interni di una popolazione; il primo misura la percentuale di popolazione non attiva su quella attiva, ovvero tra chi non si trova in et\u00e0 lavorativa sul totale della popolazione che pu\u00f2 lavorare, mentre il secondo indice \u00e8 utile per osservare l'invecchiamento di una pololazione.\nSe si considerano congiuntamente questi due indici strutturali della popolazione, si pu\u00f2 apprezzare un netto invecchiamento della popolazione ed un altalenante andamento dell'indice di dipendenza.\nL'indicatore dell'invecchiamento della popolazione continua a crescere arrivano al 53,66%, la popolazione anziana risulta adesso essere la met\u00e0 di quella giovane, ci sono circa 2 bambini per ogni vecchio. L'indice di vecchiaia nel Comune di Rozzano nel 2001 risulta uguale a 100,80 questo significa che l'ammontare della popolazione in et\u00e0 0-14 e quella di 65 anni e pi\u00f9 risultano essere uguali, ovvero ci sono tanti vecchi quanti bambini.\nPer quanto riguarda l'indice di dipendenza si osserva un innalzamento del valore rispetto a quello di dieci anni prima arrivando a 39,84%, ci\u00f2 dipende dall'entrata nell'et\u00e0 pensionabile per tutti quegli individui che immigrarono nel periodo 1961-1971.\nSi nota che la base della piramide, i giovani sotto i 15 anni, risulta essere molto ampia nel 1981 arrivando a contenere il 26,13% della popolazione mentre la popolazione anziana incide solo per 5,34% sull'ammontare totale della popolazione.\nNella parte centrale delle et\u00e0 salta all'occhio la maggior presenza di persone con et\u00e0 compresa tra i 35-44 anni, 19,05% delle quali immigrarono nel comune nel decennio precedente.\nNella parte centrale si notano due picchi corrispondenti alle et\u00e0 15-24 e 45-54, risultando cos\u00ec una forma della piramide rigonfia nella parte centrale, ovvero della popolazione attiva.\nTale rigonfiamento avvalora l'ipotesi fatta in precedenza che, la diminuzione dell'indice di dipendenza era da imputare ad un aumento della popolazione in et\u00e0 lavorativa.\nCome osservato in precedenza, nel 2001 l'ammontare della popolazione non attiva \u00e8 distribuita equamente tra le due compagini che la formano, ovvero i giovani sotto i 15 anni e gli anziani sopra i 65 anni; le percentuali per questi due gruppi risultano rispettivamente; 14,19% e 14,30%.\nLa piramide delle et\u00e0 incomincia ad assumere il classico aspetto di piramide rovesciata tipica dei paesi sviluppati, con tanti vecchi e pochi giovani.\nCi\u00f2 \u00e8 dovuto al fatto che le nascite diminuiscono, mentre aumenta la speranza di vita delle persone dovuto a tecniche mediche e condizioni di vita migliori rispetto agli anni passati.\nA questo punto dell'analisi si utilizzeranno dei dati estratti dall'anagrafe del Comune di Rozzano ed elaborati per ottenere dati confrontabili con quelli dell'analisi fatta in precedenza sul periodo tra il 1951 e il 1981, poich\u00e9 ad oggi sono disponibili pochi dati relativi al censimento del 2001.\nSi \u00e8 scelto di elaborare i dati al 31 dicembre 2003 in quanto, sono i dati pi\u00f9 recenti utilizzabili, e a questa data si considerano terminate le operazioni di revisione dell'archivio anagrafico in seguito al censimento.\nAl 31/12/2003 la popolazione Rozzanese contava 37.772 iscritti all'anagrafe.\nPassando all'analisi della regione di nascita si osserva che; l'ammontare dei nati in Lombardia \u00e8 il pi\u00f9 consistente rispetto a tutte le altre zone di nascita.\nLa maggioranza dei nati nel sud e isole risiede nel quartiere IACP, con il 38,57% della popolazione che ha la residenza in questo quartiere.\nA questo punto il quartiere di viale Lazio \u00e8 stato agglomerato nel quartiere IACP, in quanto i primi problemi di integrazione sono stati superati, quindi \u00e8 inutile dargli un'importanza diversa rispetto al resto del quartiere IACP.\nIl quartiere di Rozzano Vecchio risulta avere la maggioranza dei nati in Lombardia (70,95%) seguono Ponte Sesto (66,90%) e Valleambrosia (64,93%).\nConfrontando i dati al 1981 con quelli al 2003, si nota immediatamente, come nel 1981 i nati in Lombardia nel quartiere IACP erano solamente il 30,65%, mentre nel 2003 raggiungono il 50,30%.\nTale fenomeno \u00e8 spiegato dal fatto che questo quartiere, come detto in precedenza, \u00e8 stato popolato da molti immigrati negli anni tra il 1960 e il 1980 dal sud Italia in cerca di migliori condizioni di vita, i quali si sono riprodotti ed hanno innalzato l'ammontare dei nati in Lombardia.\nQuesta situazione si pu\u00f2 riscontrare in tutti i quartieri, tranne in quello di Rozzano vecchio dove l'ammontare dei nati in Lombardia cala dal 73,00% al 70,95%, mentre la percentuale dei nati nel Sud e Isole passa dal 16,00% al 18,76%.\nIl quartiere di Rozzano Vecchio \u00e8 stato investito negli anni 90 da un massiccio intervento di edilizia privata convenzionata, la quale ha portato a Rozzano altra forza lavoro proveniente dal mezzogiorno impegnata negli uffici e nelle fabbriche di Milano e del suo hinterland.\nLa struttura della popolazione risente del generale invecchiamento della popolazione italiana, e pi\u00f9 in generale di tutti i paesi occidentali.\nIn quanto Rozzano \u00e8 nel cosiddetto periodo di \u201cregime demografico moderno\u201d, caratterizzato da bassa natalit\u00e0 e bassa mortalit\u00e0, il quale produce una diminuzione della popolazione giovane a vantaggio di una maggiore speranza di vita che tende ad invecchiare la popolazione.\nNel 2001 l'ammontare della popolazione di ultra sessantacinquenni e dei giovanissimi sotto i quattordici anni risultano uguali, come osservato in precedenza, la piramide delle et\u00e0 ha la prima e l'ultima fascia uguali.\nMa per il futuro si auspica un aumento globale della popolazione e quindi anche dei giovani, poich\u00e9 sono in atto numerose attivit\u00e0 volte alla costruzione di grandi quartieri residenziali\nAnalizzando, l'et\u00e0 media calcolata nei quartieri si nota come, il quartiere IACP sia quello ad avere un'et\u00e0 media assai superiore rispetto alle altre zone, poich\u00e9 i residenti del quartiere sono in maggioranza quegli immigrati degli anni 70-80 che popolarono Rozzano.\nRozzano Vecchio, al contrario di come fa pensare il nome, risulta essere il quartiere pi\u00f9 giovane, in accordo con quello detto in precedenza sulla nuova immigrazione, poich\u00e9 ad immigrare sono giovani in cerca di una occupazione\nNell'ultimo mezzo secolo di storia, la citt\u00e0 di Rozzano ha vissuto dei cambiamenti radicali nella struttura e nella composizione, che non hanno paragoni con i quasi duemila anni di storia precedente.\nIn questo periodo la citt\u00e0 subisce numerosi mutamenti della struttura sociale, economica e demografica.\nPassando da paese agricolo a paese ricettore della nuova forza lavoro impegnata nelle fabbriche e uffici di Milano, infine, a citt\u00e0 auto-sufficiente dove i cittadini trovano sia l'alloggio che il lavoro, non costringendo pi\u00f9 i Rozzanesi al pendolarismo verso Milano.\nDal 1951 ad oggi si \u00e8 visto, sul territorio del comune di Rozzano, il fiorire di numerose imprese del settore secondario e terziario, e la costruzione di numerosi ipermercati, banche, imprese e industrie, le quali hanno offerto numerose possibilit\u00e0 di lavoro ai cittadini Rozzanesi e dei Comuni limitrofi.\nLa struttura economica di Rozzano \u00e8 caratterizzata da una quota molto elevata di addetti che operano nel settore commerciale (28%).\nL'analisi della dinamica occupazionale e imprenditoriale tra il 1991 e il 1996 mette in luce incrementi del 7% nel numero di addetti e del 25,5% nel numero di unit\u00e0 locali. L'occupazione si riduce del 5,5% nella manifattura (-12% nell'industria alimentare,-7% nella fabbricazione di prodotti in metallo) mentre si registrano significativi aumenti nell'intermediazione finanziaria (+63%), nei servizi alle imprese (+53%) e nei trasporti (+44%).\nIn definitiva Rozzano \u00e8 interessata da forti processi di trasformazione sorretti in primo luogo dallo sviluppo delle attivit\u00e0 commerciali e della logistica."}
{"id": "1224102", "revid": "28592", "url": "https://it.wikipedia.org/wiki?curid=1224102", "title": "Messinscena", "text": ""}
{"id": "1224103", "revid": "287204", "url": "https://it.wikipedia.org/wiki?curid=1224103", "title": "Allestimento", "text": "Lallestimento \u00e8 la serie di operazioni e lavori che seguono il varo di una nave che servono ad equipaggiarla di tutti quei sistemi e degli accessori necessari ai compiti per i quali \u00e8 stata costruita, ad eccezione dello scafo e dell'apparato propulsore. All'allestimento seguono le prove in mare, seguite dall'entrata in servizio della nave.\nDopo il varo della nave o il suo galleggiamento (nel caso dei moderni scali allagabili) la nave viene ormeggiata presso uno scalo ed i lavori di costruzione continuano. A seconda del tipo di nave possono durare settimane fino a molti mesi. Le navi dalla struttura interna relativamente semplice, quali petroliere o portacontainer, hanno tempi di allestimento relativamente brevi. Quelle che devono trasportare un grande numero di passeggeri, quali le navi da crociera, o degli impianti molto sofisticati, quali le navi militari, hanno tempi molto pi\u00f9 lunghi.\nL'allestimento comprende la costruzione di tutte o parte delle sovrastrutture della nave, l'installazione dei motori ausiliari, generatori ed impianti elettrici ed idraulici, le finiture interne e gli arredi."}
{"id": "1224112", "revid": "767487", "url": "https://it.wikipedia.org/wiki?curid=1224112", "title": "Ricordati di Napoli", "text": "Ricordati di Napoli \u00e8 un film del 1958 diretto da Pino Mercanti.\nTrama.\nLucia, una ragazza napoletana, conosce Johnny, cantante italoamericano, durante la sua permanenza a Napoli. I due si piacciono e hanno una relazione. Qualche tempo dopo la partenza di Johnny, Lucia d\u00e0 alla luce un bambino. Il cantante, che \u00e8 all'oscuro di tutto, dimentica Lucia e corteggia una ricca americana che intende sposare. Un giorno, per\u00f2, riceve una lettera da un'amica di Lucia che gli annuncia il lieto evento.\nProduzione.\nLa pellicola venne girata, per gli interni, negli Studi INCIR De Paolis di Via Tiburtina a Roma."}
{"id": "1224119", "revid": "729019", "url": "https://it.wikipedia.org/wiki?curid=1224119", "title": "Isola Beall", "text": "L'isola Beall (in inglese \"Beall Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 18' sud e ad una longitudine di 110\u00b029' est l'isola \u00e8 lunga poco pi\u00f9 di un chilometro e mezzo e dista poche centinaia di metri dalla penisola Mitchell. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a James M. Beall, meteorologo dell'operazione Windmill."}
{"id": "1224121", "revid": "1632387", "url": "https://it.wikipedia.org/wiki?curid=1224121", "title": "Rotting Christ", "text": "I Rotting Christ sono un gruppo musicale black metal formatosi ad Atene (Grecia), nel 1987. Sono conosciuti per aver contribuito notevolmente allo sviluppo del genere, e anche perch\u00e9 sono una delle band greche pi\u00f9 famose di questo genere musicale.\nBiografia.\nGli inizi.\nLa band viene fondata nel 1987 dai fratelli Sakis e Themis Tolis, che oltretutto sono gli unici membri sempre presenti. Il genere dei primi demo pubblicati dalla band \u00e8 il Grindcore, che per\u00f2 presto svanisce per lasciare il posto al Black metal. Molto importante nei successivi lavori la componente gothic metal.\nNel 1989 esce il terzo demo della band, \"Satanas Tedeum\", in cui si notano influenze dai principali gruppi Death/Black metal di quegli anni quali Venom e Celtic Frost. Tali elementi si troveranno anche nel successivo EP \"Passage to Arcturo\".\nI primi successi.\nI Rotting Christ cominciano ad avere una certa popolarit\u00e0 nel 1993, anno nel quale la band partecipa ad un tour molto prestigioso insieme agli Immortal e ai Blasphemy. Le prime uscite ufficiali del periodo infatti, l'EP \"Passage to Arcturo\" e l'album di debutto \"Thy Mighty Contract\", sono da considerare dei punti di riferimento assoluti nel panorama del black metal mediterraneo, che si discosta da quello scandinavo per una maggior attenzione verso la melodia e per le atmosfere assai meno fredde di quelle dei colleghi norvegesi. Il successo prosegue con \"Non Serviam\", nel 1994, la cui title track \u00e8 divenuta uno dei pi\u00f9 grandi classici della band, immancabile in ogni performance.\nNel 1996 la band firma per la Century Media Records, casa discografica dedita in particolare a gruppi Power metal, Death metal, Black metal e Gothic metal. Gli album pubblicati a partire da quest'anno saranno caratterizzati da una vena gotica sempre pi\u00f9 presente nella band, con \"Triarchy of the Lost Lovers\", \"A Dead Poem\" e \"Sleep of the Angels\", che vedono gradualmente l'elemento black metal dissiparsi sempre di pi\u00f9. Con i tre dischi successivi invece i Rotting Christ reintroducono il black metal pi\u00f9 tipico delle prime fasi, ma ben conscio delle sperimentazioni gothic dei dischi precedenti.\nNel 2003 hanno partecipato al Wacken Open Air insieme a altri gruppi quali My Dying Bride, Tristania, Tiamat, Vintersorg, Finntroll, Old Man's Child, Malevolent Creation, Anorexia Nervosa, Vader, Krisiun, Deicide, Behemoth e Nile.\nEventi recenti.\nNel 2006, dopo dieci anni di partecipazione con la \"Century\" sono passati alla Season of Mist. Nel febbraio 2007 \u00e8 uscito il nono album del quartetto greco intitolato \"Theogonia\", il primo con la nuova etichetta. Rispetto ai dischi precedenti l'album presenta una vena epica mai vista prima nella band greca, e rielabora il black metal degli esordi con influenze death, thrash e gotiche, in un disco particolarmente acclamato da pubblico e critica.\nIl 2010 \u00e8 invece la volta di \"Aealo\", disco in cui l'epicit\u00e0 \u00e8 spinta al massimo, concept album che tratta dei pensieri di un oplita greco in battaglia che ha a che fare con la sua sete di sangue e gloria. Nonostante non sia considerato valido quanto il precedente Theogonia, anche Aealo ha ottenuto un buon successo e confermava lo stato di grazia della band.\nSempre sul filone di Theogonia \u00e8 da considerare \"\u039aata \u03a4on Daimona \u0395aytoy,\" uscito nel 2013 e caratterizzato da atmosfere particolarmente lugubri e cupe, un altro concept album che stavolta tratta del tema della morte attraverso varie mitologie, da quelle centro-americane a quelle est-europee, passando per quelle africane e vicino-orientali.\nIl 21 febbraio 2019 i Rotting Christ annunciano l'uscita dalla band del chitarrista George Emmanuel senza per\u00f2 comunicare il suo eventuale sostituto. Sempre a febbraio, nello stesso anno, esce il tredicesimo disco della band, The Heretics."}
{"id": "1224124", "revid": "767487", "url": "https://it.wikipedia.org/wiki?curid=1224124", "title": "I fiumi di porpora (film)", "text": "I fiumi di porpora (\"Les Rivi\u00e8res pourpres\") \u00e8 un film francese del 2000, diretto da Mathieu Kassovitz.\nIl soggetto \u00e8 tratto dal romanzo omonimo di Jean-Christophe Grang\u00e9, da lui stesso adattato per il cinema con il regista Kassovitz.\nTrama.\nIl commissario di polizia Pierre Niemans viene inviato da Parigi a Guernon, un'immaginaria cittadina universitaria sulle Alpi francesi, per indagare su un brutale omicidio. Il corpo della vittima, R\u00e9my Caillois, un bibliotecario dell'universit\u00e0, \u00e8 stato trovato legato in condizioni agghiaccianti con gli occhi strappati, le mani mozzate e in posizione fetale e sospeso in alto su una parete rocciosa. Ispezionando da vicino il cadavere poi, pare che la vittima sia stata torturata e mutilata mentre era ancora viva.\nNiemans cerca un oculista locale per una spiegazione sulla rimozione degli occhi. Il dottor Cherneze, una volta parte dello staff della locale universit\u00e0, spiega che l'isolamento del personale universitario ha portato ad un indebolimento genetico perch\u00e9 i professori tendono a sposarsi tra di loro, ma recentemente la tendenza si \u00e8 invertita, con i bambini del villaggio locale che si ammalano sempre di pi\u00f9 di malattie genetiche. Cherneze suggerisce che il killer stia lasciando indizi sul movente, rimuovendo le parti del corpo che sono uniche per ogni individuo.\nPer coincidenza il tenente di polizia Max Kerkerian si trova nella vicina citt\u00e0 di Sarzac per indagare sulla profanazione della tomba di Judith Herault, una ragazza morta nel 1982, e sul furto delle sue foto dall'archivio della scuola elementare. Judith Herault era stata uccisa in un terribile incidente stradale mentre viaggiava con la sua famiglia. La madre era l'unica sopravvissuta ed era cos\u00ec traumatizzata che anni dopo aveva fatto voto di oscurit\u00e0 in un convento.\nNiemans interroga il rettore ed esamina l'appartamento del bibliotecario, dove trova immagini di uomini atletici accostati ad altre sulle deformit\u00e0 genetiche. L'assistente e figlio del rettore, Hubert, traduce il titolo della tesi di laurea di Caillois come \"Noi siamo i padroni, noi siamo gli schiavi. Siamo ovunque. Non siamo in nessun luogo. Controlliamo i fiumi di porpora\". Le investigazioni di Niemans lo portano a Fanny Ferreira, una glaciologa dell'universit\u00e0 e fidanzata del figlio del rettore, che \u00e8 immediatamente sospettata a causa della sua capacit\u00e0 di arrampicarsi ma \u00e8 qualcosa che lei nega. Gli dice che chiunque avesse una buona attrezzatura avrebbe potuto sollevare il corpo sul dirupo.\nIntanto il medico legale riferisce a Niemans che quella trovata negli occhi di Caillois era acqua piovana acida caduta nella zona non prima degli anni Settanta. Niemans, allora, arruola Fanny per farsi portare sul ghiacciaio per ottenere campioni di ghiaccio da confrontare con la pioggia acida. Insospettito, Niemans percorre un tunnel di ghiaccio che contiene un secondo corpo congelato.\nKerkerian infine visita la madre di Judith nel convento dove vive e lei gli dice che erano andati a chiedere aiuto all'ospedale della facolt\u00e0 di Guernon ma erano stati attaccati dai \"demoni\" sulla via del ritorno e, quando erano fuggiti, suo marito e sua figlia erano stati uccisi nell'incidente stradale. Dice che le foto sono state rubate per cancellare sua figlia dalla storia e che il suo viso \u00e8 una minaccia per i demoni che sono tornati per completare la loro missione. Kerkerian allora indaga presso un gruppo di skinhead locali e, dopo una violenta zuffa, viene a sapere che non sono stati loro a violare la tomba della piccola Herault ma uno sconosciuto su una Lada bianca.\nKerkerian riesce a risalire al proprietario della Lada, un tale di Guernon, Phillip Sertys, per cui vi si reca per ispezionarne l'abitazione in cerca d'indizi, imbattendosi per\u00f2 in Niemans mentre tenta di fare lo stesso, poich\u00e9 il cadavere da lui rinvenuto nel ghiacciaio era proprio Sertys. A casa di Sertys trovano le foto rubate di Judith Herault e le prove che costui stava allevando e addestrando cani da combattimento facendo anche delle modificazioni genetiche in quanto medico del reparto maternit\u00e0 dell'ospedale universitario.\nAnalizzando il corpo di Sertys si scopre che \u00e8 stato mutilato come il primo cadavere e i suoi occhi rimpiazzati con protesi di vetro. Niemans, quindi, torna dall'oftalmologo Cherneze ma il dottore \u00e8 gi\u00e0 morto e quasi catturano l'assassino, che combatte contro Niemans riuscendo a fuggire. Ritornando sulla scena, dove l'assassino ha scritto \"Risalir\u00f2 alla fonte dei fiumi di porpora\" col sangue di Cherneze sopra il suo corpo, apprendono che le impronte sulla pistola di Niemans appartengono a Judith Herault.\nAd ogni modo tutto riporta alla facolt\u00e0 di medicina dell'universit\u00e0.\nKerkerian apre la tomba di Judith, che trova vuota tranne che per una foto di una giovane donna, mentre Niemans va a casa di Fanny. Niemans le dice che, sebbene la veda fisicamente in grado di commettere i crimini, non la crede colpevole. Quando torna all'universit\u00e0, il capitano della polizia locale gli spiega che la tesi di laurea di Caillois era quasi un trattatello d'eugenetica alla maniera nazista, laddove veniva suggerito che l'individuo perfetto potesse essere raggiunto facendo accoppiare bambini dotati di talento atletico con quelli invece intellettualmente dotati. I \"fiumi di porpora\" riportati spesso nelle scritte dell'assassino sarebbero dunque il sangue degli uomini perfetti.\nKerkerian ritorna con la foto della tomba, in cui Niemans riconosce Fanny e, mentre si recano a casa di lei, cercano di ricostruire la cronistoria della vicenda: a causa delle mutazioni genetiche riscontrate nella prole dei docenti della facolt\u00e0, i medici dell'ospedale avevano scambiato i bambini sani del villaggio con i bambini dell'universit\u00e0 per rafforzare il loro patrimonio genetico. Deducono che devono aver scambiato Fanny con uno dei bambini morti della facolt\u00e0 lasciando la sua gemella, Judith, con la sua famiglia natale; quando Judith era stata portata all'ospedale, sua madre aveva visto le foto di Fanny e si era resa conto che sua figlia gemella era stata rapita, per cui la famiglia era fuggita dall'ospedale venendo inseguita da membri della facolt\u00e0 che causarono l'incidente; la madre aveva poi nascosto Judith facendola spacciare per morta nell'incidente, mentre scendeva lentamente nella follia; Judith, fattasi adulta, aveva poi cercato di rintracciare Fanny per rivelarle la verit\u00e0 sulla sua vera identit\u00e0, facendosi poi nascondere da quest'ultima.\nUna volta giunti a casa di Fanny, Kerkerian e Niemans trovano le mani e gli occhi mancanti delle vittime nel suo seminterrato, ma di Fanny non c'\u00e8 traccia. Niemans d\u00e0 l'ordine di evacuare l'universit\u00e0 mentre lui e Kerkerian s'inoltrano per la montagna in cerca di Fanny. Il duo dunque riesce ad imbattersi in Fanny, ma viene subito sorpreso da Judith che, resa folle dalla sofferenza e dall'odio che l'ha di fatto condotta a compiere quei crimini, assale i due poliziotti. Inizialmente neutralizzati, Judith intima poi a Fanny di uccidere Niemans, ma lei si rifiuta, ed invece le punta la pistola contro. Allo stesso tempo, Kerkerian riesce a sparare a Judith, ma colpisce Fanny alla spalla, provocando cos\u00ed una valanga. Judith viene spazzata via dalla coltre di neve mentre tutti gli altri ne vengono seppelliti, fino a quando vengono salvati da una squadra di soccorso con i cani da ricerca.\nProduzione.\nDel cast fanno parte Jean Reno, Vincent Cassel, Nadia Far\u00e8s e, in due brevi cammei, Dominique Sanda e Jean-Pierre Cassel.\nSequel.\nIl film ha avuto un seguito nel 2004 con \"I fiumi di porpora 2 - Gli angeli dell'Apocalisse\" di Olivier Dahan."}
{"id": "1224128", "revid": "228587", "url": "https://it.wikipedia.org/wiki?curid=1224128", "title": "Memorial", "text": ""}
{"id": "1224129", "revid": "124123", "url": "https://it.wikipedia.org/wiki?curid=1224129", "title": "Neisser Bent", "text": "Specializzato nel dorso ha vinto la medaglia di bronzo nei 100\u00a0m dorso alle Olimpiadi di ."}
{"id": "1224131", "revid": "124590244", "url": "https://it.wikipedia.org/wiki?curid=1224131", "title": "Nuova Svevia", "text": "La Nuova Svevia (\"Neuschwabenland\" in tedesco) \u00e8 una zona dell'Antartide con una superficie di 600\u00a0000\u00a0km\u00b2 compresa tra le longitudini 20\u00b0\u00a0E e 10\u00b0\u00a0O (situata nella Terra della Regina Maud, rivendicata dalla Norvegia), che fu rivendicata dalla Germania nazista dal 19 gennaio 1939 all'8 maggio 1945.\nIl contesto.\nCome altri paesi, la Germania finanzi\u00f2 diverse spedizioni in Antartide a fine '800. La prima spedizione fu guidata dal professore di geologia Erich Dagobert von Drygalski nel 1901. La spedizione composta da 27 uomini dur\u00f2 pi\u00f9 di due anni, la loro nave \"Gau\u00df\", rimase bloccata per pi\u00f9 di 14 mesi nella banchisa. Agli studiosi, geografi, \u00e8 dovuta la scoperta della Terra di Guglielmo II, cos\u00ec denominata in onore dell'allora imperatore tedesco Guglielmo II.\nLa seconda spedizione ufficiale (1911-1912) fu guidata da Wilhelm Filchner. Fece studi per comprendere se l'Antartide fosse formata da un'unica terra. Con la sua nave, la \"Deutschland\", penetr\u00f2 nel Mare di Weddell, allora inesplorato.\nLa terza spedizione (1938-1939), guidata da Alfred Ritscher, fu organizzata col principale obiettivo di creare una zona per la caccia alle balene. All'epoca l'olio di balena era la principale materia prima per la fabbricazione della margarina e del sapone e la Germania, comprando 200\u00a0000\u00a0t/an dai norvegesi, era il secondo importatore mondiale.\nLa spedizione del 1938.\nIl 17 dicembre 1938 part\u00ec da Amburgo la nave \"Schwabenland\", con 57 persone a bordo (33 membri della spedizione e 24 dell'equipaggio della \"Schwabenland\"). Nel gennaio 1939 la nave arriv\u00f2 presso la costa dell'Antartide (4\u00b0 15\u00b4 O 69\u00b0 10\u00b4 S). Le settimane seguenti i due idrovolanti Dornier Do J della nave, il \"Passat\" e il \"Boreas\", effettuarono una quindicina di voli realizzando pi\u00f9 di 11.000 fotografie aeree. L'equipaggio install\u00f2 una base temporanea e fece sventolare tre bandiere naziste. Nel mese di febbraio la nave ripart\u00ec per la Germania. Dal nome della nave \"Schwabenland\" (Svevia) prese in seguito nome il territorio esplorato (Nuova Svevia, appunto).\nFurono pianificate altre due spedizioni per le estati del 1939-1940 e del 1940-1941, ma furono annullate a causa dell'inizio della Seconda guerra mondiale. La seconda spedizione avrebbe dovuto studiare la fattibilit\u00e0 della costruzione di una base navale, che probabilmente avrebbe dovuto servire per controllare una parte dell'Oceano Indiano e del Canale di Drake, tra gli oceani Atlantico e Pacifico.\nRiconoscimento internazionale.\nNessun paese riconobbe le rivendicazioni tedesche, essendo tra l'altro il Terzo Reich fuori dalla Societ\u00e0 delle Nazioni, e il Trattato Antartico del 1959 sospese tutte le rivendicazioni territoriali. Oggi i resti della base tedesca Neumayer sono situati sulla banchisa in prossimit\u00e0 di questa zona.\nCuriosit\u00e0.\nLa leggenda vuole che la spedizione tedesca in Nuova Svevia fosse stata organizzata dalle forze armate per scopi prettamente militari e di sviluppo delle armi. Secondo alcune fonti di tipo complottista, infatti, sotto il ghiaccio sarebbe nascosta la leggendaria Base 211, ove i tedeschi avrebbero tentato di costruire ipotetiche nuove armi e veicoli come il \"Vril\"; altre teorie, anch'esse prive di qualunque validit\u00e0 oggettiva, immaginano invece che questa base sarebbe stata il rifugio segreto di Adolf Hitler, dove egli stesso avrebbe fondato le basi per la costruzione di un futuro Quarto Reich, per poi ripartire alla conquista del mondo."}
{"id": "1224133", "revid": "729019", "url": "https://it.wikipedia.org/wiki?curid=1224133", "title": "Isola Birkenhauer", "text": "L'isola Birkenhauer (in inglese \"Birkenhauer Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 29' sud e ad una longitudine di 110\u00b037' est l'isola \u00e8 quasi completamente libera dai ghiacci e si trova poco pi\u00f9 a sud dell'isola Boffa. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN al reverendo Henry F. Birkenhauer, sismologo e membro del \"team\" della stazione Wilkes del 1958."}
{"id": "1224137", "revid": "287204", "url": "https://it.wikipedia.org/wiki?curid=1224137", "title": "Martin Lopez-Zubero", "text": ""}
{"id": "1224139", "revid": "438678", "url": "https://it.wikipedia.org/wiki?curid=1224139", "title": "Tot\u00f2 contro i quattro", "text": "Tot\u00f2 contro i quattro \u00e8 un film comico italiano del 1963 diretto da Steno con Tot\u00f2, Aldo Fabrizi, Nino Taranto, Erminio Macario e Peppino de Filippo\nTrama.\nRoma, la giornata dell'integerrimo commissario Antonio Saracino inizia male: la sua automobile nuova \u00e8 stata rubata nella notte. Il commissario, avvisato del fatto che una scatola di medicinali che aveva ordinato dall'estero \u00e8 stata fermata alla dogana, si reca dall'ispettore di dogana Mastrillo. Questi si mostra intransigente con il commissario e non gli permette di avere un trattamento di favore. In seguito il commissario si reca in un negozio di abbigliamento intimo femminile per procurare a s\u00e9 e al brigadiere Di Sabato i travestimenti per un altro caso. Con sua sorpresa, scopre che il negozio, pur essendo intestato a una donna, \u00e8 gestito dallo stesso ispettore Mastrillo che utilizza questo illecito sistema per aggirare l'incompatibilit\u00e0 tra il suo ruolo pubblico e la propriet\u00e0 del negozio. Quindi Mastrillo confessa al commissario di essere riuscito a truffare all'amministrazione doganale oltre un miliardo di lire, e propone al commissario di entrare anche lui nel giro. Quest'ultimo per\u00f2, dopo aver finto un interesse nell'affare, gli rivela di aver registrato l'intera conversazione tramite un microfono nascosto e lo fa arrestare.\nIl cavalier Alfredo Fiore, in base alla testimonianza del suo pappagallo, sostiene che sua moglie lo tradisca con un veterinario, il dottor Cavallo, e vuole che la polizia indaghi: il commissario per\u00f2 lo manda via in malo modo. Ben presto, per\u00f2, il cavaliere torna denunciando un tentativo di avvelenamento: anche stavolta il commissario lo fa allontanare.\nIl colonnello La Mazza, sedicente investigatore privato, rivela al commissario di aver scoperto che in una villa isolata entrano ogni giorno molte ragazze, senza pi\u00f9 uscirne. Fingendosi imbianchini, i due riescono a entrare, scoprendo che si stanno girando delle scene horror di un fotoromanzo. A completare il quadro, arrivano gli infermieri di un manicomio che portano via La Mazza, che in realt\u00e0 \u00e8 un pazzo scappato dalla casa di cura.\nL'ultimo caso \u00e8 quello del commendator Lancetti, ricattato da un uomo misterioso. Il commissario, sospettando fin da subito che il commendatore nasconda qualcosa di ben pi\u00f9 grave, consiglia al commendatore di fingere di accettare il ricatto e di recarsi a Villa Borghese, luogo concordato per la consegna. Qui il commissario, travestito da prostituta, scopre che il ricattatore \u00e8 il cognato del commendatore, ma scopre anche che il ricattato \u00e8 un falsario in quanto ha portato con s\u00e9 banconote false, e quindi arresta entrambi.\nDopo l'arresto dei due, un agente di polizia viene ad avvertire il commissario che la sua auto \u00e8 stata ritrovata. La vettura era stata rubata da una banda di ladri che un prete, don Amilcare, cerca di redimere da un lato e di proteggere dal commissario dall'altro. Il prete \u00e8 nell'automobile del poliziotto con uno dei ladri, detto Pecorino, e la sta riportando al proprietario. Inizialmente il commissario crede che don Amilcare sia complice dei ladri, ma quando questo gli consegna l'automobile si convince della sua innocenza. Pecorino, nel frattempo, dopo aver promesso al sacerdote di smettere di rubare, \u00e8 andato via. Incontra per\u00f2 alcuni amici, che lo convincono a tentare un ultimo colpo. Trovano l'automobile del commissario e qui scoprono che dentro ci sono don Amilcare e il commissario Saracino, ancora travestito da donna, che in quel momento accusa un lieve malore e il prete decide di portarlo da un medico. Erroneamente convinto che don Amilcare abbia ceduto alle debolezze del gentil sesso, Pecorino decide di rimangiarsi la promessa fatta al prete e continuer\u00e0 la sua carriera di ladruncolo."}
{"id": "1224141", "revid": "51323", "url": "https://it.wikipedia.org/wiki?curid=1224141", "title": "Tot\u00f2 contro i 4", "text": ""}
{"id": "1224143", "revid": "28592", "url": "https://it.wikipedia.org/wiki?curid=1224143", "title": "Tallero di Basilea", "text": "Il tallero (ted. \"Thaler\" o Taler) fu la moneta del cantone svizzero di Basilea fino al 1798. Era suddiviso in 30 \"Batzen\", ognuno di 4 \"Kreuzer\" o 8 \"Rappen\". Talleri erano coniati sia della citt\u00e0 che dal vescovo di Basilea. Fu sostituito nel 1798 durante la Repubblica elvetica dal Franco. Dopo il 1803, quando il diritto di coniazione torn\u00f2 ai cantoni, la moneta di maggior taglio di Basilea fu quella da 5 Batzen.\nMonete.\nI primi talleri furono coniati tra il 1542 ed il 1552 dalla citt\u00e0 di Basilea accanto a monete da 1/2 tallero emesse tra il 1542 ed il 1548. Nel XVII e nel XVIII secolo la citt\u00e0 emise monete da 1/4, 1/2, 1 e 2 talleri; ci fu anche un'emissione di 1/3 di tallero solo nel 1764 e nel 1766. Alla fine del XVIII secolo Basilea emise monete in biglione da 1/2, 1 e 3 Batzen, monete d'argento da 1/6, 1/3, 1/2 and 1 tallero, e d'oro da 1 \"Duplone\" e da 1 e da 2 \"Gulden\".\nIl \"Bistum\" (vescovato) di Basilea emise talleri d'argento per la prima volta nel 1596. Il vescovo Wilhelm Rinck von Baldenstein (1608-1628) emise dei 1/4 di talleri nel 1623, 1/2 talleri nel 1625 monete da 1 tallero nel 1624 e nel 1625. Il vescovo Johann Konrad II (1705-1737) emise dei 1/4 di tallero nel 1717 e monete da 1 tallero nel 1716. Queste sono state le ultime monete con questa denominazione emesse dai vescovi di Basilea che comunque emisero monete di biglione da 1/2 ed un Batzen e monete d'argento da 12 e 24 Kreuzer (3 e 6 Batzen)."}
{"id": "1224146", "revid": "729019", "url": "https://it.wikipedia.org/wiki?curid=1224146", "title": "Isola Boffa", "text": "L'isola Boffa (in inglese \"Boffa Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 28' sud e ad una longitudine di 110\u00b037' est l'isola \u00e8 lunga poco pi\u00f9 di un chilometro e mezzo e si trova a pochi chilometri dalla penisola Browning, tra l'isola Bosner e l'isola Birkenhauer. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a W. C. Boffa, membro dello Strategic Air Command che ha supervisionato la costruzione di numerosi osservatori astronomici nella zona nel gennaio del 1948."}
{"id": "1224147", "revid": "339392", "url": "https://it.wikipedia.org/wiki?curid=1224147", "title": "Frog Splash", "text": ""}
{"id": "1224151", "revid": "1592097", "url": "https://it.wikipedia.org/wiki?curid=1224151", "title": "Martin L\u00f3pez-Zubero", "text": ""}
{"id": "1224152", "revid": "149485", "url": "https://it.wikipedia.org/wiki?curid=1224152", "title": "Mart\u00edn L\u00f3pez-Zubero", "text": "Specializzato nel dorso ha vinto la medaglia d'oro nei 200\u00a0m dorso ai Giochi olimpici di Barcellona 1992.\nMart\u00edn \u00e8 il fratello cadetto di David L\u00f3pez-Zubero che ha vinto la medaglia di bronzo nei 100\u00a0m farfalla ai Giochi olimpici di Mosca 1980."}
{"id": "1224157", "revid": "729019", "url": "https://it.wikipedia.org/wiki?curid=1224157", "title": "Isola Borrello", "text": "L'isola Borrello (in inglese \"Borrello Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 19' sud e ad una longitudine di 110\u00b022' est, l'isola si trova poco pi\u00f9 ad ovest dell'isola Hollin. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a Sebastian R. Borrello, geomagnetista del \"team\" della stazione Wilkes del 1958."}
{"id": "1224164", "revid": "1558436", "url": "https://it.wikipedia.org/wiki?curid=1224164", "title": "Messio Febo Severo", "text": "Biografia.\nRomano d'origine, Severo fu discepolo del filosofo platonico Proclo presso la sua scuola ad Alessandria d'Egitto; dello stesso circolo pagano di discepoli facevano parte Pamprepio (ispiratore della rivolta di Illo), Marcellino (comandante militare semi-indipendente in Illiria), Antemio (console e imperatore d'Occidente) e Puseo (Prefetto del pretorio in Oriente e console).\nNel 467/469 ritorn\u00f2 a Roma, dove, per volere dell'imperatore Antemio, suo condiscepolo, venne eletto console per il 470, \"praefectus urbi\" e \"patricius\". Secondo Damascio, Severo e Antemio avevano un piano segreto per restaurare il culto pagano."}
{"id": "1224172", "revid": "1386850", "url": "https://it.wikipedia.org/wiki?curid=1224172", "title": "Sex and the City (romanzo)", "text": "Sex and the City \u00e8 un libro scritto da Candace Bushnell nel 1997 e pubblicato in Italia da Arnoldo Mondadori Editore nel 2001. Il romanzo \u00e8 basato sulla vita dell'autrice ed \u00e8 indirizzato chiaramente ad un pubblico di giovani donne.\nNel 1998 ne \u00e8 stata tratta una serie televisiva con lo stesso titolo, creata da Darren Star e prodotta dalla HBO con protagonista Sarah Jessica Parker, che ebbe molto successo e dur\u00f2 fino al 2004.\nTrama.\nIl libro prende il titolo dalla rubrica settimanale che la Bushnell cominci\u00f2 a scrivere nel 1994 per il \"New York Observer\". Il romanzo ebbe molto successo, e nel 1999 e nel 2000 l'autrice pubblic\u00f2 due seguiti.\nVi sono alcune differenze rispetto alla serie TV:\nInoltre le tre amiche della protagonista non hanno tutto lo spazio che hanno nel telefilm: nel libro \u00e8 dato molto pi\u00f9 spazio a Stanford e ad altre amiche, che compaiono a volte nello show televisivo."}
{"id": "1224173", "revid": "767487", "url": "https://it.wikipedia.org/wiki?curid=1224173", "title": "Sette a Tebe", "text": "Sette a Tebe \u00e8 un film del 1964, diretto da Luigi Vanzi con lo pseudonimo Roy Ferguson.\nTrama.\nLo spartano Alcisso, su ordine di Fillida, uccide il padre e la sorella di Diomede. Quest'ultimo, meditando la vendetta, riesce a organizzare la rivolta con altri sei cittadini tebani unendosi al popolo spartano contrario alla dittatura di Leonida, che viene sconfitto. Diomede per\u00f2 viene fatto prigioniero, accorgendosi che i tebani non solo hanno cambiato governo (il nuovo capo \u00e8 Ippolito) ma si sono alleati con gli stessi spartani. Riunito un imponente esercito, Diomede combatte Sparta riuscendo a vincere e imponendo la resa anche ai disonesti governanti di Tebe. Alla fine Diomede si sposer\u00e0 con Doride, la figlia di Leonida: quest'ultima, innamoratasi di lui, era passata dalla sua parte.\nProduzione.\nIl film venne girato negli studi della Vides e gli esterni furono girati in Jugoslavia. Molti tra tecnici e attori, firmano con uno pseudonimo.\nDistribuzione.\nIl film ottenne il visto di censura n. 43.232 il 25 giugno 1964 con una lunghezza di 2.657 metri ed ebbe la prima proiezione pubblica sei mesi pi\u00f9 tardi, il 31 dicembre dello stesso anno. Venne rieditato nel 1972, ma in entrambe le distribuzioni ebbe scarso successo."}
{"id": "1224177", "revid": "124414122", "url": "https://it.wikipedia.org/wiki?curid=1224177", "title": "Isola Bosner", "text": "L'isola Bosner (in inglese \"Bosner Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 27' sud e ad una longitudine di 110\u00b036' est, l'isola, che si trova a sud dell'isola Boffa, \u00e8 lunga poco meno di un chilometro e dista poche centinaia di metri dalla penisola Browning. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a Paul Bosner, membro di una delle due squadre di ricognizione che hanno operato nell'area durante l'operazione Windmill del 1948."}
{"id": "1224187", "revid": "1566286", "url": "https://it.wikipedia.org/wiki?curid=1224187", "title": "Sonia Topazio", "text": "Dal 2004 \u00e8 capo ufficio stampa dell'Istituto Nazionale di Geofisica e Vulcanologia (INGV).\nCarriera.\nDurante gli anni ottanta pratica attivit\u00e0 sportiva, conquistando il podio in diverse gare nazionali \"juniores\" e in competizioni organizzate dall'Unione Italiana Sport per Tutti. Abbandonata la carriera sportiva a causa di problemi ai tendini si dedica al teatro e al cinema, esordendo a 19 anni nel ruolo di Nina Ciampa, nel \"Berretto a sonagli\" di Pirandello, messo in scena dalla compagnia Sicilia Teatro, per la regia di Mauro Bolognini.\nDopo aver recitato in diversi film e aver lavorato come modella nel 1996 partecipa su Rai 2 alla trasmissione \"Macao\" di Gianni Boncompagni. Nel 1997 inizia la carriera come conduttrice televisiva sulla rete locale laziale Telelazio, presentando \"Runners\", un programma sportivo sul podismo.\nNel 1999 recita nel film erotico \"Corti circuiti erotici Vol. 2\" di Tinto Brass, protagonista dell'episodio \"Benedetta trasgressione\", mentre nel luglio del 2000 \u00e8 la protagonista, insieme a Giovanna Casotto e a Gisy Scerman, del fotoromanzo \"Quattro bambole per una rapina\", realizzato dal disegnatore e illustratore Franco Saudelli e pubblicato sulla rivista erotica \"Blue\".\n\u00c8 scelta dalla rivista \"Playmen\" per il calendario 2000. Nel 2001 si laurea in Lettere e filosofia, con indirizzo Cinema e spettacolo all'Universit\u00e0 degli Studi di Roma \"La Sapienza\". Alcuni mesi dopo la laurea inizia a lavorare per l'INGV (Istituto Nazionale di Geofisica e Vulcanologia), pur continuando brevemente la carriera di attrice, con la partecipazione a un film TV. Sempre nel 2001 posa per l'edizione italiana di Playboy in un servizio pubblicato nel numero di dicembre 2001. La rivista erotica Blue le dedica la copertina del numero di agosto 2003, con una foto ancora di Saudelli.\nNel 2004 diviene capo del neonato ufficio stampa dell'Istituto. In veste di giornalista pubblicista, iscritta all'albo dei giornalisti del Lazio, all'Unione dei giornalisti scientifici italiani e all'European Union of Science Journalists' Associations scrive per diversi quotidiani e riviste, tra cui \"Il Messaggero\", ed \u00e8 autrice del libro \"Il taglio nell'anima\", edito nel 2005, con prefazione di Dario Argento, i cui diritti cinematografici sono stati acquistati dalla \"Blu Cinematografica\", e sulla base del quale scrive un trattamento con il critico cinematografico Tatti Sanguineti. Con il geologo e giornalista Franco Foresta Martin ha curato l'\"Agenda della Terra\", edita da Aliberti editore nel 2008.\n\u00c8 direttore responsabile della rivista on line \"Conosco Imparo Prevengo\". Ha condotto per l'emittente satellitare UnoSat \"I quattro elementi\", un programma scientifico divulgativo.\nControversie.\n Quando il giornalista le chiede di fare il nome del politico, la Topazio risponde \u00abSi dice il peccato, non il peccatore. Facciamo cos\u00ec, ti dico il suo nome se tu mi dici i nomi dei precari che insistono ancora con questa storia.\u00bb. Il clamore mediatico generato dalla diffusione dell'intervista, interpretata da alcuni come un attacco alla competenza dei dipendenti dell'INGV e dei giornalisti scientifici, e riportata dai media come una ammissione di colpevolezza, costringe la Topazio a ribadire in successive interviste:"}
{"id": "1224197", "revid": "124123", "url": "https://it.wikipedia.org/wiki?curid=1224197", "title": "Emanuele Merisi", "text": "Carriera.\nSpecializzato nel dorso ha vinto la medaglia di bronzo nei 200\u00a0m dorso ai Giochi olimpici di Atlanta 1996.\nCon il tempo di 1'57\"70 ha detenuto il record italiano dei 200\u00a0m dorso per circa 13 anni e nel 1996 la sua \u00e8 stata la miglior prestazione mondiale dell'anno.\nPalmar\u00e8s.\n\"nota: questa lista \u00e8 incompleta\"\nCampionati italiani.\n58 titoli individuali e 11 in staffette, cos\u00ec ripartiti:\n\"nd= non disputati\""}
{"id": "1224198", "revid": "599013", "url": "https://it.wikipedia.org/wiki?curid=1224198", "title": "Fred Jones (cestista)", "text": "Carriera.\nViene selezionato al draft NBA 2002 come 14\u00aa scelta dagli Indiana Pacers.\nAd Indianapolis rimane fino al 2006, quando si trasferisce in Canada, nei Toronto Raptors, ma a met\u00e0 stagione passa ai Trail Blazers. Disputa la successiva stagione agonistica nella NBA con i New York Knicks. Nell'estate diventa free-agent e non trova un contratto fino quasi alla fine dell'anno solare: viene infatti firmato il 28 dicembre 2008 dai Los Angeles Clippers. Viene per\u00f2 tagliato gi\u00e0 il 5 gennaio 2009, dopo sole cinque partite giocate. L'8 gennaio i Clippers gli offrono un contratto di dieci giorni, poi rinnovato, e il 29 gennaio estendono l'accordo fino al termine della stagione.\nCaratteristiche tecniche.\nGuardia di , nel 2004 ha vinto lo NBA Slam Dunk Contest, la gara delle schiacciate, durante l'All Star Weekend.\nPremi e riconoscimenti.\nNBA Slam Dunk Contest (2004)."}
{"id": "1224200", "revid": "1083791", "url": "https://it.wikipedia.org/wiki?curid=1224200", "title": "Hanuman Chalisa", "text": "L'Hanuman Chalisa (Hindi: \u0939\u0928\u0941\u092e\u093e\u0928 \u091a\u093e\u0932\u0940\u0938\u093e) \u00e8 un'invocazione al deva Hanuman, il fedele compagno di R\u0101ma. Si tratta di un poema in hindi, tratto da un'opera di Tulsidas. \u00c8 uno dei pi\u00f9 famosi brani di letteratura indiana ed una delle preghiere pi\u00f9 popolari, recitata da milioni di fedeli induisti almeno una volta alla settimana.\nIl Poema.\nSi riporta sotto il testo tradotto in italiano dell'Hanuman Chalisa con (in grassetto) la traslitterazione dal sanscrito.\nSHRI GURU CHARAN SAROJ RAJ\nM'inchino ai piedi del Guru Divino,\nNIJ MANE MUKURE SUDHAR\nLa polvere dei Suoi piedi pulir\u00e0 lo specchio della mia mente.\nVARNAO RAGHUVAR VIMAL JASU\nOra descriver\u00f2 la pura gioia di Shri Rama (Shri Raghuvar)\nJO DAYAKU PHAL CHAR\nche gli conferisce tutti i quattro doni Dharma (Virtuosit\u00e0), Artha (Salute), Kama (Desiderio), e Moksha (Liberazione, Salvezza).\nBUDHI HIN TANU JANIKE\nRendendomi conto dei limiti della mente,\nSUMIRAU PAVAN KUMAR\nricordo il Figlio del Dio del Vento.\nBAL BUDHI VIDYA DEHU MOHE\nPrego Shri Hanumana di concedermi forza, saggezza e conoscenza\nHARAHU KALESA VIKAR\ne di purificarmi di tutte le mie sofferenze e impurit\u00e0.\nJAI HANUMAN GYAN GUN SAGAR\nJai Shri Hanumana che sei un Oceano di conoscenza e virt\u00f9 che fluiscono dalla conoscenza del Supremo,\nJAI KAPIS TIHUN LOK UJAGAR\nJai Shri Hanumana (Shri Kapisa) Re delle scimmie che illumin\u00f2 i Tre Mondi,\nRAM DOOT ATULIT BAL DHAMA\nMessaggero di Shri Rama di forza immisurabile,\nANJANI-PUTRA PAVAN SUT NAMA\nFiglio d'Avjani, Tu sei anche chiamato Figlio del Dio del Vento.\nMAHAVIR VIKRAM BAJRANGI\nGrande e Potente Guerriero con membra poderose come il Vajra (la mazza di Shri Indra),\nKUMATI NIVAR SUMATI KE SANGI\nTu rimuovi le tendenze del male e Sei amico dei propositi buoni e della saggezza,\nKANCHAN VARAN VIRAJ SUBESA\nOh Tu, dalla carnagione d'oro, ben vestito,\nKANAN KUNDAL KUNCHIT KESA\nche indossi orecchini, anelli e che hai capelli arruffati,\nHATH VAJRA AUR DHUVAJE VIRAJE\nTu tieni la roccia Vajra e la bandiera tra le Tue mani,\nKANDHE MOONJ JANEHU SAJAI\nTu indossi lo janeoo di Moonj (il Sacro Filo), che adorna le Tue spalle,\nSANKAR SUVAN KESRI NANDAN\nTu sei il Figlio incarnato del Signore Shiva (Sankar). Tu sei il Figlio di Kesari,\nTEJ PRATAP MAHA JAG VANDAN\nOh pieno di valore e splendore, Tu Sei immensamente venerato dai popoli di tutto il mondo.\nVIDYAVAN GUNI ATI CHATUR\nTu sei altamente Istruito, Virtuoso e Sagace,\nRAM KAJ KARIBE KO AATUR\nTu Sei sempre ansioso di compiere il Volere di Shri Rama,\nPRABU CHARITRA SUNIBE KO RASIYA\nTu riveli, ascoltando le antiche storie del Signore,\nRAM LAKHAN SITA MAN BASIYA\nla Santificazione nel Tuo cuore di Shri Rama, Shri Sita e Shri Laxmana.\nSUKSHMA ROOP DHARI SIYAHI DIKHAVA\nTu apparisti a Shri Sita in Forma minuscola,\nVIKAT ROOP DHARI LANKA JARAVA\nAssumendo una Forma colossale bruciasti la citt\u00e0 di Lanka.\nBHIMA ROOP DHARI ASUR SANGHARE\nAssumendo una Forma colossale per distruggere gli asuras,\nRAMACHANDRA KE KAJ SANVARE\nservisti la causa del Signore Ramchandra (Shri Rama).\nLAYE SANJIVAN LAKHAN JIYAYE\nTu portasti i sanjivani che rianimarono Shri Laxmana,\nSHRI RAGHUVIR HARASHI UR LAYE\nShri Rama (Shri Raghuvir) allora Ti abbracci\u00f2 pieno di gioia,\nRAGHUPATI KINHI BAHUT BADAI\nShri Raghupati (Shri Rama) preg\u00f2 Te profondamente,\nTUM MAM PRIYE BHARAT-HI SAM BHAI\nEgli disse: Tu mi Sei caro quanto Baharat,\nSAHAS BADAN TUMHARO YASH GAAVE\nSeshnag, il serpente dalle mille facce, canta inni in Tua preghiera.\nUS KAHI SHRIPATI KANTH LAGAAVE\nIl Dio della Lakshmi (Shri Rama \u2013 Shri Pati) dice questo stringendoti al Suo cuore.\nSANKADIK BRAHMADI MUNEESA\nQuando profeti come Sanka, perfino il saggio come il Signore Brama,\nNARAD SARAD SAHIT AHEESA\nNarada, la Dea Saraswati e Ahisha (colui di immisurabili dimensioni)\nYAM KUBER DIGPAL JAHAN TE\nYama (il Signore della Morte), Kuber (il Signore della Salute), Digpals (i guardiani di tutte le direzioni)\nKAVI KOVID KAHI SAKE KAHAN TE\nhanno tutti fallito nel cantare pienamente la Tua Gloria. Come possono quindi i poeti dare un'adeguata espressione della Tua Eccellenza ?\nTUM UPKAR SUGREEVAHIN KEENHA\nTu aiutasti Sugriv e lo portasti dal Signore Rama\nRAM MILAYE RAJPAD DEENHA\ncos\u00ec Egli riottenne il Suo Regno Perduto.\nTUMHARO MANTRA VIBHEESHAN MANA\nVibishan ascolt\u00f2 il Tuo annuncio e divenne il Re di Lanka,\nLANKESHWAR BHAYE SUB JAG JANA\nTutto il mondo lo sa.\nYUG SAHASTRA JOJAN PAR BHANU\nIl sole \u00e8 12.000 yojans lontano,\nLEELYO TAHI MADHUR PHAL JANU\nTu lo scambiasti per un dolce frutto e provasti ad inghiottirlo.\nPRABHU MUDRIKA MELI MUKH MAHEE JALADHI LANGHI GAYE ACHRAJ NAHEE\nNessuna meraviglia che mettendoti gli anelli di Shri Rama in bocca Tu saltasti il mare.\nDURGAAM KAJ JAGAT KE JETE SUGAM ANUGRAHA TUMHRE TETE\nCon la Tua Grazia tutti i compiti difficili del mondo sono resi facili.\nRAM DWARE TUM RAKHVARE,\nTu guardi l'Uscio del Signore Rama,\nHOAT NA AGYA BINU PAISARE\nnessuno pu\u00f2 entrare nella Sua Dimora senza il Tuo permesso e la Tua Grazia.\nSUB SUKH LAHAI TUMHARI SARNA\nTutta la felicit\u00e0 giace nel trovare rifugio ai Tuoi Piedi,\nTUM RAKSHAK KAHU KO DAR NA\nquando Tu sei il Protettore, perch\u00e9 uno dovrebbe aver paura ?\nAAPAN TEJ SAMHARO AAPAI\nSolo Tu puoi controllare il Grande Potere che possiedi,\nTEENHON LOK HANK TE KANPAI\nTutti i Tre Mondi tremano alla Tua chiamata.\nBHOOT PISACH NIKAT NAHIN AAVAI\nGli spiriti del male (Bhoot) non osano avvicinarsi\nMAHAVIR JAB NAAM SUNAVAI\nad uno che recita il Tuo Nome, o Mahaver.\nNASE ROG HARAI SAB PEERA\nMalattia e dolore sono distrutti dalla ripetizione costante\nJAPAT NIRANTAR HANUMANT BEERA\ndel Nome del Valoroso Shri Hanumana.\nSANKAT SE HANUMAN CHUDAVAI MAN KARAM VACHAN DYAN JO LAVAI\nShri Hanumana libera una persona della miseria se egli medita su di Lui col pensiero, la parola e l'azione.\nSUB PAR RAM TAPASVEE RAJA\nIl Signore Rama \u00e8 il Signore dell'Universo e anche il Signore di Shri Hanumana,\nTIN KE KAJ SAKAL TUM SAJA\nTu porti a compimento tutte le Sue imprese.\nAUR MANORATH JO KOI LAVAI\nSe qualcuno Ti avvicina con qualche desiderio in mente, Tu esaudisci il desiderio,\nSOHI AMIT JEEVAN PHAL PAVAI\nTu metterai al sicuro per quella persona anche gli illimitati frutti della vita.\nCHARON YUG PARTAP TUMHARA\nLa Tua abbagliante Gloria viaggia in tutti i tempi e in tutte le direzioni,\nHAI PERSIDH JAGAT UJIYARA\nTutto il mondo conosce il benigno potere di Shri Hanumana.\nSADHU SANT KE TUM RAKHWARE\nTu Sei il Potere del Bene e della Saggezza,\nASUR NIKANDAN RAM DULHARE\nTu Sei il Distruttore degli asuras, Tu sei l'angelo caro a Shri Rama.\nASHTA SIDHI NAV NIDHI KE DHATA US VAR DEEN JANKI MATA\nLa Divina Madre (Shri Janaki - Shri Sita) ti confer\u00ec il vantaggio di essere il Dispensatore dei Siddhis\n(i Poteri Yogici) e dei Nove tipi di Salute.\nRAM RASAYAN TUMHARE PASA\nTu possiedi l'Elisir Divino del Nome di Shri Rama,\nSADA RAHO RAGHUPATI KE DASA\nTu Sei sempre il Servo del Signore Rama (Shri Raghupati).\nTUMHARE BHAJAN RAM KO PAVAI\nCon gli inni cantati in Tua preghiera si raggiunge l'unione con Shri Rama,\nJANAM JANAM KE DUKH BISRAVAI\nla gente \u00e8 liberata dai dispiaceri di molte vite, ascoltando la Tua Gloria.\nANTH KAAL RAGHUVIR PUR JAYEE\nUna persona cos\u00ec alla fine, entra nella Divina Dimora di Shri Rama (il Piano della Consapevolezza di Dio) dopo la morte,\nJAHAN JANAM HARI-BAKHT KAHAYEE\nRinato egli diventa un devoto di Dio.\nAUR DEVTA CHIT NA DHAREHI\nI Tuoi devoti non hanno bisogno di ricordare nessun'altra Deit\u00e0.\nHANUMANTH SE HI SARVE SUKH KAREHI\nTutta la felicit\u00e0 \u00e8 assicurata dal Signore Shri Hanumana.\nSANKAT KATE MITE SAB PEERA JO SUMIRAI HANUMAT BALBEERA\nChi ricorda Shri Hanuman, il Coraggioso, \u00e8 liberato da tutte le difficolt\u00e0 e dolori.\nJAI JAI JAI HANUMAN GOSAHIN\nJai, Jai, Jai Shri Hanuman, Tu Sei il Signore del mio intero S\u00e9.\nKRIPA KARAHU GURUDEV KI NYAHIN\nMi arrendo completamente a Te. Inondami della Tua Grazia come il Guru Divino.\nJO SAT BAR PATH KARE KOHI CHUTEHI BANDHI MAHA SUKH HOHI\nChi recita 100 volte questo \u201cChalisa\u201d sar\u00e0 liberato dalle difficolt\u00e0 e raggiunger\u00e0 gran gioia.\nJO YAH PADHE HANUMAN CHALISA\nChi recita il \u201cChalisa\u201d in preghiera di Shri Hanuman diventer\u00e0 un Siddhi Purush,\nHOYE SIDDHI SAKHI GAUREESA\ncos\u00ec evidentemente testimone come non meno di Shri Shiva.\nTULSIDAS SADA HARI CHERA\nTulsidas \u00e8 sempre il Servo del Signore e perpetuamente prega:\nKEEJAI NATH HRDAYE MEIN DERA\n\u201cOh Signore, possa Tu, sempre risiedere nel mio cuore\u201d.\nL'Hanumana Chalisa si conclude con una fervente preghiera:\nPAVANTNAI SANKAR HARAN,\n\u201cOh figlio del dio del vento, liberami dalle miserie.\nMANGAL MURTI ROOP.\nRe dei devas, il pi\u00f9 auspichevole delle forme,\nRAM LAKHAN SITA SAHIT, HRDAYE BASAHU SUR BHOOP.\nti prego risiedi nel mio cuore con Shri Rama, Shri Sita e Shri Laxmana\u201d."}
{"id": "1224202", "revid": "729019", "url": "https://it.wikipedia.org/wiki?curid=1224202", "title": "Isola Bousquet", "text": "L'isola Bousquet (in inglese \"Bousquet Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 25' sud e ad una longitudine di 110\u00b041' est, l'isola \u00e8 lunga poco pi\u00f9 di mezzo chilometro e si trova immediatamente ad est dell'Isola Herring. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN ad Edward A. Bousquet, ufficiale della US Navy facente parte del \"team\" della stazione Wilkes del 1957."}
{"id": "1224214", "revid": "486946", "url": "https://it.wikipedia.org/wiki?curid=1224214", "title": "Ministeri della Repubblica Italiana", "text": ""}
{"id": "1224215", "revid": "22416", "url": "https://it.wikipedia.org/wiki?curid=1224215", "title": "Stazione di Alghero-Sant'Agostino", "text": ""}
{"id": "1224218", "revid": "1005847", "url": "https://it.wikipedia.org/wiki?curid=1224218", "title": "Ministeri del governo italiano soppressi o accorpati", "text": "Il seguente elenco riporta la lista dei vari Ministeri del Governo Italiano esistiti dall'unit\u00e0 d'Italia, nel 1861, sino a tempi recenti che sono stati soppressi per legge o accorpati ad altri dicasteri. In fondo la tabella dei dicasteri oggi attivi.\nMinistero dell'aeronautica.\nIstituito il 30 agosto 1925 dal Governo Mussolini, il Ministero dell'aeronautica si occupava dell'Aeronautica Militare. La sua sede si trovava a ridosso della Citt\u00e0 Universitaria e della Stazione Termini, nel Palazzo Aeronautica inaugurato nel 1931.\nIl Governo De Gasperi III, col decreto n\u00ba 17 del capo provvisorio dello stato del 4 febbraio 1947, ne dispose l'accorpamento insieme al Ministero della guerra e al Ministero della marina militare nel nuovo Ministero della difesa.\nMinistero dell'Africa Italiana.\nIstituito col Regio Decreto n. 431 dell'8 aprile 1937, dopo la nascita dell'Africa Orientale Italiana, dal Governo Mussolini assorbendo il Ministero delle colonie. Mantenne tale nome anche nella Repubblica. Venne soppresso con la legge n. 430 del 19 aprile 1953 dal Governo De Gasperi VII.\nMinistero dell'agricoltura.\nIstituito il 22 giugno 1916 per scorporo dal Ministero dell'agricoltura, dell'industria e del commercio, dal Governo Boselli. Viene soppresso il 5 luglio 1923 dal Governo Mussolini, per essere accorpato col Ministero del lavoro e della previdenza sociale, il Ministero dell'industria e del commercio e, appunto, il Ministero dell'agricoltura, nel nuovo Ministero dell'economia nazionale. Quest'ultimo verr\u00e0 soppresso il 12 settembre 1929 e trasformato in Ministero dell'agricoltura e delle foreste, sempre dal Governo Mussolini.\nMinistero dell'agricoltura, dell'industria e del commercio.\nStorico ministero presente sin dall'Unit\u00e0 d'Italia nel 1861 nel Governo Cavour. Viene soppresso per un brevissimo periodo - dal 26 dicembre 1877 al 30 giugno 1878 - dal Governo Depretis II e ricostituito dal successivo Governo Cairoli I. Il 22 giugno 1916 viene diviso in Ministero dell'agricoltura e Ministero dell'industria, del commercio e del lavoro, da parte del Governo Boselli per le necessit\u00e0 belliche connesse al primo conflitto mondiale. Durante il Governo Mussolini avvengono varie trasformazioni: il 5 luglio 1923 viene istituito il Ministero dell'economia nazionale, accorpando il Ministero del lavoro e della previdenza sociale, il Ministero dell'industria e del commercio e il Ministero dell'agricoltura; il 12 settembre 1929 il Ministero dell'economia nazionale verr\u00e0 soppresso e trasformato in Ministero dell'agricoltura e delle foreste; la parte afferente ai dicasteri dell'industria, del commercio e del lavoro verr\u00e0 accorpata al Ministero delle corporazioni gi\u00e0 istituito il 2 luglio 1926. Con la caduta del fascismo il Governo Badoglio I nel luglio 1943 sopprime il Ministero delle corporazioni e re-istituisce il Ministero del commercio e dell'industria, che nell'agosto 1943 vede modificata la denominazione in Ministero del commercio, dell'industria e del lavoro.\nMinistero dell'agricoltura e delle foreste.\nIstituito con il R.D. 27 settembre 1929, n. 1663, dal Governo Mussolini per la divisione delle attribuzioni del Ministero dell'economia nazionale, che furono ripartite tra il Ministero dell'agricoltura e delle foreste e il Ministero delle corporazioni. Fu soppresso nel 1993, per l'esito di un referendum che ne abrogava la legge d'istituzione: molte delle sue funzioni furono trasferite alle regioni, le rimanenti passarono all'attuale Ministero delle politiche agricole alimentari e forestali.\nMinistero dell'ambiente.\nDopo il conferimento dell'incarico di ministro senza portafoglio, avvenuto nel 1973 col governo Rumor IV, il ministero dell'ambiente viene istituito dalla legge n. 349 dell'8 luglio 1986. Modifica la denominazione in Ministero dell'ambiente e della tutela del territorio nel 2001 (governo Berlusconi II), in attuazione della legge Bassanini di cui al d.lgs. 300/1999; nel 2006 (governo Prodi II) muta ancora in Ministero dell'ambiente e della tutela del territorio e del mare.\nMinistero dell'ambiente e delle aree urbane.\nIl Ministero dell'ambiente e delle aree urbane, poi sostituito dal Ministero dell'ambiente e della tutela del territorio e del mare, ha visto al suo vertice dal 1\u00ba maggio 1993 Francesco Rutelli e sostituito, poich\u00e9 dimissionario, dopo soli tre giorni da Valdo Spini.\nMinistero dell'ambiente e della tutela del territorio e del mare.\nIl Ministero dell'ambiente e della tutela del territorio e del mare, noto con l'acronimo MATTM, \u00e8 stato l'organo del Governo Italiano preposto all'attuazione della politica ambientale. Il governo Draghi, in carica dal 13 febbraio 2021, lo ha ridenominato Ministero della transizione ecologica, attribuendo al dicastero anche competenze in materia energetica, precedentemente proprie del Ministero dello sviluppo economico.\nMinistero degli approvvigionamenti e consumi alimentari.\nIstituito il 22 maggio 1918, viene soppresso il 23 giugno 1919, sempre dal Governo Orlando, per le necessit\u00e0 connesse con la prima guerra mondiale e il dopoguerra.\nMinistero delle armi e munizioni.\nIstituito il 16 giugno 1917 dal Governo Boselli per le necessit\u00e0 della prima guerra mondiale. Venne soppresso il 15 settembre 1918 dal successivo Governo Orlando, per essere assorbito dal neo costituito in pari data Ministero Armi e Trasporti, a sua volta soppresso il 24 novembre 1918, sempre dal medesimo governo.\nMinistero dell'assistenza militare e pensioni di guerra.\nIstituito il 1\u00ba novembre 1917 dal Governo Boselli per le necessit\u00e0 della prima guerra mondiale. Venne soppresso il 25 settembre 1919 dal Governo Nitti I.\nMinistero dell'assistenza postbellica.\nIstituito nel 1945, soppresso nel 1947.\nMinistero per i beni culturali e ambientali.\nIstituito nel 1974 dal Governo Moro IV, dal 1998 col Governo Prodi I prende il nome di Ministero per i beni e le attivit\u00e0 culturali. Viene confermato dalla legge Bassanini. Assume poi la denominazione di Ministero dei beni e delle attivit\u00e0 culturali e del turismo.\nMinistero del bilancio e della programmazione economica.\nIstituito nel 1947 dal Governo De Gasperi III e soppresso nel 1996 dal Governo Prodi I, per accorpamento con il dicastero del Tesoro, con il nome di Ministero del Tesoro, del Bilancio e della Programmazione Economica. Per effetto della legge Bassanini, nel 2001 (governo Berlusconi II) \u00e8 accorpato con gli altri Ministeri economici per formare il Ministero dell'economia e delle finanze.\nMinistero delle colonie.\nIstituito il 6 luglio 1912 dal Governo Giolitti IV come ministero delle colonie. Col Regio Decreto n. 431 dell'8 aprile 1937 cambi\u00f2 nome in Ministero dell'Africa Italiana dal Governo Mussolini.\nMinistero del commercio con l'estero.\nAccorpato nel Ministero dello sviluppo economico.\nMinistero del commercio internazionale.\nIstituito come Ministero del commercio con l'estero, muta denominazione nel 2006 col Governo Prodi II. Dal 2008 viene accorpato nel Ministero dello sviluppo economico.\nMinistero delle comunicazioni.\nIstituito una prima volta nel 1924 dal Governo Mussolini in sostituzione del Ministero delle poste e telegrafi, con decreto luogotenenziale del 12 dicembre 1944, n. 413, il Governo Bonomi III ripart\u00ec il Ministero delle comunicazioni in due distinti dicasteri: Ministero dei trasporti e Ministero poste e telecomunicazioni. Il Ministero delle comunicazioni venne, poi, ricreato con la legge n. 249 del 31 luglio 1997, dal Governo Prodi I e soppresso nel 2008, quando a partire dal Governo Berlusconi IV, venne assorbito dal Ministero dello sviluppo economico.\nMinistero per il Coordinamento della Protezione Civile.\nOggi \"Dipartimento della Protezione Civile\", parte della Presidenza del Consiglio dei ministri.\nMinistero delle corporazioni.\nIstituito con RD 2 luglio 1926, n. 1131 dal Governo Mussolini, il 27 settembre 1929, con RD n. 1663, accorpa alcune funzioni del Ministero dell'economia nazionale, soppresso col R.D. 12 settembre 1929, n. 1661. In luogo del dicastero dell'economia nazionale nacque il Ministero dell'agricoltura e delle foreste, e le competenze afferenti al lavoro, commercio ed industria passarono al Ministero delle corporazioni. Con la caduta del Fascismo vennero soppressi vari istituti e denominazioni che lo ricordavano. Pertanto, con R.D. 9 agosto 1943, n. 718 la denominazione del Ministero delle corporazioni fu mutata, dal Governo Badoglio I, in quella di Ministero dell'industria, del commercio e del lavoro.\nAveva sede nel Palazzo Piacentini, in via Veneto, successivamente divenuto sede del Ministero dell'Industria (dal 2008 ristrutturato e ri-denominato in Ministero dello sviluppo economico).\nMinistero della cultura popolare.\nIstituito il 22 marzo 1937, dal Governo Mussolini, venne soppresso il 22 aprile 1944 dal Governo Badoglio II.\nMinistero dell'economia nazionale.\nIstituito nel 1922 dal Governo Mussolini accorpando il Ministero del lavoro e della previdenza sociale con il Ministero dell'Industria e del Commercio, soppresso successivamente con R.D. 27 settembre 1929, n. 1663, le sue attribuzioni furono ripartite tra il Ministero dell'agricoltura e delle foreste e il Ministero delle corporazioni, gi\u00e0 istituito nel 1926.\nMinistero dell'educazione nazionale.\nIstituito il 12 settembre 1929 dal Governo Mussolini, per modifica della denominazione del Ministero della pubblica istruzione, ritornata tale dopo la caduta del Governo Mussolini, con regio decreto del 29 maggio 1944, n. 142, da parte del Governo Badoglio II.\nMinistero delle finanze.\nStorico Ministero presente sin dall'Unit\u00e0 d'Italia nel 1861 col Governo Cavour, nel 2001 venne accorpato, per effetto della legge Bassanini, al Ministero dell'economia e delle finanze.\nMinistero di grazia e giustizia.\nStorico dicastero presente sin dal 1861, dall'Unit\u00e0 d'Italia, nel Governo Cavour, con la denominazione Ministero di grazia, giustizia e affari ecclesiastici. Nel 1862 col Governo Rattazzi I modifica lievemente la denominazione in Ministero di grazia, giustizia e culti. Nel 1920 col Governo Nitti II prende il nome di Ministero della giustizia e degli affari di culto. Dal 20 luglio 1932 prende il nome di Ministero di grazia e giustizia, per trasferimento della Direzione generale degli affari del culto, competente per i rapporti con le confessioni religiose al Ministero dell'interno, per prendere quello attuale di Ministero della giustizia, in ottemperanza alla legge Bassanini.\nMinistero della guerra.\nStorico ministero presente sin dall'Unit\u00e0 d'Italia dal 1861 nel Governo Cavour. Il Governo De Gasperi III col Decreto del Capo Provvisorio dello Stato 4 febbraio 1947, n. 17 ne dispose l'accorpamento insieme al Ministero dell'aeronautica e al Ministero della marina nel nuovo Ministero della difesa.\nMinistero dell'industria, del commercio e del lavoro.\nIstituito il 22 giugno 1916, dal 3 giugno 1920 prende il nome di Ministero dell'industria e del commercio, e la componente lavoro viene eretta nel Ministero del lavoro e della previdenza sociale. Entrambi il 5 luglio 1923 vengono soppressi per essere accorpati nel neo istituito Ministero dell'economia nazionale, che accorpa anche il Ministero dell'agricoltura. Il ministero dell'economia nazionale verr\u00e0 soppresso il 12 settembre 1929 e trasformato in Ministero dell'agricoltura e delle foreste, e la componente relativa a industria, commercio e lavoro accorpata al Ministero delle corporazioni, gi\u00e0 istituito nel 1926. Con il R.D. 9 agosto 1943, n. 718 il Ministero dell'industria, del commercio e del lavoro, viene ricostituito per modifica della denominazione del Ministero delle corporazioni in quella appunto di Ministero dell'industria, del commercio e del lavoro, dal Governo Badoglio I per via della politica di defascitizzazione dello Stato. Con D.Lgt. 21 giugno 1945, n. 377, sotto il Governo Parri, il dicastero venne ripartito in due distinti Ministeri e cio\u00e8 nel Ministero dell'industria e del commercio e nel Ministero del lavoro e della previdenza sociale. Con D.Lgt. 10 agosto 1945, n. 474 si \u00e8 provveduto a distribuire le attribuzioni fra i due citati Ministeri.\nMinistero dell'industria e dell'artigianato.\nOggi parte del Ministero dello sviluppo economico.\nMinistero delle infrastrutture.\nIstituito nel 2006 dal Governo Prodi II, per scorporo dal Ministero delle infrastrutture e dei trasporti, fino al 2008. In tale anno col Governo Berlusconi IV viene nuovamente riaccorpato al Ministero delle infrastrutture e dei trasporti, in ottemperanza alla finanziaria per il 2008.\nMinistero dell'Italia occupata.\nIstituito nel 1944, soppresso nel 1947.\nMinistero del lavoro e della previdenza sociale.\nIstituito il 3 giugno 1920 per scorporo dal Ministero dell'industria, del commercio e del lavoro, dal Governo Nitti II, viene accorpato il 5 luglio 1923 col Ministero dell'industria e del commercio e col Ministero dell'agricoltura nel Ministero dell'economia nazionale. Quest'ultimo il 12 settembre 1929 verr\u00e0 soppresso e diviso nuovamente in Ministero dell'agricoltura e delle foreste e Ministero delle corporazioni gi\u00e0 istituito dal 1926. Successivamente quest'ultimo prende il nome di Ministero dell'industria e del ommercio, la cui denominazione viene modificata con R.D. 9 agosto 1943, n. 718, in Ministero dell'industria, del commercio e del lavoro. Col decreto luogotenenziale del 21 giugno 1945, n. 377, il Ministero dell'industria, del commercio e del lavoro fu ripartito in Ministero dell'industria e del commercio e Ministero del lavoro e della previdenza sociale. Con la Riforma Bassanini del D. Lgs. n. 300/1999 attuata nel 2001 venne accorpato nel neo istituito Ministero del lavoro e delle politiche sociali, dal Governo Berlusconi II. Nel 2006 col Governo Prodi II, tuttavia viene ricostituito il Ministero del lavoro e della previdenza sociale, per scorporo del neo istituito Ministero della solidariet\u00e0 sociale. Entrambi vengono nuovamente soppressi con la Finanziaria per il 2008, Legge n. 244/2007, e accorpati nel Ministero del lavoro, della salute e delle politiche sociali, attuata dal Governo Berlusconi IV nel 2008.\nMinistero del lavoro, della salute e delle politiche sociali.\nIstituito dalla riforma Bassanini, con decorrenza dal 2001, viene in realt\u00e0 diviso in due dicasteri, prima che possa iniziare a operare, da parte del Governo Berlusconi II nel: Ministero della salute e nel Ministero del lavoro e delle politiche sociali. Con la legge n. 244/2007, il Governo Prodi II decide di re-istitutire il Ministero del lavoro, della salute e delle politiche sociali, a far data dalla legislatura successiva. Nel 2008, con la nuova legislatura il Governo Berlusconi IV attua tale norma e istituisce il Ministero del lavoro, della salute e delle politiche sociali, accorpando il Ministero del lavoro e della previdenza sociale, il Ministero della solidariet\u00e0 sociale e il Ministero della salute. Dopo poco pi\u00f9 di un anno il dicastero viene nuovamente diviso con la legge n. 179/2009 nelle due componenti: Ministero del lavoro e delle politiche sociali e Ministero della salute, sopprimendo il Ministero del lavoro, della salute e delle politiche sociali.\nMinistero dei lavori pubblici.\nStorico ministero presente sin dall'Unit\u00e0 d'Italia nel 1861 nel Governo Cavour. Nel 2001, per effetto della legge Bassanini, viene accorpato nel nuovo Ministero delle infrastrutture e dei trasporti, mentre una parte del dicastero venne trasferita al Ministero dell'ambiente e della tutela del territorio.\nMinistero della marina.\nStorico ministero presente sin dall'Unit\u00e0 d'Italia nel 1861 col Governo Cavour. Si occupava della Marina militare e di quella mercantile. Il Governo De Gasperi III col Decreto del Capo Provvisorio dello Stato 4 febbraio 1947, n. 17 ne dispose l'accorpamento insieme al Ministero della guerra e al Ministero dell'aeronautica nel nuovo Ministero della difesa.\nMinistero della marina mercantile.\nIstituito il 13 luglio 1946 con decreto del Capo Provvisorio dello Stato, dal Governo De Gasperi II, per cui \u00e8 nominato ministro Salvatore Aldisio; l'anno successivo viene dotato di una sua bandiera, ossia il tricolore italiano sormontato dall'emblema della marina mercantile. Con la legge n. 537 del 1993 viene accorpato dal Governo Ciampi al Ministero dei trasporti, che muta la denominazione in Ministero dei trasporti e della navigazione; questo, a sua volta, nel 2001 \u00e8 accorpato al Ministero delle infrastrutture e dei trasporti, per effetto della legge Bassanini. Durante il governo Prodi II, con decreto-legge, questo fu separato in Ministero delle infrastrutture e Ministero dei trasporti. Il governo Berlusconi IV \u00e8 poi intervenuto a riunirli nel precedente con altro decreto-legge.\nMinistero delle partecipazioni statali.\nIstituito il 22 dicembre 1956. Fu soppresso nel 1993, per l'esito di un referendum che ne abrogava la legge d'istituzione: le sue competenze passarono all'allora Ministero del tesoro, poi confluito nel Ministero dell'economia e delle finanze.\nMinistero delle poste e telegrafi.\nIstituito il 10 marzo 1889 dal Governo Crispi II. Il Governo Mussolini modific\u00f2 la denominazione del dicastero il 30 aprile 1924 in Ministero delle comunicazioni.\nMinistero delle poste e delle telecomunicazioni.\nIstituito con decreto luogotenenziale del 12 dicembre 1944, n. 413, per scissione del Ministero delle comunicazioni in due distinti dicasteri: 'Trasporti' e 'Poste e telecomunicazioni'. Il dicastero rimprende le competenze del vecchio Ministero delle poste e telegrafi, da cui nasceva il Ministero delle comunicazioni nel 1929. Il Ministero delle poste e delle telecomunicazioni rimane istituito fino agli anni novanta, quando parte delle competenze ministeriali vengono gestite autonomamente dalle \"Poste Italiane\" in qualit\u00e0 di societ\u00e0 per azioni, secondo la legge n. 71 del 29 gennaio 1994. In seguito alla liberalizzazione delle telecomunicazioni (con la legge n. 58 del 29 gennaio 1992) e la creazione della societ\u00e0 Telecom Italia S.p.A., due anni dopo, il Ministero viene riorganizzato, con l'istituzione dell\"'Autorit\u00e0 per le Garanzie nelle Comunicazioni\". Con la legge n. 249 del 31 luglio 1997 viene assunta la nuova denominazione di \"Ministero delle comunicazioni\". Dal 2008 viene accorpato al Ministero dello sviluppo economico.\nSotto il suo controllo era l'Escopost/Escoradio, il reparto di controllo delle emissioni radioelettriche (da non confondere con la Polizia Postale, che dipende dalla Polizia di Stato).\nMinistero della produzione bellica.\nIstituito il 6 febbraio 1943 dal Governo Mussolini per le necessit\u00e0 della seconda guerra mondiale. Viene soppresso il 27 gennaio 1944 dal Governo Badoglio I.\nMinistero della pubblica istruzione.\nStorico dicastero presente sin dall'Unit\u00e0 d'Italia del 1861 nel Governo Cavour. Dal 1929 col Governo Mussolini, al 1944 muta denominazione in Ministero dell'educazione nazionale. Nel 2001 viene accorpato col Ministero dell'universit\u00e0 e la ricerca per essere scisso nel 2006 col Governo Prodi II. Dal 2008 \u00e8 accorpato nuovamente nel Ministero dell'istruzione, dell'universit\u00e0 e della ricerca col Governo Berlusconi IV.\nMinistero della sanit\u00e0.\nIstituito nel 1958 per scorporo dal Ministero dell'interno, col Governo Fanfani II, dopo una prima soppressione nel 2001, in attuazione della legge Bassanini, venne re-istituito dal Governo Berlusconi II col nuovo nome di Ministero della salute. Accorpato per il periodo 8 maggio 2008 - 13 dicembre 2009 nel Ministero del lavoro, della salute e delle politiche sociali, il Ministero della salute viene re-istituito con la legge n. 179/2009, con la soppressione del predetto dicastero. Oramai pressoch\u00e9 svuotato di molte competenze per l'avvenuto trasferimento sin dagli anni settanta alle regioni, con la riforma del titolo V della parte II della Costituzione, mantiene un ruolo di rappresentanza a livello comunitario e internazionale (Organizzazione mondiale della sanit\u00e0, Unione europea) e coordinamento del Servizio sanitario nazionale gestito dalle Regioni.\nMinistero per gli scambi e le valute.\nIstituito nel 1935 con l'autarchia, aveva competenza in materia di cambi, pagamenti all'estero, valute, polizia valutaria, commercio con l'oro, rapporti economici all'estero, dogale e la vigilanza di alcuni istituti pubblici. Il ministero scomparve con la fine della guerra, trasferendo le proprie competenze al Ministero delle finanze e al Ministero dell'industria, del commercio e del lavoro.\nMinistero della solidariet\u00e0 sociale.\nIstituito come Ministero con portafoglio nel 2006 dal Governo Prodi II, dal 2008 \u00e8 accorpato nel Ministero del lavoro, della salute e delle politiche sociali.\nMinistero dello sviluppo e coesione territoriale.\nIstituito come Ministero con portafoglio nel 2005 dal Governo Berlusconi III, fu soppresso nel 2006 dal Governo Prodi II.\nMinistero per le terre liberate dal nemico.\nIstituito con Regio Decreto 19 gennaio 1919, n. 41 dal Governo Orlando, aveva sede a Treviso e sostituiva l\"Alto commissariato per i profughi di guerra\".\nAveva il compito di dirigere e coordinare le attivit\u00e0 di tutte le amministrazioni pubbliche dei territori annessi all'Italia dopo la prima guerra mondiale riguardo alla ricostruzione del sistema economico e produttivo. Inoltre gli viene assegnato il compito di provvedere alla soluzione del problema dei 630\u00a0000 profughi di guerra emigrati dalle aree coinvolte dal conflitto, fornendo loro assistenza economica e sistemazioni di fortuna presso padiglioni Docker. Questa attivit\u00e0, a partire dal 1\u00ba agosto 1920, \u00e8 stata affidata alle Congregazioni di carit\u00e0 e a istituzioni territoriali di beneficenza.\nSuccessivamente sar\u00e0 l'organo preposto al risarcimento dei danni di guerra subiti dai cittadini dei territori acquisiti e alla ricostruzione/riparazione delle opere pubbliche. Inoltre provveder\u00e0 al trasferimento e alla collocazione di impiegati e funzionari statali provenienti da altre parti d'Italia (o richiamati appositamente in servizio) presso i costituendi enti pubblici dei territori conquistati, afflitte da carenza di personale tecnico-amministrativo. Infine, dovr\u00e0 introdurre l'uso della lingua italiana nella stesura e nella redazione di tutti gli atti pubblici.\nMinistero del tesoro.\nIstituito nel 1877 dal Governo Depretis II, il Ministero del tesoro ha conosciuto alterne fortune: venne soppresso nel 1922 per tutto il Governo Mussolini; ricostituito nel 1944 venne soppresso per un brevissimo periodo nel 1947 per essere definitivamente accorpato nel 2001 nel Ministero dell'economia e delle finanze, in seguito alla legge Bassanini, dal Governo Berlusconi II.\nMinistero del tesoro, del bilancio e della programmazione economica.\nIstituito nel 1997 col Governo Prodi I per volont\u00e0 dell'allora ministro Carlo Azeglio Ciampi. Era il risultato della fusione tra i due dicasteri. Dal 2001 \u00e8 parte del Ministero dell'economia e delle finanze.\nMinistero dei trasporti.\nIstituito nel 1944 col decreto luogotenenziale del 12 dicembre 1944, n. 413, dal Governo Bonomi III dalla ripartizione del Ministero delle comunicazioni in due distinti dicasteri: Ministero dei trasporti e Ministero delle poste e telegrafi. Nel 1963 venne aggiunta la competenza sull'aviazione civile, con conseguente modifica del nome in Ministero dei trasporti e dell'aviazione civile, per perderla nel 1974 col Governo Moro IV. Nel 1996 il dicastero col Governo Prodi I accorpa le competenze della Marina mercantile e cambia denominazione in Ministero dei trasporti e della navigazione. Con la legge Bassanini viene accorpato nel Ministero delle infrastrutture e dei trasporti a partire dal Governo Berlusconi II del 2001. Nel 2006 venne momentaneamente ricostituito durante il Governo Prodi II, per essere nel 2008 col Governo Berlusconi IV nuovamente accorpato al predetto Ministero delle infrastrutture e dei trasporti.\nMinistero dei trasporti marittimi e ferroviari.\nIstituito il 22 giugno 1916 dal Governo Boselli per le necessit\u00e0 della prima guerra mondiale, venne soppresso il 21 marzo 1920 dal Governo Nitti I, e le competenze sono assorbite dal Ministero dell'industria, del commercio e del lavoro per le competenze sui trasporti marittimi, mentre la direzione delle ferrovie viene accorpata al Ministero dei lavori pubblici.\nMinistero del turismo e dello spettacolo.\nIstituito il 31 luglio 1959 dal Governo Segni II. Fu soppresso nel 1993, per l'esito di un referendum che ne abrogava la legge d'istituzione. Oggi le competenze appartengono in buona parte al Ministero per i beni e le attivit\u00e0 culturali.\nAveva anche competenze sullo sport passate prima al predetto Ministero per i beni e le attivit\u00e0 culturali, poi nel 2006 al Dipartimento dello sport della Presidenza del Consiglio per essere assorbite dalla stessa dal 2008 ove \u00e8 presente come Dipartimento per lo sviluppo e la competitivit\u00e0 del turismo. Dal maggio 2009 al novembre 2011 il Dipartimento \u00e8 stato retto non pi\u00f9 da un sottosegretario di Stato, bens\u00ec da un ministro senza portafoglio, pur sempre presso la Presidenza del Consiglio dei ministri."}
{"id": "1224222", "revid": "88740", "url": "https://it.wikipedia.org/wiki?curid=1224222", "title": "Frost", "text": ""}
{"id": "1224224", "revid": "12405", "url": "https://it.wikipedia.org/wiki?curid=1224224", "title": "Frost (Satyricon)", "text": ""}
{"id": "1224228", "revid": "94902", "url": "https://it.wikipedia.org/wiki?curid=1224228", "title": "Timothy Owens", "text": ""}
{"id": "1224229", "revid": "307923", "url": "https://it.wikipedia.org/wiki?curid=1224229", "title": "Park Tae Hwan", "text": ""}
{"id": "1224233", "revid": "108877929", "url": "https://it.wikipedia.org/wiki?curid=1224233", "title": "Monte Citoro", "text": "Il monte Citoro \u00e8 un monte che si trova alle spalle della citt\u00e0 di Amasra sul Mar Nero nell'attuale Turchia del nord.\nMitologia.\nIl Monte Citoro \u00e8 nominato dal poeta veronese Catullo in un suo carme che narra di una barca che fu costruita con il legno di bosso del Monte Citoro, dalla storica regione della Bitinia e che attraversando il Mar Nero, l'Egeo e l'Adriatico giunse fino alle quiete acque del Lago di Garda, dove, a Sirmione, il poeta possedeva una sua villa.\nNel VI libro delle \"Metamorfosi\" di Ovidio la dea Atena colpisce, con una spola di legno del Monte Citoro, Aracne che l'aveva sfidata."}
{"id": "1224236", "revid": "125950002", "url": "https://it.wikipedia.org/wiki?curid=1224236", "title": "Centrali elettriche in Italia", "text": "Lista delle centrali elettriche in Italia (di potenza maggiore di 5 MW)."}
{"id": "1224240", "revid": "339392", "url": "https://it.wikipedia.org/wiki?curid=1224240", "title": "Kip James", "text": ""}
{"id": "1224245", "revid": "1318658", "url": "https://it.wikipedia.org/wiki?curid=1224245", "title": "Porto di Salerno", "text": "Il porto di Salerno (in sigla SAL), situato nell'omonimo golfo del Mar Tirreno, \u00e8 un porto italiano. Iscritto nella I classe della II categoria dei porti marittimi, riveste un ruolo significativo per il sistema industriale e commerciale del centro-sud, nonch\u00e9 per la movimentazione di container e di autovetture.\nStoria.\nLa storia del porto \u00e8 strettamente legata alla storia della citt\u00e0: sebbene Salerno sia stata sempre dotata di uno scalo le prime notizie su una razionalizzazione portuale risalgono XIII secolo, quando Manfredi di Sicilia ne dispone l'ampliamento.\nNegli anni settanta Salerno ha di nuovo l'opportunit\u00e0 di avere un porto commerciale totalmente fruibile. Il nuovo scalo nasce tra le polemiche sull'ubicazione, ma restituisce alla citt\u00e0 quella porta verso il mare di cui era stata privata.\nOggi il \"porto di Salerno\" \u00e8 tornato ad essere il ponte che lega la citt\u00e0 al Mar Mediterraneo e al mondo intero e costituisce una delle realt\u00e0 produttive e pi\u00f9 dinamiche e importanti del Mezzogiorno.\nRiconoscimenti.\nA luglio 2010 a Lisbona il porto di Salerno \u00e8 nominato miglior porto europeo per movimentazione merci e passeggeri rispetto allo spazio disponibile. \nInoltre, la commissione europea ha espresso vivo apprezzamento per il grado di sicurezza dello scalo salernitano e lo ha selezionato, unico porto in Italia, per una conferenza continentale sulla sicurezza in ambito portuale, per presentare il proprio Port Security Plan. \nIl porto di Salerno \u00e8 stato anche scelto, con altre 13 autorit\u00e0 portuali italiane, per partecipare all'Expo di Shanghai 2010 con uno stand multimediale allestito da Assoporti, Associazione dei Porti Italiani.\nDa anni il porto partecipa con uno proprio spazio espositivo, al Cruise Shipping di Miami.\nNel 2013 \u00e8 stato inserito tra i 319 porti europei considerati chiave dall'UE.\nGestione.\nLa gestione dello scalo salernitano spetta all'Autorit\u00e0 di Sistema Portuale del Mar Tirreno Centrale, istituita nel 2016. Prende il posto dell'Autorit\u00e0 Portuale di Salerno, nata nel 2000. L'attuale Presidente dell\u2019AdSP del Tirreno Centrale \u00e8 Andrea Annunziata (ex presidente della Salerno Port Authority)\nCaratteristiche dello scalo.\nI moli.\nIl porto \u00e8 protetto ad Est dal Molo Foraneo lungo 350 metri, a Sud dal Molo di Levante lungo 1.550 metri e a Sud-Ovest dal Molo di Ponente lungo 1.180 metri. L\u2019area commerciale dello scalo, si estende dal confine del Comune costiero di Vietri sul Mare fino alla radice del Molo 3 Gennaio. Lo scalo si compone dei seguenti varchi: Varco Ponente, sito all\u2019ingresso del \"Molo di Ponente;\" il Varco Trapezio, sito tra il \"Molo Trapezio\" e la \"Banchina Ligea;\" il Varco Guaimario, sito tra l\u2019ingresso del \"Molo 3 Gennaio\" e la \"Darsena Vecchio Porto\" e il varco stradale d\u2019accesso al Molo Manfredi, sito al termine dell\u2019omonima strada. \nIl Molo Manfredi \u00e8 adibito all'attivit\u00e0 crocieristica, turistica e diportistica. Al molo attraccano, oltre alle grandi navi da crociera, anche i traghetti e gli aliscafi che collegano il centro citt\u00e0, con le vicine province salernitane della Costiera Amalfitana (raggiungendo i porti di: Cetara, Maiori, Minori, la repubblica marinara di Amalfi, Positano e prossimamente, non appena saranno conclusi i lavori della realizzazione del punto di approdo, anche Vietri sul Mare ) e della Costiera Cilentana (raggiungendo i porti di: Agropoli, San Marco di Castellabate, Acciaroli, Casal Velino, Pisciotta, Palinuro e Marina di Camerota). Inoltre, dalla citt\u00e0 di Salerno, \u00e8 possibile raggiungere anche l\u2019arcipelago siciliano delle Isole Eolie, in provincia di Messina (raggiungendo i porti di: Stromboli, Panarea, Salina, Vulcano e Lipari), e le isole di Capri e Ischia, in provincia di Napoli.\nIl Piano Regolatore Generale.\nIl porto di Salerno possiede un Piano Regolatore Generale approvato dal Genio Civile e con decreto interministeriale nel 1974. Nel 2010 \u00e8 stato invece approvato dal consiglio superiore dei lavori pubblici il progetto finalizzato all'adeguamento tecnico-funzionale dello scalo salernitano allo standard delle navi di nuova generazione, che richiedono pescaggi superiori ai 14\u00a0m di profondit\u00e0.\nIl piano prevede:\nNel settembre del 2011 sono stati finanziati dall'Unione europea 73 milioni di euro per l'adeguamento alle nuove esigenze del traffico commerciale e crocieristico nell'ambito dei \"Grandi Progetti\" finanziati con fondi POR Campania FESR 2007 - 2013. Il Grande Progetto \"Logistica e Porti. Sistema Integrato portuale di Salerno\" prevede la realizzazione dell'escavo dei fondali portuali (fino ad una profondit\u00e0 di -17\u00a0m), il consolidamento del Molo Trapezio e la modifica dell'imboccatura portuale.\nAltri interventi facente parte del PRG sono la realizzazione di nuove briccole al Molo Ponente, la realizzazione della nuova sede dell'Autorit\u00e0 Portuale, la realizzazione del progetto denominato Porta Ovest e la sistemazione della viabilit\u00e0 con un viale alberato.\nA partire dal 2013 l'Autorit\u00e0 Portuale ha iniziato ad elaborare un nuovo PRP (Piano Regolatore Portuale) poich\u00e9, nonostante i lavori programmati nell'ambito del Grande Progetto, tutti gli interventi previsti (e gi\u00e0 in parte conclusi), non sono sufficienti a garantire la completa ed ottimale utilizzazione del porto. \nNell'ambito del piano sono previste diverse opere: \n- Ulteriore ampliamento del molo Manfredi di circa 220\u00a0m fino all'incrocio con la diga foranea che sar\u00e0 a sua volta ampliata ed utilizzata come molo d'approdo per le navi da crociera. Concluso questo intervento il molo Manfredi sar\u00e0 lungo pi\u00f9 di 900 metri e questo permetter\u00e0 l'attracco di 2 navi da crociera di grandi dimensioni e di una di piccole dimensioni;\n- Allungamento del molo Ponente per ulteriori 300\u00a0m, realizzazione di una darsena per imbarcazioni portuali e torre piloti;\n- Ampliamento del molo Trapezio per ulteriori 75\u00a0m;\n- Riconfigurazione del bacino del vecchio Porto, con interventi di riqualificazione ed adeguamento, che prevederanno minimi aumenti di superficie calpestabile;\n- Configurazione del nuovo porto di Santa Teresa in seguito agli interventi da eseguirsi presso il molo Manfredi;\n- Ampliamento del molo 3 gennaio;\nIl piano \u00e8 stato discusso ed approvato dal comitato portuale il 12 maggio 2016.\nInfrastrutture collegate.\nTra il 1925 e il 2006 (anno in cui \u00e8 stato smantellato) un raccordo ferroviario ha collegato il porto con la Stazione di Salerno, ma tale infrastruttura attraversava l'area pedonale del lungomare cittadino e le strade adiacenti, pertanto ha sempre sofferto di limitazioni all'uso, confinato a partire dagli anni ottanta in orari che arrecassero il minor disturbo possibile alla cittadinanza e al traffico veicolare.\nA partire dagli anni settanta il Porto \u00e8 collegato direttamente all'Autostrada A3 (e tramite questa al Raccordo autostradale 2 e all'Autostrada A30) mediante un raccordo stradale (via Alfonso Gatto) che, grazie ad una serie di viadotti e collegandosi alla viabilit\u00e0 esistente, evita al traffico merci l'attraversamento della citt\u00e0. Nel 2012 \u00e8 stato approvato il progetto detto \"Salerno Porta Ovest\", grazie al quale il Porto di Salerno verr\u00e0 collegato con gallerie agli svincoli dell'autostrada Napoli-Salerno a Cernicchiara.\nVolume di traffico.\nNel 2019 il \"porto di Salerno\" ha movimentato 14.326.847 milioni di tonnellate di merci, con un -4% rispetto all'anno precedente. Il traffico \u00e8 per lo pi\u00f9 ripartito tra containers/TEU (413.227) e RO-RO (241.070). Le prime coprono principalmente un traffico su lunghe tratte, in particolare da e per l'Australia, la Nuova Zelanda, l'Estremo Oriente, il Nord Europa, il Centro, Nord e Sud America e l'Africa occidentale.\nLe RO-RO invece coprono tratte medio-brevi e si collocano nel circuito noto come \"Autostrade del mare\": le rotte principali sono da e per Malta, Tunisi, Cagliari, Palermo, Messina, Augusta e Valencia.\nI passeggeri transitati nel 2018 sono stati 261468 di cui 72.889 croceristi.\nNel triennio 2009-2015 il porto ha visto crescere i quantitativi di merce movimentata del 32,4%, i passeggeri del 22,1% e i croceristi del 434,6%.\nIn giugno 2013 il gruppo Ignazio Messina &amp; C. annuncia il trasferimento delle sue attivit\u00e0 dal porto di Napoli a quello di Salerno a causa di carenze infrastrutturali del primo, in cui ha lavorato per circa novant'anni. Il 17 luglio 2013 la compagnia approda per la prima volta nello scalo salernitano con la nave di recente costruzione \"Jolly Quarzo\". Il porto di Salerno, in questo modo, ha visto incrementare, con 150 scali annui, di 50\u00a0000 teu la propria. Lo stesso poi ritorner\u00e0 a Napoli nel 2018 in seguito all'acquisizione da parte di MSC.\nIn giugno 2013 \u00e8 stato firmato un accordo con la compagnia tedesca Hapag-Lloyd per il lancio di due nuovi servizi settimanali full container che collegheranno lo scalo salernitano con diversi porti degli Stati Uniti d'America, del Messico, della Tunisia e dell'Egitto incrementando, con ulteriori 100 approdi annuali, di 25\u00a0000 teu la movimentazione di merci.\nAutostrade del mare.\nDal 2001 il porto salernitano fa parte del circuito denominato \"Autostrade del Mare\".\nVie del Mare.\nSalerno, inoltre, \u00e8 capolinea della rete dei collegamenti marittimi tra le mete turistiche della Costiera Amalfitana e della Costiera Cilentana e il progetto \"Vie del Mare\" svolge una funzione di rilevante importanza per il turismo regionale.\nCompagnie di navigazione.\nMerci.\nPer quanto riguarda le merci a Salerno scalano diverse compagnie:\nTraghetti/RO-RO.\nLe compagnie operanti viaggi con traghetti passeggeri/RO-RO che partono e arrivano da/a Salerno sono:\nPolo crocieristico.\nNell'ultimo decennio il porto di Salerno ha iniziato a diversificare le sue attivit\u00e0 con lo sviluppo del turismo crocieristico. Il traffico dei passeggeri \u00e8 aumentato progressivamente nel corso degli anni, cos\u00ec come il numero delle compagnie di navi da crociera che vi effettuano scali. \nDiverse sono le compagnie crocieristiche che effettuano scali al porto di Salerno:\nLa Stazione Marittima.\nIl nuovo Terminal Passeggeri, con la stazione marittima progettata dall\u2019archistar Zaha Hadid, \u00e8 il punto di imbarco per il traffico crocieristico dello scalo salernitano, ubicato sul Molo Manfredi, a pochi passi dal centro citt\u00e0, in un comprensorio turistico di altissimo valore paesaggistico, storico, culturale e archeologico.\nIstituzioni.\nLe Pubbliche amministrazioni coinvolte nella gestione e nel controllo delle attivit\u00e0 portuali sono le seguenti: "}
{"id": "1224249", "revid": "187", "url": "https://it.wikipedia.org/wiki?curid=1224249", "title": "Famiglia Agostini", "text": ""}
{"id": "1224254", "revid": "767487", "url": "https://it.wikipedia.org/wiki?curid=1224254", "title": "Jay Bentley", "text": "\u00c8 stato membro di altre importanti band di Los Angeles come i Wasted Youth, i T.S.O.L. o i Circle Jerks."}
{"id": "1224255", "revid": "767487", "url": "https://it.wikipedia.org/wiki?curid=1224255", "title": "Bienvenido", "text": "Bienvenido \u00e8 il primo album della Riserva Moac, pubblicato dall'etichetta Ultimo Piano nel 2005."}
{"id": "1224264", "revid": "287204", "url": "https://it.wikipedia.org/wiki?curid=1224264", "title": "Caterpillar (Elisa)", "text": "Caterpillar \u00e8 una raccolta di Elisa, pubblicato nel 2007. Il disco \u00e8 la versione per il mercato estero del greatest hits \"Soundtrack '96-'06\".\nDescrizione.\nL'album \u00e8 uscito anche in Italia il 20 luglio 2007 in edizione limitata, mentre l'uscita all'estero, in Paesi come Germania, Austria, Svizzera, Paesi Bassi, era prevista per il mese di settembre dello stesso anno. Nel mese di agosto inoltre \u00e8 uscito sotto forma di download su iTunes in Australia e Lussemburgo, in seguito anche in Italia. In Europa la promozione del disco \u00e8 stata interrotta a favore della pubblicazione della raccolta \"Dancing\" in America.\nIl disco contiene alcune tracce riarrangiate o rimasterizzate, assieme ad una cover inedita di un brano dei Rolling Stones, \"Wild Horses\". Le canzoni \"Electricity\", \"Swan\" e \"Heaven Out of Hell,\" sono state riarrangiate in versione rock mentre quelle rimasterizzate sono \"Luce (tramonti a nord est)\", \"Broken\" e \"The Waves\". \"Gli ostacoli del cuore\" viene invece cantata, in questa occasione, senza la partecipazione di Ligabue.\nLa pubblicazione di \"Caterpillar\" \u00e8 stata preceduta dall'uscita internazionale del singolo \"Stay\", di cui \u00e8 stato girato un nuovo video a Londra.\nRaggiunge la posizione 34 della classifica italiana."}
{"id": "1224265", "revid": "94902", "url": "https://it.wikipedia.org/wiki?curid=1224265", "title": "Cromna", "text": ""}
{"id": "1224266", "revid": "2186996", "url": "https://it.wikipedia.org/wiki?curid=1224266", "title": "Gianni Bonagura", "text": "Biografia.\nDebutt\u00f2 alla fine degli anni quaranta nel teatro di prosa, interpretando opere della drammaturgia classica e pi\u00e8ce del teatro leggero contemporaneo, per registi quali Orazio Costa, Guido Salvini, Edmo Fenoglio, Mario Ferrero e Franco Zeffirelli.\nFu particolarmente attivo in radio tra gli anni cinquanta e sessanta, interpretando numerosi testi classici, drammi, commedie, romanzi sceneggiati e radiodrammi.\nAl cinema trov\u00f2 solo ruoli marginali che limitarono la sua notevole gamma recitativa ai clich\u00e9 del caratterista esageratamente altezzoso e burlesco. Fra i suoi film: \"Audace colpo dei soliti ignoti\" (1959), \"Risate di gioia\" di Mario Monicelli (1960), \"Detenuto in attesa di giudizio\" di Nanni Loy (1971) e \"Prestazione straordinaria\" di Sergio Rubini (1994).\nAttivo anche sul piccolo schermo, doppiatore cinematografico (da Rod Steiger a Danny DeVito), continu\u00f2 l'attivit\u00e0 radiofonica anche negli anni settanta (fu \"Vittorio Emanuele III\" nella \"Intervista impossibile\" di Giulio Cattaneo, 1974), e ottanta, soprattutto come lettore di opere di Dickens, Kafka, Pr\u00e9vert, \u010cechov e Jerome.\nNel 1970 partecipa assieme a Nino Manfredi alla registrazione di un 45 giri di propaganda elettorale per il Partito Socialista Italiano, in occasioni delle elezioni amministrative. Si tratta di uno split sul cui lato A i due attori danno vita allo sketch comico \"Dialogo tra due elettori al di sopra di ogni sospetto\", e sul cui lato B \u00e8 invece incisa la canzone di Anna Casalino con l'orchestra di Bruno Canfora \"Noi siamo\".\n\u00c8 stato un apprezzato lettore/dicitore dei sonetti romaneschi di Giuseppe Gioachino Belli.\n\u00c8 morto in una clinica di Milano l'8 ottobre 2017, all'et\u00e0 di 91 anni."}
{"id": "1224269", "revid": "547034", "url": "https://it.wikipedia.org/wiki?curid=1224269", "title": "Palmwag", "text": "Palmwag \u00e8 una riserva naturale privata della Namibia, situata nella regione del Kunene, nel Damaraland nordoccidentale, a met\u00e0 strada fra Swakopmund e il parco nazionale d'Etosha. Ha un'estensione complessiva di 400.000 ettari. Nell'area sono presenti fra l'altro leopardi, leoni, ghepardi, iene brune e iene maculate, orici, zebre di montagna, giraffe, springbok, kudu, elefanti del deserto. Nella riserva si trova anche la pi\u00f9 grande popolazione di rinoceronti neri dell'Africa; questi animali sono studiati e curati da un'organizzazione locale chiamata Save the Rhino Trust.\nLe principali strutture ricettive della riserva Palmwag sono il \"Palmwag lodge\", situato ai bordi della riserva, e il \"Palmwag rhino camp\", un campo tendato mobile gestito da Save the Rhino Trust e particolarmente orientato all'osservazione di rinoceronti."}
{"id": "1224272", "revid": "2222612", "url": "https://it.wikipedia.org/wiki?curid=1224272", "title": "Episodi di Willy, il principe di Bel-Air (prima stagione)", "text": "Willy faccia di bronzo.\nWill, un ragazzo scapestrato di Philadelphia che vive una vita spericolata, senza badare troppo al suo futuro e alle sue conseguenze, viene mandato dalla madre a vivere a casa dalla sorella Vivian, a Bel Air, con la speranza che possa avere un futuro migliore rispetto a quello che avrebbe avuto se fosse rimasto con lei.\nWilly, che ubbidisce sempre a sua madre, fa le valigie e si reca a Bel Air, ma, appena arrivato nella lussuosa villa della zia Vivian e dello zio Philip, comincia a comportarsi come al suo solito, da casinista e da provocatore sconvolgendo le abitudini di tutti i componenti della famiglia, a partire dai figli Carlton e Hilary, ma in particolar modo, alla figlia pi\u00f9 piccola, Ashley, la quale, colpita dalla sua personalit\u00e0, inizier\u00e0 ad imitarne i suoi atteggiamenti da rapper, mandando su tutte le furie lo zio Philip.\nViolino e batterie.\nZio Phil, per rendere Willy \"pi\u00f9 responsabile\", gli ordina di accompagnare Ashley a lezione di violino tutti i gioved\u00ec della settimana, ma Willy, dopo aver scoperto che ad Ashley non piace per niente il violino, lo scambia con una batteria a percussione, impegnando il violino e comprando la batteria. Quando zio Phil, torna a casa... scoppier\u00e0 il finimondo!\nColpo di fulmine.\nWilly cerca di fare colpo sul padre di una ragazza che gli piace, soprannominato Dottor No perch\u00e9 convinto che nessun ragazzo sia adatto per sua figlia. In realt\u00e0, alla ragazza piacciono i tipi duri e violenti, cos\u00ec Willy si ritrova a fingere con entrambi.\nNon toccatemi il maiale.\nI genitori di zio Philip si recano a casa Bank, per far visita al loro figlio e per assistere alla consegna del prestigioso premio che ha vinto. Durante il soggiorno, una giornalista viene a casa Bank per intervistare zio Phil sulla sua vita. Ma zio Philip, vergognandosi molto della sua infanzia di agricoltore, decide di raccontarle una finta storia facendo arrabbiare i suoi genitori, che decidono di non rivolgergli pi\u00f9 la parola. A peggiorare la situazione, ci si metter\u00e0 anche Willy. Il quale, dopo aver udito che la giornalista non pubblicher\u00e0 pi\u00f9 il suo articolo sullo zio poich\u00e9 lo ritiene troppo banale e monotono, le racconter\u00e0 tutte le storie imbarazzanti sul passato di Philip, che ha sentito dire dai suoi genitori. Come il maiale, di nome Melvin, a cui era molto affezionato.\nUn forno di cugina.\nWilly sente la mancanza della sua citt\u00e0, cos\u00ec sua zia decide di invitare per il weekend \"il Secco\", il migliore amico di Willy, lasciato a Philadelphia.\nDurante il soggiorno per\u00f2, Secco ed Hilary si innamorano, preoccupando non poco i suoi genitori che tentano di separarli.\nRei confessi.\nGli zii di Willy, decidono di trascorrere qualche giorno di vacanza a casa di un collega di lavoro dello zio Philip.\nAllettati dal pensiero di trascorrere momenti di svago, Carlton e Willy decidono di raggiungerli utilizzando l'automobile del collega di zio Phil. Durante il tragitto per\u00f2, vengono fermati dalla polizia che scambiandoli per ladri, li sbatte in prigione. \nCarlton e Willy spaventati, cercheranno invano di convincerli del contrario, ma riusciranno ad uscirne solo dopo l'arrivo dello zio Phil e del suo collega.\nIl falso poeta.\nWilly per corteggiare un gruppo di ragazze, si iscrive ad un corso di poesia. Per far colpo su una ragazza, le racconta di essere amico del famoso poeta \"De Laghetto\". La ragazza sorpresa, chiede a Willy di invitare De Laghetto al corso. Willy, per non perdere le grazie della ragazza, cerca di convincere il suo fedele e quantomeno bizzarro amico \"Jazz\", ad impersonare il famoso poeta. \nIl principe e la cameriera (1).\nWilly e tutta la famiglia Banks, si recano in un centro commerciale per acquistare un vestito per Halloween. Una volta l\u00ec, Willy e Carlton, scommettono su chi per primo riuscir\u00e0 a trovare una ragazza per la serata di Halloween. Tra buffi travestimenti e improbabili incontri, i due si cacceranno in situazioni esilaranti.\nIl principe e la cameriera (2).\nWilly e Carlton si ritrovano a corteggiare per\u00f2 la stessa ragazza, la quale, \"stranamente\" sceglier\u00e0 Carlton, anzich\u00e9 Willy. Visibilmente deluso, finir\u00e0 per invitare una ragazza che serve bevande al bar del centro commerciale.\nLa festa inizia in casa Banks, e Carlton, al settimo cielo, balla con la sua nuova conquista. In realt\u00e0 la ragazza \u00e8 una ladra: viene infatti scoperta da Willy a trafugare argenteria e altri oggetti preziosi proprio nel bel mezzo della serata. \nCarlton sconvolto, abbandoner\u00e0 la festa mentre Willy, felice per la sua rivincita, baller\u00e0 per tutta la sera con la sua ragazza.\nBallerino per una notte.\n\u00c8 il compleanno di Geoffrey, per questo motivo, tutti i membri della famiglia, decidono di fargli un regalo. Visti i semplici ed inutili regali da parte della famiglia, Willy decide per un regalo tutto particolare: gli organizza una serata con la cameriera dei vicini, appena arrivata da Londra. \nWilly per\u00f2 crede che la cameriera sia una signora anziana, e non sa che in realt\u00e0 si tratta di una bellissima ragazza della sua et\u00e0.\nLa palla della discordia.\nWilly entra nella squadra di basket del liceo, dove gioca anche Carlton. La squadra sino a quel momento \u00e8 ultima in classifica, ma con l'arrivo di Willy, vince la sua prima partita. Willy diventa ben presto l'idolo della squadra e di tutto il liceo suscitando l'invidia del cugino che entra in contrasto con lui.\nIl tacchino parlante.\nPoco prima del Giorno del Ringraziamento, arriva in casa Banks Viola, la mamma di Willy.\nViola ritrova un figlio molto cambiato, per nulla umile e parecchio irrispettoso, soprattutto nei confronti della servit\u00f9; un comportamento tipico da figlio ricco e viziato. Decide per cui di parlarne con sua sorella Vivian con la quale avr\u00e0 un pesante alterco.\nVivian dispiaciuta del litigio, decide di accontentare la sorella garantendole in futuro una educazione pi\u00f9 severa, sia con Willy che con i suoi figli. Tra lo stupore dei ragazzi, Vivian ordina loro infatti di preparare il pranzo del Ringraziamento, e di prepararlo con le loro stesse mani: il risultato sar\u00e0 terribile anche perch\u00e9, nessuno di loro ha mai cucinato qualcosa.\nUno sporco ricatto.\nPer colpa della cugina Hillary, Willy finisce in punizione: ella infatti ha spifferato al padre che Willy, non ha rispettato il coprifuoco ed \u00e8 rincasato alle 3 del mattino. \nWilly infuriato, ma per nulla demoralizzato, decide di indagare sulla vita della cugina, e scopre che Hillary ha abbandonato l'universit\u00e0 da pi\u00f9 di tre mesi. Estasiato per la scoperta, ricatta Hillary la quale gli promette che far\u00e0 la sua cameriera personale (per un mese) se manterr\u00e0 il segreto. Willy accetta. Ma il momento in cui in genitori scoprono il diabolico patto, non tarda ad arrivare.\nUna serpe in famiglia.\nDurante un pigiama party, Willy decide di raccontare alle amichette di Ashley una storia paurosa, che si riveler\u00e0 essere invece la storia del suo arrivo al prestigioso college di Bel-Air. \nNatale in casa Banks.\n\u00c8 Natale in casa Banks. Ma Willy, demoralizzato dallo scarso \" spirito natalizio \" della famiglia, e in particolar modo, della piccola Ashley, decide di riaccendere il loro spirito natalizio addobbando la casa, con numerose decorazioni natalizie. Ma questo, finir\u00e0 per far arrabbiare i vicini. Tra i quali, c'\u00e8 anche, il campione del mondo dei pesi massimi Evander Holyfield.\nIl portafortuna.\nWilly va a giocare a golf con zio Philip e il suo cliente molto superstizioso, Jameson Whitworth. Il quale, dopo un paio di coincidenze, pensa che Will \" sia un portafortuna \". E per questo motivo, lo assumer\u00e0 nella sua azienda, come suo vice. Willy sar\u00e0 costretto a prendere decisioni importanti per il futuro la sua azienda, preoccupando non poco lo zio Philip.\nLezione di storia.\nWill prende ancora un'insufficienza nel compito di storia, attirando le ire degli zii. Willy si giustifica asserendo che va male in storia perch\u00e9 non ha ancora trovato un argomento con cui possa sentirsi davvero coinvolto, come ad esempio \" l'emancipazione nera \". Per questo motivo zia Vivian gli d\u00e0 una mano ad inserire il programma dell'emancipazione dei neri, nel programma scolastico. Per farlo, si fa assumere \u201ca contratto\u201d, come docente nella classe del nipote e del figlio. Willy e Carlton pensano, che con zia Vivian in cattedra, le lezioni di storia saranno una passeggiata, ma zia Vivian non \u00e8 di tutt'altro avviso. Le lezioni diventeranno un inferno.\nVite spericolate.\nNonna Eddy si reca a casa dei Banks per riprendersi dall'influenza. Ma zio Phil, essendo molto preoccupato per la sua salute, non le permette di fare nulla e la fa stare tutto il giorno seduta sul divano a guardare la tv. La vecchina, stanca di essere tratta come una \"persona malata\", decide di disubbidirgli. Una sera infatti si reca di nascosto ad un concerto rap con Willy, preoccupando zio Phil che appena lo scopre corre subito a riprenderla.\nIncontro fatale.\nJazz chiede a Willy di uscire con sua sorella Janet, che \u00e8 appena arrivata in citt\u00e0. Willy, per\u00f2, non \u00e8 per niente entusiasta, temendo che Janet sia una ragazza sciatta. Janet invece si rivela essere una ragazza bellissima e molto istruita, tutto il contrario di Jazz e decide dunque di uscire con lei. Le paure di Willy alla fine vengono confermate, Janet, nonostante il bell'aspetto, \u00e8 una maniaca, molto autoritaria. Per questo render\u00e0 la vita di Willy un inferno, il quale far\u00e0 di tutto per togliersela dai piedi.\nUn accompagnatore perfetto.\nIl vecchio datore di lavoro di Geoffrey a Londra, il signor Fowler, e sua figlia, Lady Penelope, si recano a casa Banks per il fine settimana. \nWill si offre di accompagnare Lady Penelope all'Opera. Ma, in cambio, vuole avere il permesso di andare al concerto di Ziggy Marley, in Nevada. Zio Philip accetta, dicendogli che avr\u00e0 il permesso, solo se si comporter\u00e0 in maniera responsabile, e se alla signorina Penelope non succeder\u00e0 nulla.\nWilly, credendo di avere la vittoria in pugno, accetta. Peccato che Lady Penelope non sia per niente quel tipo di ragazza che pensava. Infatti, dopo aver rubato la sua auto, si reca nel peggior locale della citt\u00e0, dove si mette a ballare con un grosso energumeno. Willy far\u00e0 di tutto per riaccompagnarla a casa sana e salva.\nAntipatia reciproca.\nZia Vivian invita a cena la sua migliore studentessa, Keyla Samuels, la quale si \u00e8 trasferita nella sua universit\u00e0 dopo aver vinto un'importante borsa di studio.\nWilly, innamoratosi al primo sguardo, prova subito a fare colpo su di lei. Ma nonostante un diverbio iniziale i due finiscono per fidanzarsi. E Keyla, infatuata di Willy, si allontana dagli studi preoccupando zia Vivian, che consiglia a Willy di ridurre il tempo che trascorre con lei perch\u00e9 Keyla non pu\u00f2 permettersi di rinunciare allo studio. Willy, dopo una indecisione iniziale, finir\u00e0 per lasciarla mandando Keyla su tutte le furie.\nGioca bene chi gioca ultimo.\nZia Vivian va a Berkeley per una conferenza sulla scuola, lasciando a Hilary la responsabilit\u00e0 della casa, visto che zio Philip deve stare nell'ufficio per lavoro. \nWill, approfittando dell'assenza di entrambi, ruba la macchina degli zii. E nonostante il loro divieto si reca in una sala da biliardo, dove finisce per sfidare il famoso giocatore \"la macchietta\". Il quale non solo gli vince tutti i suoi soldi, ma anche l'auto degli zii. Zio Philip, appena lo scopre, si reca subito alla sala da biliardo per riprendersi la sua auto. Ma la macchietta, invece di restituirgliela, lo sfida al tavolo da gioco. E zio Philip, nonostante la contrariet\u00e0 di Willy, accetta la sua sfida.\nScommettiamo che.\nWilly, credendo Carlton un debole, lo sfida a resistere, per pi\u00f9 di 72 ore, nel quartiere di Jazz. Carlton accetta la scommessa e, dopo aver mentito ai suoi genitori, si trasferisce nell'abitazione di Jazz e dei suoi amici, dove ha subito una discussione con uno di loro. Ma nonostante la difficolt\u00e0 iniziale, riesce ad entrare nelle grazie degli amici di Jazz, i quali lo invitano ad andare con loro al MacArthur Park, il quartiere pi\u00f9 pericoloso di tutta la citt\u00e0. Willy, sconvolto, gli ordina di non accettare. Ma Carlton, desideroso di mostrargli il suo coraggio, accetta. Scioccando Willy, che non sa come fare per fermarlo.\nUn piccolo amore.\n\u00c8 il giorno del compleanno di Ashley. E Hillary, per farla felice, invita al compleanno di Ashley il suo idolo, ovvero Little T, un noto cantante di 13 anni. Il quale, al termine della festa, invita Ashley ad uscire con lui nel weekend, preoccupando Willy, Carlton e anche Zio Philip. Il quale, temendo che Little T possa provarci con la sua Ashley, ordina a Willy e a Carlton di pedinarli il giorno della loro uscita. Ma appena la piccola Ashley li scopre, si arrabbier\u00e0 con loro. E non sar\u00e0 la sola...\nStrategia per una conquista.\nHilary ottiene un nuovo lavoro come assistente dell'attrice Marissa Redman, una donna completamente prepotente che non fa altro che dare ordini e criticare chiunque gli sia attorno. Una mattina Willy va a trovare Hilary con Jazz. E Marissa, colpita da Will, ordina a Hillary di convincerlo ad andare con lei, all'apertura di un noto ristorante. Hillary non \u00e8 per nulla favorevole, ma per non perdere il suo lavoro prega Willy di uscire con lei. Ma lui, dopo la contrariet\u00e0 iniziale, gli promette che lo far\u00e0 solo se lei andr\u00e0 al ristorante con il suo amico Jazz, Il quale \u00e8 molto depresso, dopo i suoi continui rifiuti. Hillary, non avendo altra scelta, accetta. E cos\u00ec si reca al ristorante con Jazz, mentre Willy con la nota attrice Ms. Redman, dando origine ad una serata molto esplosiva."}
{"id": "1224273", "revid": "287204", "url": "https://it.wikipedia.org/wiki?curid=1224273", "title": "Episodi di Willy, il principe di Bel-Air (seconda stagione)", "text": "Terremoto sentimentale.\nZio Phil riesce a procurare alla sua famiglia, eccetto Geoffrey, dei biglietti per un evento molto importante al quale tutti sono entusiasti di partecipare. Proprio quella sera per\u00f2 si scatener\u00e0 un violento terremoto che roviner\u00e0 i piani di tutti e tirer\u00e0 fuori il vero aspetto di Kaitlyn, la ragazza di Willy...\nUn vile ricatto.\nAshley viene bullizzata da Paula, una ragazza della sua stessa scuola, perci\u00f2 ha paura di tornare a frequentarla. Willy e Carlton cercheranno di aiutarla ma alla fine, le due ragazze risolvendo un malinteso e andranno d'accordo.\nUn lavoro per Willy.\nWilly si rende conto di essere diventato uguale a Carlton nei modi di fare, deciso a ritrovare se stesso inizier\u00e0 a lavorare in un bar per cercare di diventare pi\u00f9 autonomo. Tina, un'amica di Ashley, si prende una cotta per Carlton.\nTorna a casa Geoffrey.\nGeoffry, sentendo i privilegi che possiede il suo amico/collega Cecil si indispettisce nei confronti della famiglia Banks tanto da decidere di andarsene lasciando i Banks nel pi\u00f9 totale panico. Zio Philip e zia Vivian riusciranno a convincerlo a tornare dopo aver rivisto i rapporti contrattuali. Nel frattempo Carlton \u00e8 sconvolto perch\u00e9 Willy ha ottenuto un punteggio pi\u00f9 alto in un test a scuola.\nLa sfida.\nA casa Banks torna nonna Eddy, accolta sempre calorosamente da tutta la famiglia, annuncia di avere un nuovo compagno ma lo zio Phil non ne \u00e8 entusiasta. Nel frattempo i ragazzi divisi in due coppie, da una parte i maschi, dall'altra le femmine, si sfideranno in una scommessa molto particolare.\nMatrimonio a colori.\nJanice, la sorella di zia Vivian si sposa, il matrimonio si far\u00e0 proprio a casa Banks al quale sono invitati tutti i parenti pi\u00f9 stretti comprese le altre due sorelle di Vivian. La famiglia rimane scioccata quando viene a scoprire che il fidanzato di Janice, Robert, \u00e8 un bianco.\nUn salto nel passato.\nZia Vivian compie quarant'anni e tutta la famiglia si prepara a festeggiarla alla grande nonostante lei senta il peso dell'et\u00e0. Durante la festa ci si mettono anche i ragazzi a rincarare la dose, parlando di quanto sia triste arrivare a quell'et\u00e0. Zia Vivian allora per far vedere che ancora \u00e8 giovane si iscrive ad una scuola di ballo, il sogno della sua vita da sempre. Inizialmente andare a ballare si riveler\u00e0 difficile, di fatto anche i suoi familiari la invitano a lasciar perdere, ma zia Vivian con l'impegno stupir\u00e0 tutti, scegliendo comunque di tornare alla sua vita, consapevole di non poter diventare una ballerina professionista ma soddisfatta di aver realizzato il suo sogno.\nLa ragazza giusta.\nWilly e Carlton sono infervorati per il giorno del ballo scolastico e tutti e due hanno gi\u00e0 una compagna da portare, ma Willy conosce una ragazza, Dee Dee, alla quale inizialmente \u00e8 legato da un rapporto di amicizia, ma successivamente prover\u00e0 qualcosa di pi\u00f9. Nel frattempo zio Phil mentre cerca di trovare un orecchino smarrito di zia Vivian sotto al divano, il quale Willy ammette di aver portato a scuola, si procura un dolore alla schiena che lo costringer\u00e0 ad un riposo forzato.\nL'incidente.\nWilly non riesce ad essere indipendente senza la macchina che \u00e8 contesa anche da Hilary e Carlton, cos\u00ec dopo aver perso a morra cinese compra una macchina da Jazz ma non avendo abbastanza soldi decide di non assicurarla. Sfortunatamente ha un incidente di lieve entit\u00e0 con il ragazzo di Hilary, Eric, il quale cita in tribunale zio Philip. In tribunale Eric trova un cavillo che sembra garantirgli la vittoria ma l'esperto zio Phil riesce con un colpo di genio ad avere la meglio.\nUn furto inesistente.\nDopo aver lasciato il lavoro zia Vivian cerca di prendersi maggiormente cura della famiglia, con scarsi risultati. Vivian inoltre decide di organizzare una festa a cui partecipano molti conoscenti tra cui Sonya Lamor, un'importante attrice. La mattina seguente il maggiordomo Geoffrey si accorge che manca l'argenteria e la sua nuova divisa che lui stesso ha nascosto, disgustato nell'indossarla. Carlton riesce a trovare la divisa ma le posate non si trovano, sembrerebbe proprio che sia stata Sonya a rubarle. Willy e Carlton si intrufolano in casa sua e trovano delle posate simili a quelle del servizio di zia Vivian, scopriranno solo in seguito che in realt\u00e0 zia Vivian le aveva gi\u00e0 trovate. I due cercano cos\u00ec di riportare furtivamente le posate rubate alla proprietaria senza lasciare traccia.\nLa rivincita di Geoffrey.\nZia Vivian e zio Philip decidono di passare un weekend romantico da soli e i ragazzi hanno casa libera. Gli zii prenotano lo stesso albergo che avevano prenotato la prima volta in vacanza insieme ma gli viene assegnata un'altra camera diversa dalla prima volta, la quale si riveler\u00e0 essere prenotata da Geoffrey anche lui in sosta in quell'albergo. I ragazzi intanto ne approfittano per fare ci\u00f2 che vogliono in particolare Carlton, che escogita un particolare piano per fare soldi in fretta, girare un video musicale in casa. Willy \u00e8 molto allarmato sapendo delle conseguenze che potrebbero esserci se gli zii vedessero la casa in quello stato, Carlton per\u00f2 lo rassicura che la casa sar\u00e0 in ordine per il luned\u00ec seguente. La situazione va peggiorando per\u00f2 quando zio Phil chiama a casa i ragazzi per informarli che torneranno domenica sera, a causa di un servizio non di loro gradimento. A questo punto i ragazzi si sbrigano a rimettere tutto in ordine.\nWilly sbanca il casin\u00f2.\nHilary invita tutta la famiglia ad una serata di beneficenza al Country Club alla quale Willy non vuole partecipare ma verr\u00e0 costretto da zio Philip, mentre Ashley sar\u00e0 costretta invece a rimanere a casa con Geoffrey perch\u00e9 reputata troppo piccola. Per andare al casino Carlton si istruisce leggendo un libro che svela i migliori trucchi per vincere, ma si riveleranno inefficaci quando Willy vincer\u00e0 continuamente con una fortuna sfacciata. Addirittura Willy vince un assegno da mille dollari durante un'estrazione. La controversia sorge quando Willy non vuole restituire l'assegno destinato ad essere devoluto perch\u00e9 ritiene di esserselo meritato. Nel frattempo Ashley riesce a convincere Geoffrey a giocare a poker con i soldi veri e non con i biscotti come aveva organizzato lui. Il maggiordomo ne uscir\u00e0 con un'amara perdita di novantaquattro dollari. Willy intanto non restituisce il denaro, a differenza di Ashley che obbliga Geoffrey a riprendersi i soldi, facendo passare la famiglia Banks come se avessero problemi economici, zio Phil alla fine riuscir\u00e0 a convincere Willy a liberarsi dei soldi, ma quest'ultimo decider\u00e0 di donarli a Ram\u00f2n, un bambino suo amico pi\u00f9 sfortunato di lui con il sogno di avere un proprio campo da basket. Sar\u00e0 quindi zio Phil a donare mille dollari al Country Club.\nVacanze di Natale.\nSono arrivate le vacanze di Natale e la famiglia Banks decide di trascorrerle insieme ai parenti di zia Vivian in una baita in montagna. Durante la vigilia di Natale tutti sono entusiasti di come si stanno svolgendo le cose e i grandi lasciano i ragazzi da soli a casa per andare a festeggiare alla grande. Mentre i ragazzi sono a casa uno sconosciuto suona alla porta. Nonostante Willy sia contrario, l'uomo entra in casa con la scusa di poter usare il telefono per fare una chiamata. Subito dopo l'uomo che si rivela un malintenzionato deruba tutta la casa legando i ragazzi. Appena gli adulti tornano a casa si rendono conto di ci\u00f2 che \u00e8 successo si rendono conto che il Natale \u00e8 ormai rovinato. Per fortuna il ladro viene catturato ma tutti i beni sono andati persi a parte un test di gravidanza fatto da zia Janice la quale rivela al marito di essere incinta. La puntata si conclude con un canto di Natale che riporta l'allegria in famiglia.\nHilary ha un lavoro.\nDa quando ha lasciato l'universit\u00e0 Hilary non ha trovato un lavoro e pensa solo a spendere i soldi in vestiti, perci\u00f2 i genitori le confiscano tutte le carte di credito. Hilary \u00e8 costretta dunque a cercarsi un lavoro ma teme di non avere nessuna buona qualifica per trovare un impiego, quindi Willy decide di aiutarla mentendo sulla sua carriera inserendo fandonie sul curriculum di Hilary. Proprio lo stesso giorno Hilary ha un colloquio e con il curriculum ritoccato riesce ad ottenere un lavoro come direttrice di catering. Hilary \u00e8 elettrizzata per il nuovo lavoro ma in seguito capisce che non \u00e8 in grado di svolgerlo, sar\u00e0 di nuovo Willy a doverla aiutare coinvolgendo buona parte della famiglia, in particolar modo Geoffrey, che incoragger\u00e0 Hilary a tal punto da convincerla a tornare al suo impiego senza timori.\nLa partita della vita.\nLa squadra di pallacanestro di Bel-Air \u00e8 in forma smagliante grazie soprattutto al suo giocatore chiave, Willy. Essendo consapevole di essere il migliore nel suo campo, Willy si rilassa un po' troppo ma viene riportato alla realt\u00e0 quando Cartlon, suo cugino/manager, lo esorta a venire a vedere con lui la partita dei suoi prossimi avversari, la squadra di Malibu, in particolar modo gli chiede di tenere d'occhio il giocatore pi\u00f9 forte della squadra, Marcus Stokes. La squadra sembra contare molto su Willy, ma quando egli scopre che Marcus ha un figlio, durante la partita gli concede di fare punti di proposito per fargli fare bella figura davanti ai talent scout presenti. A fine partita sar\u00e0 proprio Marcus a rivelargli che probabilmente non avr\u00e0 futuro come giocatore di basket perch\u00e9 ha avuto un grave problema all'anca e per provvedere alla sua famiglia ha intenzione di frequentare l'universit\u00e0.\nUn grande amore.\nA casa Banks si presenta una donna di nome Karen e Geoffrey subito ne rimane colpito. Geoffrey trova subito una speciale affinit\u00e0 con essa poich\u00e9 anche lei fa la governante, ma della casa vicino. Geoffrey se ne innamora e trova finalmente il coraggio di rivelarsi. Quando per\u00f2 i due escono insieme Karen gli rivela di non essere una governante ma bens\u00ec un'ereditiera di un'azienda che vende carta igienica ed \u00e8 molto ricca. Geoffrey decide di non vederla pi\u00f9 ma la donna gli far\u00e0 cambiare idea e lo convincer\u00e0 ad essere il suo accompagnatore in una serata importante. Alla serata Geoffrey invece di comportarsi da accompagnatore si mette a fare il maggiordomo, come di sua consuetudine, mettendo in imbarazzo la donna. Geoffrey, dopo aver ascoltato i consigli di Willy decide di tornare dalla donna scusandosi per il suo comportamento. Nel frattempo zio Philip perde un cliente poich\u00e9 crede che sia troppo vecchio, Cartlon quindi gli consiglia di adottare un look pi\u00f9 giovanile e lo convincer\u00e0 ad usare un parrucchino, ma zio Phil non se lo lascer\u00e0 per molto...\nIl nuovo maggiordomo.\nJazz l'amico di Willy non sta passando un bel momento perci\u00f2 chiede aiuto alla famiglia Banks chiedendogli un posto dove stare. La convivenza si riveler\u00e0 difficile a causa dello strambo comportamento di Jazz, il quale cercher\u00e0 di rimpiazzare Geoffrey, momentaneamente malato. Nel frattempo Hilary \u00e8 costretta a svolgere dei lavori sociali presso un ospedale, inizialmente riluttante cambier\u00e0 subito atteggiamento quando appena arrivata si accorge di un affascinante dottore di nome Alec. Hilary si prende una cotta per Alec e arriva addirittura a cambiare stile per piacere di pi\u00f9 al dottore. Quando per\u00f2 viene invitata ad una festa a casa sua, Hilary si accorge che Alec ha gi\u00e0 una ragazza. Colta dall'imbarazzo scappa via insieme a Willy, il quale si era imbucato per conversare con una dottoressa. Infine Jazz viene cacciato di casa da zio Philip, che come al solito lo accompagner\u00e0 fuori dalla porta alla sua maniera.\nLa paura fa 90.\nWilly deve subire un intervento per togliersi le tonsille, ma \u00e8 spaventato a morte visto che non ha precedenti in sala operatoria. Willy viene quindi portato all'ospedale dove a condividere con lui la stanza c'\u00e8 un vecchio signore, Max, con il quale crea un bel rapporto. Quella notte stessa Willy fa degli incubi sulla sua operazione e decide di scappare dall'ospedale per tornare a casa. Intanto il resto della famiglia \u00e8 preoccupata perch\u00e9 Geoffrey, seguendo l'esempio di un suo collega, sta scrivendo le sue memorie in cui scrive aneddoti imbarazzanti sui componenti della famiglia. Nel tentativo di cercare degli appunti, Carlton e Hilary vengono scoperti da zio Philip e zia Vivian e nel frattempo si accorgono che Willy\u00e8 ritornato a casa. Zio Phil convince Willy a tornare in ospedale. Quando torna Willy viene informato che Max \u00e8 andato in un posto migliore... Willy allora si rende conto che c'\u00e8 di peggio di una semplice operazione per asportare le tonsille. Si fa quindi coraggio e accetta di fare l'operazione. Alla fine di tutto Geoffrey spiega alla famiglia riunita in ospedale che le sue memorie non sono state accettate per essere pubblicate, rasserenandoli. Intanto Willy rivede Max il quale gli spiega di non essere morto, ma solo che verr\u00e0 trasferito in un altro ospedale.\nL'amico ingrato.\nZio Philip, convinto di essere bravo nel riparare le cose, cerca senza successo di riparare il condotto idraulico della casa senza nessun ausilio. Intanto Willy riesce ad ottenere la possibilit\u00e0 di partecipare ad un quiz televisivo dal nome \"Doppia Coppia\". Inizialmente decide di andare con un suo compagno di classe, ma dovr\u00e0 rivedere i suoi piani dopo che Jazz e Tyriq scoprono il fatto. I suoi due migliori amici implorano Willy di portarlo con lui ma quest'ultimo, sapendo che non sono molto preparati, decide di portare Carlton. Il giorno della trasmissione Willy e Carlton affronteranno con sorpresa proprio Tyriq e Jazz, anche loro partecipanti. La puntata diventer\u00e0 catastrofica con un abbraccio finale tra i tre amici.\nNostalgia del passato.\nA casa Banks arriva una vecchia conoscenza di zio Philip e zia Vivian, Marge, conosciuta ai tempi di quando erano parte del movimento per i diritti dei neri. Appena arrivata Marge influenza i ragazzi, soprattutto Ashley e Willy. Proprio Willy decider\u00e0 di iniziare una protesta pacifica quando la scuola decide di licenziare un suo professore, senza un motivo effettivamente valido. Willy decide quindi di ammanettarsi insieme ad un suo compagno di classe per far tornare il professore al suo vecchio lavoro. Nel frattempo i Banks vengono a sapere che Marge \u00e8 ricercata dall'FBI e inizialmente titubanti, decidono di coprirla non rivelando all'FBI la sua prossima direzione.\nIl guastafeste.\nViola viene in visita alla famiglia Banks e finalmente porta con s\u00e9 Robert, il suo nuovo compagno e Claudia, la figlia di Robert. Inizialmente Willy \u00e8 molto arrabbiato per la nuova vita di sua madre, cambiata persino nei modi di fare, ma con il passare dei giorni in compagnia della sua nuova famiglia, Willy imparer\u00e0 a voler bene anche a loro.\nLa zia inattesa.\nWilly e Carlton dopo una serata al cinema, conoscono due belle ragazze di lingua francese. I due cercando di fare colpo inventandosi di essere dei pezzi grossi e le invitano a casa sapendo che gli zii saranno fuori citt\u00e0 per il festival del jazz. Sfortunatamente per loro arriva a casa Banks una sconvolta zia Helen, sicura che suo marito Lester abbia un'altra donna e si trasferisce momentaneamente l\u00ec costringendo gli zii a rimanere. Willy e Carlton devono quindi rimandare i loro piani e nel frattempo arriva anche zio Lester per capire il motivo della collera di Helen. Mentre Lester chiama in segreto la sua psichiatra, Willy \u00e8 l\u00ec ad origliare e rivela tutto a zia Helen che capir\u00e0 successivamente che i suoi sospetti erano infondati.\nDomande imbarazzanti.\nUltimamente Ashley passa del tempo con Kevin, un ragazzo suo coetaneo. Tra i due c'\u00e8 un feeling speciale tant'\u00e8 che si baciano. Ashley, ormai grande, vorrebbe sapere qualcosa in pi\u00f9 sul sesso. Gli altri componenti della famiglia la vedono come una bambina perci\u00f2 non hanno mai avuto intenzione di parlargliene. L'unico di cui si fida maggiormente \u00e8 Willy, il quale per\u00f2 inizier\u00e0 a preoccuparsi troppo della situazione e si intrometter\u00e0 tra i due. Alla fine saranno gli zii Vivian e Philip a dover spiegare tutto ad Ashley.\nStriptease per due.\nCarlton decide di comprare delle azioni di una societ\u00e0 dopo aver ricevuto una soffiata. Nell'affare vengono coinvolti anche Geoffrey e Willy. Ad aumentare il capitale ci penser\u00e0 (indirettamente) zia Vivian, la quale chiede a Carlton di far riparare il suo braccialetto, pertanto Carlton e Willy portano al banco dei pegni il braccialetto ricavandone quattrocento dollari. Inizialmente le cose si mettono bene, ma quando la societ\u00e0 si ritira dal mercato i due si mettono nei guai. Per recuperare la perdita immediatamente Willy trova un lavoro per un'agenzia di strip tease. Willy accompagnato da Carlton arriva al locale, ma Willy, salito sul palco si rifiuta, al suo posto baller\u00e0 Carlton. La sfortuna \u00e8 che in quel locale era tenuta una riunione di un club in cui fanno parte Vivian e Hilary, le quali si accorgono di quanto sta succedendo e li riportano a casa. Zio Philip \u00e8 infuriato con loro e li mette in punizione, obbligandoli a recuperare il braccialetto. L'episodio si conclude con Willy che inciter\u00e0 Carlton a ballare ancora una volta per recuperare il braccialetto..."}
{"id": "1224276", "revid": "287204", "url": "https://it.wikipedia.org/wiki?curid=1224276", "title": "Episodi di Willy, il principe di Bel-Air (terza stagione)", "text": "La terza stagione della sitcom Willy, il principe di Bel-Air \u00e8 andata in onda negli USA dal 14 settembre 1992 al 10 maggio 1993 sul canale NBC.\nUn rientro movimentato.\nWilly torna dalle vacanze estive passate a Philadelphia e crea subito scompiglio in famiglia. A non sopportarlo proprio \u00e8 zio Philip, il quale lo incolpa di metterlo in imbarazzo con le sue sciocchezze. Willy sentitosi offeso decide di andarsene di casa e cerca rifugio a casa di Jazz, ma quest'ultimo lo lascia fuori casa avendo gi\u00e0 una bella compagnia femminile. Willy vagando per strada ha un problema con un agente, il quale lo riporter\u00e0 a casa dagli zii. Zio Philip molto arrabbiato con lui lo rimprovera, ma Willy riesce a far valere le sue ragioni e convince zio Philip a lasciarlo vivere secondo il suo modo di essere. Egli riuscir\u00e0 per\u00f2 ad incastrarlo sostenendo che ci\u00f2 che far\u00e0 avr\u00e0 ripercussioni sulla vita dei suoi figli...\nIl segreto di Vivian.\nTutta la famiglia viene costretta ad andare al \"vecchio quartiere\" da zio Philip per fare beneficenza verso i pi\u00f9 disagiati. Zio Philip per\u00f2 \u00e8 preoccupato perch\u00e9 zia Vivian \u00e8 di pessimo umore e non capisce il motivo fino a quando lei gli rivela di essere diventato prevedibile. Intanto tutta la famiglia arriva sul posto insieme ad altri volontari e l\u00ec Willy e Carlton fanno la conoscenza di Simon, una ragazza carina e attraente che straveder\u00e0 per Carlton. Willy fa amicizia con Noah, un ragazzo disagiato il quale gli fa una ramanzina, poich\u00e9 convinto che Willy inizialmente sarebbe stato coerente nel venire ad aiutare le povere persone, ma si accorge che \u00e8 come tutti gli altri e non torner\u00e0 pi\u00f9. Mentre Willy sta andando via incontra un uomo, che armato di mazza da baseball lo inquadra come un ladro. Grazie agli zii si viene a sapere che quest'uomo \u00e8 Hector, il vecchio vicino degli zii. Infatti prima di vivere nella loro attuale dimora la famiglia Banks abitava in una di quelle case. La famiglia ricorda i vecchi tempi di quando erano poveri e tutti i ragazzi (fatta eccezione per Hilary) si armano di buoni propositi per il futuro. Infine zio Philip si rende conto di essere prevedibile e d\u00e0 ragione a Vivian, la quale per\u00f2 gli spiega di non aver perso attrazione per lui, ma di essere incinta!\nUno schianto di cugina.\nGli zii danno la notizia del nuovo arrivo in famiglia, ma i ragazzi la prendono quasi come un gioco anche se non \u00e8 assolutamente cos\u00ec. In particolar modo per Hilary, la quale sar\u00e0 costretta a cercarsi una nuova casa, visto che la sua stanza servir\u00e0 al bambino. La ricerca sar\u00e0 pi\u00f9 dura del previsto... Willy, Carlton e Ashley sono emozionati per l'inizio della scuola, soprattutto Ashley poich\u00e9 per lei sar\u00e0 il primo giorno di liceo. Inizialmente non si trova molto bene nel nuovo ambiente, poich\u00e9 nessuno la nota, ma quando cambia look, i ragazzi le sbavano dietro, facendo preoccupare Carlton e Willy, non per niente contenti della situazione.\nUna diretta per due.\nWilly \u00e8 entusiasta perch\u00e9 un servizio riguardante una petizione per non abbattere il centro ricreativo della citt\u00e0 andr\u00e0 in onda su un telegiornale locale, ma ne rimarr\u00e0 molto deluso quando vedr\u00e0 che nel servizio non se ne parla come si dovrebbe. Willy si dirige alla sede principale per fare chiarezza, insieme a lui c'\u00e8 Hilary, ansiosa di conoscere il conduttore del servizio, Trevor Collins. Le cose prenderanno una strana direzione quando il produttore della rete, Howard, nota Hilary e la assumer\u00e0 come annunciatrice per le previsioni meteorologiche e Willy pertanto non riesce a parlargli del servizio. Willy non si abbatte e mentre Hilary sta lavorando, appare in diretta tv parlando del centro ricreativo mandando il programma in confusione.\nUn ragazzo quasi padre.\nCarlton si rivede con una sua ex fidanzata, Cindy, la quale gli far\u00e0 una clamorosa sorpresa, un bambino, e il padre \u00e8 Carlton! Quest'ultimo ne rimane scioccato in un primo momento, ma con l'evolversi della situazione non potr\u00e0 fare a meno di stare con la sua nuova famiglia. Ovviamente Philip e Vivian non sono contenti, in pi\u00f9 la situazione peggiora poich\u00e9 Cindy rimane a vivere con loro dopo che \u00e8 stata cacciata di casa dai suoi genitori. Cos\u00ec, Carlton e Cindy viste le difficolt\u00e0 decidono di scappare nella notte e sposarsi in gran segreto. Willy, che era l'unico a sapere del matrimonio, si precipita per impedire la celebrazione, ma quando arriva l\u00ec scopre che Cindy se n'\u00e8 andata, lasciando Carlton poich\u00e9 il bambino non era suo figlio. Carlton spiega infatti di non avere avuto rapporti con lei e di essere ancora vergine.\nAmore interessato.\nWilly viene corteggiato da una ragazza, Lindsey, la quale per convincerlo a passare del tempo con lei lo riempie di regali molto costosi. Quello di Willy \u00e8 un comportamento inappropriato e Carlton e Vivian cercano di farglielo capire, ma lui se ne infischia sfruttando l'occasione. Nel frattempo zio Philip \u00e8 in una situazione difficile poich\u00e9 deve dire al suo \"maestro\", il giudice Robertson, che garegger\u00e0 contro di lui alle elezioni per il posto di giudice della corte d'appello. Pertanto lo invita a cena e la situazione sar\u00e0 alquanto bizzarra. Infine Lindsey va a trovare Willy a casa rompendo il loro rapporto. Willy \u00e8 molto sorpreso ma lei gli spiega che aveva attirato la sua attenzione solo perch\u00e9 era popolare a scuola e lei aveva l'occasione di mettersi in risalto, inoltre gli chiede di restituirle tutti i regali che gli aveva fatto.\nWilly non mi lasciare.\nDurante una conferenza stampa tra zio Philip e il giudice Robertson Willy viene arrestato, accusato di non aver pagato duemila dollari di parcheggio. Questo episodio dar\u00e0 la strada spianata al giudice Robertson nelle elezioni mettendo in cattiva luce zio Phil. Willy si rende conto per\u00f2 che la macchina l'aveva prestata a Jazz e che \u00e8 stato lui a non pagare. Willy si infuria con Jazz e decide di non volerlo vedere mai pi\u00f9, ma pensando alla loro amicizia decide di perdonarlo.\nLezione di sopravvivenza.\nZio Philip decide di portare Willy e Carlton in campeggio come faceva ai vecchi tempi con suo padre, nonostante il brutto tempo in arrivo zio Phil decide di partire lo stesso. Nel frattempo Hilary rimasta sola a casa con Geoffrey riceve la visita di Trevor, ma arriver\u00e0 Jazz a rovinare l'atmosfera. Nel frattempo i ragazzi si perdono in un bosco e come se non bastasse finisce la benzina della macchina e inizia anche a nevicare. Decidono quindi di scendere e trovano una grotta nei paraggi dove passare la notte. Dentro la grotta Willy trova venticinquemila dollari e se ne appropria avaramente. La temperatura scende e zio Philip decide che per sopravvivere la notte \u00e8 necessario bruciare i soldi per accendere un fuoco e riscaldarsi. I ragazzi comunque troveranno lo spirito dell'avventura che zio Phil voleva. Il giorno successivo appena usciti vengono festeggiati per aver vinto una caccia al tesoro e si scoprir\u00e0 che i soldi erano in realt\u00e0 cinquantamila!\nL'ospite indesiderato.\nGrazie al fidanzato di Hillary, Trevor, la famiglia intera viene invitata all'Oprah Winfrey Show per discutere sulle prossime elezioni per la carica di giudice della Corte Suprema. Tra tutti Willy \u00e8 il pi\u00f9 felice ma non potr\u00e0 partecipare insieme al resto della famiglia perch\u00e9 la produzione ha richiesto che solo i parenti pi\u00f9 stretti vadano in onda. Gli zii non ce la fanno a dirglielo e lo portano con loro a Chicago, dove si registra lo show, glielo diranno solo al momento dell'entrata in scena. Willy, molto insoddisfatto della situazione, crea scompiglio in studio tanto che metter\u00e0 in ridicolo l'intera famiglia arrivando ad una situazione assurda...\nGiudici contro.\nFinalmente \u00e8 arrivato il giorno delle elezioni e la famiglia intera \u00e8 in ansia per i risultati, i quali non sono positivi. Infatti il giudice Robertson vince e viene nominato giudice della Corte Suprema. Con sportivit\u00e0 zio Philip accetta il risultato e si presenta da sconfitto al vincitore per fargli le sue congratulazioni, ma Robertson sar\u00e0 tutt'altro che sportivo e lo prender\u00e0 in giro. Willy non riesce a sopportarlo e difende lo zio aggredendo verbalmente il giudice Robertson che improvvisamente ha un infarto e muore! Willy si sente in colpa per l'accaduto e ha un terribile rimorso. Zio Philip comunque decide di andare al funerale del giudice Robertson per fare un discorso in suo onore, ma si rende conto che a nessuno piaceva a causa del suo modo di comportarsi, soprattutto con le donne. L'unico che cerca di parlare bene del giudice \u00e8 Willy, ma otterr\u00e0 l'effetto contrario di ci\u00f2 che voleva dire. la puntata si conclude con zio Philip che riceve una chiamata dal governatore il quale gli annuncia che sar\u00e0 lui a prendere il posto reso vacante dopo la morte del giudice Robertson. Tutta la famiglia \u00e8 entusiasta e decidono di festeggiare tutti insieme.\nNon colpirmi sulla fronte.\nZia Vivian deve andare ad un corso pre-parto e chiede a zio Philip di accompagnarla, ma lui si inventa una scusa e quando Vivian lo scopre si arrabbia moltissimo con lui. Willy vedendo che nessuno ha intenzione di accompagnarla si offre volontario. Al corso conosce Danny Mitchell, una donna incinta che essendo giornalista lo invita ad assistere ad una partita dei Los Angeles Lakers. Willy e Danny passano una bella serata fino a quando inaspettatamente il bambino di Danny sta per nascere. Willy in totale panico riesce poi a cavarsela grazie all'aiuto di Tony, l'autista della limousine, che chiamer\u00e0 assistenza medica. Willy torna a casa raccontando a zio Phil la serata e quest'ultimo si decider\u00e0 ad essere pi\u00f9 premuroso nei confronti di zia Vivian.\nGuerra fredda.\nZia Vivian riceve il risultato delle analisi dell'ecografia che permettono di sapere il sesso del bambino. Gli zii decidono di non voler svelare il mistero e chiedono a Geoffrey di custodire la busta con i risultati. Intanto Carlton \u00e8 distrutto dal dolore perch\u00e9 sta vivendo un periodo difficile con Paula, la sua fidanzata. Willy ne approfitta per provarci con lei, tant'\u00e8 che riesce ad ottenere un appuntamento, tutto ad insaputa di Carlton. Come se non bastasse quest'ultimo si ammala prendendosi l'influenza da Paula ed \u00e8 costretto a vivere nella dependance di casa al posto di Hillary per non contagiare zia Vivian. Anche Willy viene contagiato e per sbaglio rivela a Carlton la sua segreta relazione. I due sono costretti a soggiornare insieme nella dependance e avranno difficolt\u00e0 nell'andare d'accordo. Alla fine si riappacificano rivelando le malefatte inferte l'uno sull'altro. In finale di puntata Geoffrey, stanco dell'insistenza degli zii nel volere la busta, consegna i risultati a zio Phil che rimarr\u00e0 sconcertato non solo nel vedere che non ci sono i risultati dell'ecografia, ma che oltretutto c'\u00e8 un salatissimo conto da pagare!\nRifiuto di obbedienza.\nLe sorelle di zia Vivian arrivano a far visita, tutte con le loro grandi novit\u00e0, in particolare Viola, che annuncia la sua rottura con Robert. Willy \u00e8 l'unico contento, ma lo sar\u00e0 di meno quando la madre gli chieder\u00e0 di tornare a vivere a Filadelfia insieme a lei. Willy non sa che fare, non volendo turbare la madre con un rifiuto, visto che lui si trova molto bene a Bel-Air e non vuole tornare. Le sorelle lo hanno gi\u00e0 intuito e chiedono a Viola di lasciar perdere questa storia, ma lei non crede a le sorelle pensando che Willy abbia nostalgia di casa. Rimarr\u00e0 quindi stupita quando il figlio le dir\u00e0 quello che vuole fare. Viola comunque lo accetta, lasciando Willy libero di fare la cosa pi\u00f9 giusta per lui.\nDoppio inganno.\nWilly &amp; Carlton iniziano una accesa lotta con Geoffrey a suon di scommesse. i due cugini, usciti sconfitti da una scommessa in cui sono stati truffati, ne organizzano un'altra ancora pi\u00f9 diabolica. I due fanno credere a Geoffrey che egli abbia vinto una grandissima somma alla lotteria, ma in realt\u00e0 avevano registrato l'estrazione della settimana precedente su una videocassetta. Geoffrey euforico per la somma vinta esce fuori di testa festeggiando e addirittura lascia il suo lavoro di domestico. Willy e Carlton cercano di fargli cambiare idea ma geoffrey \u00e8 irremovibile. I due quindi sono costretti a svelargli il loro scherzo mettendo in imbarazzo il povero Geoffrey, che sentitosi umiliato decide di trovarsi un altro lavoro. Willy e Carlton confessano tutto a zio Philip che si arrabbia moltissimo con loro obbligandoli ad andare da Geoffrey per cercare di convincerlo a tornare. I due cugini scoprono che ha iniziato a lavorare come cameriere per un ristorante e dopo una lunga messinscena riescono a farlo tornare.\nUn'idea geniale.\nZia Vivian lascia il resto della famiglia a casa da soli e la situazione si complica poich\u00e9 ci sono un sacco di riparazioni da fare. Come se non bastasse zio Philip deve trovare un nuovo assistente temporaneo visto che Edward, quello attuale, ha un colloquio di lavoro. Senza altre opzioni zio Phil costringe Willy a venire in tribunale con lui. Durante un caso Willy convince lo zio ad assumere come operaio un ex detenuto, Luther. Quest'ultimo, nonostante lo scetticismo degli altri componenti della famiglia, svolge un ottimo lavoro, fino a quando Willy non trova pi\u00f9 una pallina da baseball autografata. Carlton crede che sia stato Luther a rubarla, ma Willy non avendo prove sufficienti non d\u00e0 peso alla cosa. La famiglia Banks dopo essere tornata da una cena fuori trova la casa svuotata e la colpa ricade subito su Luther, ma quando arriva la polizia si scopre che il ladro era Edward, stanco dei pesanti compiti assegnati dallo zio Phil. Inoltre Luther non aveva rubato neanche la pallina, ma era stata Ashley che l'aveva usata per allenarsi.\nLa dolce attesa.\nTutta la famiglia Banks \u00e8 agitata per l'imminente arrivo del bambino e ognuno fa dei pensieri su come la loro vita possa cambiare.\nUna cerimonia azzardata.\nWilly \u00e8 molto eccitato perch\u00e9 trascorrer\u00e0 la serata con la sua ragazza, Monique e avranno la casa libera. Quando sono sul punto di avere un rapporto sessuale Monique rivela a Willy di essere una ragazza all'antica e preferisce aspettare il matrimonio prima di fare l'amore. Willy \u00e8 molto deluso e non ha intenzione di aspettare cos\u00ec a lungo, perci\u00f2 chiede a Jazz di fingersi prete e celebrare un finto matrimonio. I due ora sono sposati e Willy finalmente avr\u00e0 ci\u00f2 che desidera, ma i sensi di colpa lo tormentano, in particolare quando Monique gli regala un ciondolo speciale che appartiene alla sua famiglia da anni. A questo punto Willy svela l'ignobile bugia del finto matrimonio e Monique lo lascia da solo nel motel dove alloggiavano. Tornato a casa Willy subisce un'inevitabile predica da zio Philip, su tutte le furie per quanto \u00e8 successo.\nL'occasione mancata.\nCarlton \u00e8 entusiasta perch\u00e9 a scuola sono in corso dei colloqui per l'ammissione all'universit\u00e0 di Princeton ed \u00e8 sicuro che verr\u00e0 accettato. Willy invece non ha intenzione di farlo, ma zio Philip lo obbliga. Carlton inizia subito a prenderlo in giro perch\u00e9 \u00e8 sicuro che far\u00e0 una pessima figura, ma sorprendentemente Willy riesce a fare una buona impressione al rappresentante, tant'\u00e8 che viene ammesso. Carlton \u00e8 incredulo e al colloquio cerca di imitare il comportamento di Willy, ma le cose si mettono male e non solo non viene ammesso, viene anche sospeso per aver minacciato di morte il rappresentante Ed. Quando torna a casa Carlton mente annunciando a tutti di essere stato ammesso e di aver ottenuto una borsa di studio, ma il preside della scuola chiama a casa Banks dicendo la verit\u00e0 sul colloquio di Carlton. Tutta la famiglia, in particolare zio Phil, \u00e8 delusa e sorpresa da ci\u00f2 che ha fatto Carlton e quest'ultimo spiega perch\u00e9 ha fatto tutto ci\u00f2. Mentre Carlton \u00e8 in soggiorno appare il suo angelo custode, con le sembianze di Tom Jones, che gli mostra come sarebbe stata la vita in famiglia senza di lui. Quindi Carlton si rincuora e parlando con suo padre, capisce che la cosa migliore da fare \u00e8 essere se stesso.\nQualche pillola di troppo.\nCarlton \u00e8 molto preoccupato per il ballo scolastico e come se non bastasse, gli \u00e8 uscito un brufolo imbarazzante. Invece Willy \u00e8 preoccupato perch\u00e9 ha troppi impegni e non riesce a riposare bene. Arrivato a scuola riceve da un suo compagno di scuola delle pillole di anfetamina che l'avrebbero aiutato a rimanere sveglio. Al ballo Carlton si sente a disagio per il suo brufolo e chiede aiuto a Willy, quest'ultimo gli dice di vedere nel suo armadietto ma l\u00ec trova le pillole di anfetamina. Alla festa Carlton si scatena nel ballo ma improvvisamente sviene. Di corsa Willy lo porta all'ospedale dove per fortuna Carlton si riprende. All'ospedale arriva tutta la famiglia e Carlton per proteggere Willy mente, facendolo sembrare un ragazzo responsabile. Willy inizialmente apprezza il gesto di Carlton, ma alla fine dir\u00e0 tutta la verit\u00e0 sull'accaduto, colto da un senso di colpa.\nFiocco azzurro in casa Banks.\nLa famiglia Banks \u00e8 in allarme perch\u00e9 zia Vivian sta per avere il bambino, alla fine per\u00f2 si riveler\u00e0 un falso allarme. Zia Vivian diventa insopportabile e la famiglia decide di prendersi delle ore di riposo lontani da lei. Willy e zio Philip vanno in ospedale per un controllo di quest'ultimo, le zie Viola e Janice, che sono venute per la grande occasione, vanno dal parrucchiere insieme a Hilary e Carlton. Geoffrey invece rimane a casa insieme ad Ashley per supportare Vivian. La situazione si complica perch\u00e9 zia Viv sta davvero per partorire, quindi Ashley la accompagna all'ospedale poich\u00e9 gli altri non sono reperibili. Arrivate in ospedale vengono raggiunte dagli altri componenti della famiglia e alla fine si stringono tutti attorno al neonato.\nGioco d'azzardo.\nWilly ha in programma per il fine settimana di visitare alcuni college accompagnato da zio Philip. Purtroppo per\u00f2 quest'ultimo si ammala e Carlton \u00e8 costretto ad accompagnarlo. Durante il viaggio Willy ha bisogno di andare al bagno e Carlton sosta una macchina ad una tavola calda nei paraggi. Arrivati l\u00ec scoprono che Jazz si era nascosto nel bagagliaio ed era venuto per fargli compagnia. Nell'attesa decidono di far controllare la macchina da un meccanico il quale gli dice che la spesa \u00e8 di trecento dollari. Non avendo abbastanza soldi Willy e Jazz giocano d'azzardo e riescono a guadagnare i soldi necessari, ma Carlton, che aveva cercato di vincere anche lui, diventa dipendente da una slot machine e non ha intenzione di smettere. Willy e Jazz dopo aver insistito nel convincerlo lo lasciano da solo. Sulla strada per\u00f2 Willy ha un ripensamento e decide di tornare indietro. La situazione per Carlton si complica poich\u00e9 un energumeno se la prende con lui minacciando di picchiarlo. Willy si sacrifica al suo posto ricevendo un cazzotto in faccia. I tre alla fine riusciranno a rimettersi in strada ma una sciocchezza di Carlton li metter\u00e0 in seri guai.\nDilettanti allo sbaraglio.\nZia Vivian \u00e8 fuori citt\u00e0 e zio Philip fa di tutto per stare in compagnia dei figli, ma loro non sembrano esserne molto felici. Intanto Willy invita un suo amico da Philadelphia, Keith, il quale l'indomani dovr\u00e0 esibirsi in uno spettacolo comico. Willy crede di essere spiritoso tanto quanto Keith e tramite una messinscena riesce ad ottenere un posto nello spettacolo. Keith \u00e8 molto arrabbiato con Willy, perch\u00e9 non riesce a credere che abbia ottenuto un posto nella serata, non avendo faticato tanto quanto lui. Ma Willy lo prende in giro, dicendogli che il lavoro del comico non \u00e8 cos\u00ec faticoso e che lui ha la stoffa per farcela. Arriva la tanto attesa serata ma Willy fa fiasco clamorosamente e viene fischiato dal pubblico. A quel punto, Keith salva la situazione entrando in scena e facendo ridere a modo suo gli spettatori. Willy dovr\u00e0 ammettere che il lavoro del comico non fa per lui e si riappacificher\u00e0 con Keith.\nCome eravamo.\nA casa Banks sono in corso i preparativi per il rinnovo dei voti nuziali degli zii Philip e Vivian, ma nel fermento zio Phil perde la fede nuziale. Intanto i ragazzi decidono di fare un album fotografico agli zii come regalo, ripensando ai momenti passati insieme. Infine si arriva alla cerimonia che riuscir\u00e0 benissimo nonostante le difficolt\u00e0 iniziali.\nIl sospirato diploma.\nWilly e Carlton sono in trepidante attesa per il giorno della consegna dei diplomi e quest'ultimo \u00e8 il pi\u00f9 in ansia perch\u00e9 dovr\u00e0 tenere un discorso a tutti i presenti. Per Willy invece si complicano le cose poich\u00e9 la sua insegnante di musica, la signora Bassin, lo informa che non \u00e8 allo stesso livello dei suoi compagni e verr\u00e0 bocciato non arrivando a prendere il diploma. Willy \u00e8 preoccupatissimo perch\u00e9 alla cerimonia sar\u00e0 presente anche sua madre e non vuole deluderla. La professoressa decide quindi di aiutarlo concedendogli una seconda occasione, Willy dovr\u00e0 concludere l'anno frequentando le lezioni in un'altra classe. Willy rimane sorpreso quando nella nuova classe ci sono solo bambini ed anche l\u00ec ha qualche difficolt\u00e0 con la materia. Nonostante la stravaganza della situazione Willy riesce a convincere la signora Bassin, dopo aver preso parte alla recita di fine anno con gli altri bambini. Alla fine Carlton riesce a fare un bellissimo discorso e anche Willy viene premiato con il diploma, concludendo con dei meritati festeggiamenti."}
{"id": "1224280", "revid": "125772128", "url": "https://it.wikipedia.org/wiki?curid=1224280", "title": "Episodi di Willy, il principe di Bel-Air (quarta stagione)", "text": "Dove c'\u00e8 Willy c'\u00e8 speranza: parte 1.\nWilly e Carlton decidono di trasferirsi in un appartamento per conto proprio, ma zio Philip non \u00e8 molto contento di vedere partire uno dei suoi figli, poich\u00e9 ha paura di sentirsi solo visto che Ashley sta crescendo e zia Vivian \u00e8 sempre pi\u00f9 indaffarata con il bambino. Comunque i due decidono di andare via e come se non bastasse Hilary accetta di sposarsi con Trevor. Al nuovo appartamento Willy e Carlton si trovano subito a loro agio e decidono di organizzare una festa, ma le cose si metteranno male quando Jazz inviter\u00e0 troppa gente e per di pi\u00f9 con pagamento del biglietto per ognuno. La festa \u00e8 rovinata ma Carlton \u00e8 ancora speranzoso di vedere una ragazza che gli piace, Jackie. La ragazza arriva e accetta di ballare con lui, ma appena vede Willy i due si abbracciano. Willy e Jackie sono amici di vecchia data e Carlton, capendo la situazione, si dispera.\nDove c'\u00e8 Willy c'\u00e8 speranza: parte 2.\nDopo la catastrofica serata, Willy e Carlton ottengono un ordine esecutivo di sfratto. Vista la situazione, Carlton decide di tornare a casa dei genitori e Willy, rimasto solo, si fa ospitare a casa di Jazz, visto che \u00e8 stato lui l'autore della baraonda. Intanto Willy riesce ad ottenere un lavoro al college grazie a Jackie, che gestisce il bar. A casa Banks Hilary invita la famiglia a guardare in diretta tv la dichiarazione di matrimonio di Trevor che si lancer\u00e0 con il bungee jumping. Sfortunatamente Trevor si schianta violentemente al suolo e muore. Il matrimonio \u00e8 rovinato, Hilary perci\u00f2 chiede ai genitori di poter tornare a vivere a casa e Willy coglie la palla al balzo chiedendo a zio Phil di poter prendere in affitto la dependance. Zio Phil accetta e ottiene ci\u00f2 che aveva sperato, avere la famiglia tutta per s\u00e9.\nLa filosofia di vita.\nWilly decide di seguire il corso di filosofia occidentale ma non perch\u00e9 ne \u00e8 interessato, ma perch\u00e9 una ragazza che gli piace lo frequenta. Infatti Carlton lo rimprovera immediatamente informandolo della difficolt\u00e0 della materia, ma Willy non vuole ascoltarlo, sostenendo che in fin dei conti il corso non \u00e8 poi cos\u00ec difficile. Si riveler\u00e0 difficile per\u00f2 dal momento in cui Willy ha un battibecco con un signore che credeva essere uno studente fuori corso, ma scoprir\u00e0 presto che in realt\u00e0 \u00e8 il suo insegnante. Vista la complicazione Willy decide di farsi esonerare, ma dopo la ramanzina di zio Philip e il suo reale interesse per la materia, egli cambier\u00e0 idea.\nUn giorno da pap\u00e0.\nZio Philip e zia Vivian decidono di andare a mangiare fuori per distrarsi dagli impegni continui con il bambino, perci\u00f2 ad occuparsene tocca a Hilary. La ragazza per\u00f2 non riesce a fare shopping con Nicky da accudire e lo lascia a Willy, che imitando un ragazzo padre dell'universit\u00e0, riesce ad ottenere attenzioni da parte di molte ragazze tra cui Candace, che addirittura scrive la sua storia sul giornale universitario, assegnandogli il premio di pap\u00e0 dell'anno. La ragazza riesce addirittura a far arrivare la storia in diretta televisiva. Durante l'intervista Willy, preso da un senso di colpa, confessa tutta la verit\u00e0, consegnando i premi ricevuti a Todd, il ragazzo padre da cui aveva preso ispirazione. Alla fine Todd ringrazier\u00e0 Willy e gli sveler\u00e0 che in realt\u00e0 anche lui stava fingendo di essere padre.\nLa donna dei sogni.\nDurante una partita a carte Willy prende in giro Carlton perch\u00e9 non ha ancora perso la sua verginit\u00e0 sessuale, ma egli risponde che desidera fare l'amore per la prima volta con la donna che ama. Il giorno dopo al college Carlton conosce Joann, una bella ragazza che sembra la sua anima gemella. I due passano la notte insieme e Carlton finalmente perde la sua verginit\u00e0. Il ragazzo ne \u00e8 follemente innamorato ma rimarr\u00e0 deluso quando scoprir\u00e0 che Joanne in realt\u00e0 \u00e8 sposata con il preside del college, lei l'aveva ingannato colta da un momento di debolezza. Nel frattempo Geoffrey rivela un segreto di lunga durata alla famiglia Banks. Anni fa aveva partecipato a una maratona ma essendo troppo debole cerca di vincere rubando, per\u00f2 viene scoperto alla premiazione. Alla confessione di Geoffrey la famiglia inizier\u00e0 a prenderlo affettuosamente in giro.\nParty a sorpresa.\nWilly e Carlton hanno organizzato una festa in casa ma essendoci un clima afoso chiedono insistentemente allo zio Philip di riparare il condizionatore guasto. Lo zio si rifiuta di farlo immediatamente cos\u00ec i due ragazzi si rifiutano di pagare l'affitto per ripicca ed inoltre spostanola festa in piscina. Zio Phil vedendo quanto sono disubbidienti i ragazzi irrompe durante la festa e la rovina, inoltre decide di fare causa a Willy e Carlton portandoli in tribunale. Entrambe le parti esporranno la loro accusa ed entrambe otterranno una piccola vittoria. Nel frattempo Hilary torna a lavorare come annunciatrice per le previsioni del tempo.\nIl sensitivo.\nLa famiglia Banks si organizza per la festa di Halloween ma Hilary li informa che ha intenzione di fare una seduta spiritica per poter parlare con il suo ex fidanzato defunto Trevor. Durante la seduta Willy, scettico dei poteri spirituali del veggente Skorpius, si comporta male deridendo Skorpius, perci\u00f2 il veggente gli attacca il malocchio. Inizialmente Willy non d\u00e0 peso alla cosa ma quando accadono disagi torna da Skorpius per farsi togliere il malocchio. Willy per\u00f2 si accorge che per fortuna \u00e8 un incubo, o forse no...\nFratello nero, non sei mio fratello.\nWilly decide di entrare in una confraternita di ragazzi di colore, la Phi Beta Gamma, e decide di portarci anche Carlton, ma non viene visto di buon occhio dal capo Top Dog per i suoi atteggiamenti da ricco, perci\u00f2 viene sfruttato facendo lavori pesanti. Intanto Hilary, Vivian e Ashley si appassionano ad una soap opera alla quale si appassioner\u00e0 anche zio Phil. Infine, Carlton viene a sapere che \u00e8 indesiderato da Top Dog, perci\u00f2 dopo aver detto la sua decide di andarsene.\nPrincipe al tramonto.\nHilary viene scelta come modella per la rivista Playboy ma zio Philip non \u00e8 molto entusiasta della notizia, perci\u00f2 vieta a Hilary di posare. Nonostante il divieto la ragazza va alla villa di Hugh Hefner, fondatore della rivista, per fare quelle foto, insieme a lei verranno Willy e Carlton che tenteranno in tutti i modi di approcciare le altre \"conigliette\". Quando zio Phil scopre che i ragazzi sono andati alla villa va su tutte le furie correndo da loro. Arrivato alla villa trova solo Willy e Carlton poich\u00e9 Hilary ha gi\u00e0 lasciato il posto per farsi fotografare. Zio Phil alla fine accetter\u00e0 a malincuore la scelta della figlia.\nCuore matto.\nLa famiglia si rende conto che zio Philip \u00e8 veramente in sovrappeso e lo inducono a mangiare sano, in particolare \u00e8 Ashley che lo incita, facendogli fare sport e vietandogli i cibi grassi. Zio Phil per\u00f2 non riesce a resistere e supplica Willy di portargli di nascosto cibi spazzatura che a lui tanto piacciono, ma mentre sta mangiando un cheeseburger viene colto da un infarto e viene portato in ospedale. Alla notizia l'intera famiglia si precipita a parte Carlton, che per paura rimane a casa. Willy, vedendo la sua assenza lo rimprovera di stare al suo fianco. Carlton si convince e rivela a zio Phil quanto \u00e8 importante per lui.\nUna cugina per il professore.\nWilly si accorge che i suoi voti a scuola peggiorano a causa di una relazione complicata di uno dei suoi professori e decide di sfruttare un invaghimento del professore per Hilary organizzando una serata intima tra i due. La serata \u00e8 molto soddisfacente per entrambi ma Hilary decide di non voler pi\u00f9 uscire con il professor Burton perch\u00e9 prova ribrezzo nel vedere un suo neo. Willy riesce a convincere Hilary ad uscire ancora con il professore accompagnandola lui stesso ad una serata al teatro dell'opera. Hilary per\u00f2 durante tutta la sera fa l'indifferente e si inventa scuse assurde, decide perci\u00f2 di andarsene anticipatamente. Alla fine Willy si scuser\u00e0 con lei per essere stato troppo invadente nella sua vita privata. Nel frattempo zio Philip e Carlton cercano di montare un nuovo lettino per il piccolo Nicky e dopo vari tentativi riusciranno nell'impresa.\nSfida all'ultimo sorso.\nWilly prova ad invitare Jackie ad uscire ma lei gli d\u00e0 buca poich\u00e9 ha gi\u00e0 un ragazzo con cui uscire, un giocatore di football. Willy, colto dalla gelosia la segue ad una festa studentesca dove cerca in tutti i modi di riconquistarla, ma finisce per sfidare ad una gara di bevute Hank, il ragazzo di Jackie, la quale lascia la festa vedendo il comportamento immaturo dei due. A gara conclusa Willy perde e viene lasciato sbronzo in un cimitero dove sogna di interagire con persone provenienti dall'aldil\u00e0. Al suo risveglio viene Carlton a riportarlo a casa e Willy si rende conto della gravit\u00e0 delle sue azioni. Intanto, Ashley \u00e8 in preda al panico perch\u00e9 deve uscire con un ragazzo, Robert. La ragazza \u00e8 sul punto di rinunciare all'appuntamento ma Hilary si offre di aiutarla a cambiare look trasformandola in un clone di se stessa.\nPrima del battesimo.\nIn una situazione futura, zio Philip racconta a Nicky la storia del perch\u00e9 avesse quattro nomi. Prima del battesimo di Nicky tutti si erano dati da fare per trovare un regalo di classe per il bambino, ma Willy era l'unico che aveva comprato un regalo scadente, cos\u00ec decide di ingaggiare i Boyz II Men per farli cantare il giorno della cerimonia, ma delle vecchie vicissitudini con uno dei componenti del gruppo hanno messo in difficolt\u00e0 Willy e il suo regalo. Al momento di dire la verit\u00e0 a tutti gli invitati i Boyz II Men arrivano a sorpresa e cantano una canzone per Nicky, salvando la reputazione di Willy.\nIl canto del grillo.\nWilly e Carlton sono alle prese con una prossima verifica di chimica ma Willy come al solito decide di studiare all'ultimo momento la sera prima. Nel frattempo zio Philip \u00e8 ansioso come al suo solito poich\u00e9 Ashley ha un appuntamento con un ragazzo. Willy decide di mettersi a studiare a sera inoltrata ma a causa di vari fattori non riuscir\u00e0 a studiare come avrebbe dovuto. Ad intromettersi c'\u00e8 anche Ashley, che chiede aiuto al cugino poich\u00e9 ha violato il coprifuoco imposto da zio Phil, una telefonata per\u00f2 far\u00e0 saltare la copertura di Willy e metter\u00e0 nei guai Ashley. Il giorno dopo con grande stupore di Carlton, Willy riesce ad ottenere un voto molto positivo al compito grazie all'aiuto di una sua vicina di banco.\nUn capo di troppo.\nCarlton riesce a diventare co-gestore del locale del college dopo che il posto di Jackie \u00e8 stato reso vacante, ma avendo fatto buon viso con il professor Milligan ottiene i migliori privilegi imponendo le sue idee a Willy. Quest'ultimo stufo del comportamento sgradevole di Carlton decide di andarsene in un altro locale. Inizialmente Carlton \u00e8 convinto di poter tenere la situazione sotto controllo, ma rimane con il locale vuoto e neanche con l'aiuto sconsiderato di Jazz porter\u00e0 un miglioramento. Carlton decide perci\u00f2 di chiedere a Willy di tornare e con fatica quest'ultimo accetta. Nel frattempo, Hilary cerca di acculturarsi di pi\u00f9 dopo che \u00e8 stata violentemente criticata per via della sua incompetenza come presentatrice.\nUccello in gabbia non canta.\nI Peacoks affrontano i Mustang nel torneo di football universitario e Carlton ha l'importante ruolo della mascotte. Willy come al solito combina un pasticcio, prima scommettendo per la squadra di casa ascoltando una soffiata di Jazz e dopo rubando la statua simbolo della squadra rivale in risposta ad un disordine creato dagli stessi avversari. Perci\u00f2 i Mustang rispondono sequestrando la mascotte dei Peacoks e imprigionano Carlton. La squadra senza la sua mascotte \u00e8 demoralizzata e Willy cerca di liberarlo, ma senza riuscirci. Decide perci\u00f2 di prendere il costume da pavone di Carlton e sostituirlo, ma l'incitamento non \u00e8 lo stesso che potrebbe offrire il cugino. Dopo l'insuccesso di Willy, Carlton riesce a liberarsi e cerca di spronare la squadra. Purtroppo i \"pavoncelli\" escono sconfitti e Willy perde la scommessa. Alla fine per\u00f2 riuscir\u00e0 a rientrare nelle spese scommettendo con Carlton che rivedr\u00e0 Amanda, una ragazza conosciuta da quest'ultimo durante la prigionia, ed infatti lei arriva, ma i due non avvieranno una storia d'amore. Intanto zio Philip, Ashley e Hilary testano un nuovo sistema d'allarme, ma essendo di alta tecnologia si troveranno in difficolt\u00e0 nell'usarlo combinando non pochi guai.\nUna notte... una stella.\nDurante un evento speciale Willy riesce a ottenere un dialogo con la famosa cantante Michelle Michaels, la quale prende subito in simpatia il ragazzo. Da l\u00ec in poi Willy inizier\u00e0 ad uscire frequentemente con lei dimenticandosi delle relazioni con familiari e amici, addirittura non si presenter\u00e0 il giorno del suo compleanno preferendo uscire con Michelle. Durante un incontro di pugilato Willy scopre che Michelle non ha voglia di una storia seria e non vuole impegnarsi con lui, perci\u00f2 torner\u00e0 ad essere il Willy di sempre.\nSotto il segno di cupido.\nPer san Valentino tutti hanno i loro programmi. Hilary ha un appuntamento romantico in casa e cerca il supporto di Geoffrey per imparare a cucinare, ma le cose non vanno come dovrebbero poich\u00e9 nei preparativi si rompe la macchina del gas. Inoltre lo spasimante di Hilary d\u00e0 forfait e la ragazza rimane da sola. A quel punto decide di uscire con Duane, il ragazzo che \u00e8 venuto a riparare la macchina. Anche Ashley ha un appuntamento con un ragazzo e, per non fare una brutta figura dovuta al pesante e protettivo zio Phil, chiede a Willy di accompagnarla. Il fatto \u00e8 che anche lui ha un appuntamento, perci\u00f2 faranno un'uscita combinata. I quattro ragazzi decidono di andare al minigolf, ma Willy finisce per comportarsi ossessivamente proprio come zio Philip e roviner\u00e0 la serata. Alla fine tutti si ritroveranno al ristorante dove Carlton conduce la serata come anchorman, tra l'altro proprio l\u00ec zio Philip e zia Vivian sono andati per festeggiare. Al locale Ashley prender\u00e0 l'iniziativa cantando con rabbia le sue ragioni.\nScelta di vita.\nZio Philip ha bisogno di una nuova macchina e Willy e Carlton si offrono di accompagnarlo per indirizzarlo verso la scelta giusta. Willy vorrebbe una macchina pi\u00f9 sportiva e costosa, mentre Carlton vorrebbe una macchina pi\u00f9 economica ed efficiente. Alla fine Willy riesce ad adulare zio Phil e comprano una macchina sportiva. Il capo venditore del concessionario si accorge delle eccellenti doti di Willy e decide di offrirgli un lavoro. A causa del grosso impegno lavorativo Willy decide di lasciare gli studi, ma gli zii non sono molto convinti e riferiscono tutto alla madre del ragazzo, Violet, la quale appena saputa la notizia si precipita a bel-Air riportando il ragazzo con forza all'universit\u00e0.\nUn romantico Jazz.\nJazz ha deciso di sposarsi con Jewel, una ragazza carcerata, e chiede a Willy di fargli da testimone. Inizialmente Willy \u00e8 un po' contrario al matrimonio, ma si rende conto di quanto Jazz ami quella ragazza e cerca di organizzare una bella cerimonia a casa Banks. A poche ore dalle nozze per\u00f2, Jewel cerca di attrarre Willy, addirittura baciandolo ardentemente. Willy \u00e8 indeciso sul da farsi, non vuole rovinare le belle speranze di Jazz ma non vorrebbe neanche mentirgli. Durante la cerimonia Jewel non riesce a proseguire e in un colloquio chiarificatore con Willy gli rivela che \u00e8 spaventata dal grosso impegno e teme di non farcela a sposarsi. Con molta fatica Willy la convince e finalmente i due si sposano.\nPer amore di Lisa.\nWilly \u00e8 all'inizio di una relazione con la sua nuova ragazza, Lisa, e progettano insieme di partire per Palm Springs, il problema sorge quando la ragazza chiede a Willy di conoscere suo padre. Il padre non lo prende in simpatia, ma lo convince a portarlo con s\u00e9 sul suo aereo privato. I due iniziano a discutere anche l\u00ec fino a quando si rompe il motore e cercano di salvarsi dall'imminente impatto. Arrivati a terra sani e salvi cercano di collaborare per sopravvivere alla notte nella foresta. Nel frattempo i famigliari si mettono sulle loro tracce immediatamente con l'aiuto dei ranger della zona, ma le ricerche non concludono niente. Alla fine Willy riuscir\u00e0 a trovare la strada da solo per la caserma ingannando il padre di Lisa, ma indicher\u00e0 al ranger la strada giusta da prendere per rintracciarlo.\nTerremoto in casa Banks.\nA casa Banks viene a far visita a zio Philip una sua vecchia fiamma del college, Janice Robinson, una donna molto affascinante. Zia Vivian \u00e8 fin da subito gelosa e se la prende con zio Phil, mentre Willy cerca di sedurre la figlia di Janice, Wendy. I due escono insieme ma la ragazza preferisce non trascorrere la notte con lui, a differenza di Janice, che seduce Willy e i due finiscono addirittura a letto. Il giorno dopo si riuniscono tutti per un barbecue e Willy \u00e8 molto imbarazzato dalla presenza di Janice. La donna inoltre, sembra voler sedurre anche zio Philip, perci\u00f2 Willy lo avverte e gli rivela che la notte prima \u00e8 stato a letto con lei. Zio Philip si fa scappare di bocca la notizia e caccia di casa Janice, ottenendo cos\u00ec il perdono di zia Vivian, anche se parzialmente.\nNota: la trama di questo episodio \u00e8 ispirata a quella del film Il laureato.\nCicogna in arrivo.\nA causa della inagibilit\u00e0 della loro casa, Jazz e Jewel si trasferiscono momentaneamente a casa di Willy e Carlton, due per di pi\u00f9 stanno cercando di fare un figlio. Nonostante ci provino molto Jewel non riesce a rimanere incinta perch\u00e9 Jazz ha gli spermatozoi pigri, cos\u00ec i due chiedono a Willy di donare i suoi. Willy accetta con qualche dubbio, ma quando arriva in clinica ha una visione e si rifiuta. Quando sta per dire a Jazz e Jewel che ci ha ripensato, la ragazza gli rivela che \u00e8 incinta di Jazz. Intanto il resto della famiglia Banks si organizza per fare dei regali speciali a zia Vivian, in occasione della festa della mamma.\nIndovina chi torna a casa?\nDurante il suo solito turno di lavoro Willy incontra suo padre Lou, il quale aveva lasciato lui e sua madre quattordici anni prima. I due iniziano a frequentarsi e Willy sembra voler perdonare il suo grave gesto, tant'\u00e8 che decide di partire con lui per un viaggio durante le vacanze estive. Zio Phil per\u00f2 non crede nelle buone intenzioni di Lou e cerca di non far partire Willy. Tra i due scaturir\u00e0 una lite molto accesa fino a quando zio Philip si scuser\u00e0 con Willy, augurandogli il meglio. Poco prima della partenza, Lou avverte zio Philip e zia Vivian che non pu\u00f2 pi\u00f9 portare Willy con s\u00e9, tirando in ballo scuse assurde sul suo lavoro. Lou esce di nuovo dalla vita di Willy, lasciando il ragazzo in uno stato di grande delusione.\nIl misterioso acquirente.\nDurante una normalissima cena familiare si presenta in casa Banks un agente immobiliare, egli si presenta per presentare un'offerta per la casa molto vantaggiosa dal punto di vista economico, poich\u00e9 per il possibile acquirente, la casa ha un valore sentimentale molto alto. I membri della famiglia si interrogano sul da farsi e nel frattempo ricordano i vecchi momenti passati in quelle mura. Quando sono sul punto di rifiutare l'agente alza il prezzo, facendo cambiare idea a tutti tranne che ad Ashley, la quale rimane legata emotivamente alla casa. Arrivati al momento di chiudere l'affare l'agente deve disdire tutto, poich\u00e9 l'acquirente, il magnate Donald Trump, non vuole acquistare quella casa, ma un'altra della stessa zona dove era effettivamente cresciuto.\nVacanze a Philadelphia.\nLa famiglia Banks va Philadelphia per trovare Viola, la madre di WIlly. Arrivati nel suo quartiere la famiglia scopre che Willy ha una fama da codardo, poich\u00e9 tutti credono che sia scappato a Bel-Air per evitare Omar, un ragazzo del quartiere. Willy cerca quindi di risolvere la faccenda affrontando Omar in uno scontro uno contro uno, ma quest'ultimo quando si presenta si rifiuta di fare a botte, dicendo a Willy di crescere. Dopo quelle parole Willy decide di rimanere a Philadelphia con sua madre."}
{"id": "1224282", "revid": "287204", "url": "https://it.wikipedia.org/wiki?curid=1224282", "title": "Episodi di Willy, il principe di Bel-Air (quinta stagione)", "text": "In Italia la quinta stagione di \"Willy, il principe di Bel-Air\" \u00e8 andata in onda per la prima volta su Italia 1 subito dopo la quarta, dal 21 novembre al 19 dicembre 1995. Gli episodi erano in programma ogni giorno alle 20:00 durante la prima settimana, e successivamente dal luned\u00ec al sabato alla medesima ora. La trasmissione \u00e8 saltata eccezionalmente gioved\u00ec 7 dicembre a causa di una partita di calcio.\n\u00c8 nata una stella: parte 1.\nWilly torna a Bel-Air dopo essere stato portato di peso dalla NBC (casa di produzione della serie). Tornato a casa Banks, chiede a zio Philip di affidargli il negozio di dischi che quest'ultimo aveva comprato, ma rifiuta. A quel punto Willy, sentendo le doti canore di Ashley, decide di provare a farla diventare una star. Insieme compongono una canzone e Willy cerca di convincere un produttore discografico a scritturarla. Durante una esibizione all'universit\u00e0 dove studiano Willy e Carlton, Ashley d\u00e0 il meglio di s\u00e9 tant'\u00e8 che il produttore decide scritturarla e offre una buona cifra. Zio Philip accetta nonostante qualche remora iniziale.\n\u00c8 nata una stella: parte 2.\nAshley continua il suo periodo di successo, il quale le d\u00e0 alla testa. A causa della sua enorme fama, Willy viene deposto dal suo incarico da manager per far posto a uno pi\u00f9 importante. Le cose si mettono male per\u00f2 quando il brano di Ashley diventa impopolare e deve rinunciare alla sua carriera da cantante, ritrovando per\u00f2 l'affetto della sua famiglia.\nUna balena per Nicky.\nWilly decide di passare un po' di tempo con Nicky. Inizialmente vuole portarlo in spiaggia, ma zio Philip preferisce che lo porti al centro commerciale a vedere il suo idolo, la balena Dougie. Arrivati l\u00ec l'uomo travestito da Dougie decide di non fare lo spettacolo, disturbato anche dalla pessima acustica. A quel punto Willy decide di andare a parlargli, ma i due iniziano a picchiarsi e Nicky rimane deluso dal comportamento del cugino. Willy cercher\u00e0 di farsi perdonare in tutti i modi e solo dopo aver capito quanto fosse speciale Dougie per Nicky ci riuscir\u00e0. Nel frattempo Hillary cerca di vendicarsi di una sua collega rivale, ma non riuscir\u00e0 nel suo intento.\nLa sfida.\nWilly vuole uscire a tutti i costi con una ragazza, Valerie, la quale per\u00f2 non sembra interessata. Dopo che il ragazzo ha insistito parecchio lei accetta, ma usciranno in quattro. All'appuntamento nella dependance di casa Banks Willy porta Carlton, mentre Valerie porta sua cugina, Karen. Durante l'appuntamento Carlton si comporta in modo ambiguo, come al suo solito, ma Valerie \u00e8 attratta da lui anzich\u00e9 da Willy e i due si baciano. Willy vedendo la scena si infuria con Carlton e litigano pesantemente. Durante un litigio i due vengono alle mani e Carlton colpisce Willy, facendolo svenire. Mentre \u00e8 svenuto, Willy sogna di lui e Carlton da vecchi ancora litigiosi per questa faccenda, e poco dopo, Carlton muore senza che i due abbiano avuto la possibilit\u00e0 di chiarirsi. Al suo risveglio, Willy decide di fare pace con Carlton mettendo alle spalle l'accaduto. Nel frattempo, Ashley ha bisogno di lezioni di pratica al volante e ad aiutarla c'\u00e8 sua sorella Hillary, che non sembra essere molto portata come insegnante.\nIl grande bluff.\nDurante una partita a poker, Willy e Carlton si inventano una storia riguardante un omicidio in cui Willy era direttamente coinvolto per distrarre Jazz e sfilargli un bel po' di soldi. A partita conclusa i due cugini rivelano il loro piano a Jazz che se ne va via arrabbiato. Durante la notte per\u00f2 suonano alla porta della dependance e quando Willy va ad aprire si trova di fronte all'assassino, che in realt\u00e0 era Jazz travestito.\nRide bene chi ride ultimo.\nCarlton convince una societ\u00e0 formata da sole donne a fare uno scherzo a Willy. Una delle ragazze, Lisa, esce con Willy ma quando si ritrovano in una casa in un bosco lei inizia a comportarsi da psicopatica, legando Willy a una sedia. Dopo che Willy si \u00e8 liberato Lisa gli rivela tutto l'inganno, chiedendogli di stare al gioco, in cambio di un altro appuntamento. Willy accetta e quando torna a casa racconta una bugia al cugino, in cui dice di aver ucciso Lisa per scappare. Carlton, in preda al panico, inizia a correre disperato invadendo alcuni set della serie (rottura della quarta parete). Nel frattempo, zio Philip e zia Vivian sono disgustati da un maglione che Hillary gli ha regalato, ma si dovranno ricredere quando notano che anche Kareem Abdul-Jabbar, loro vicino di casa, ne indossa uno.\nUna scuola per Ashley.\nAshley si comporta stranamente negli ultimi giorni e Willy decide di capire cosa succede. La ragazza gli rivela di aver cambiato scuola e di essersi iscritta a una pubblica, ma il problema \u00e8 dirlo a zio Philip e zia Vivian. Ashley cerca di trovare supporto in Willy il quale le consiglia di dire tutto ai genitori, ma Ashley rifiuta arrabbiandosi con lui. Il problema si allarga quando Ashley informa Willy che la sua insegnante della nuova scuola vuole parlare con i suoi genitori. Il giorno del colloquio Ashley \u00e8 in grossi guai fino a che Willy arriva travestito da zio Philip, solo che tentando di ottenere il numero dell'insegnante si fa scoprire e Ashley \u00e8 costretta a dire tutta la verit\u00e0. Zio Philip e zia Vivian inizialmente sono contrari a questa scelta, ma dopo averci riflettuto per bene lasciano Ashley libera di frequentare la nuova scuola per un semestre. Intanto Hillary ha un calo di ascolti da parte del pubblico afroamericano e chiede a Willy come fare per ottenere pi\u00f9 telespettatori, ma i risultati non saranno quelli aspettati.\nAnniversario d'amore.\nLa famiglia Banks viene invitata a una puntata speciale del programma Soul Train, nel quale zio Philip e zia Vivian erano stati concorrenti e di cui si festeggia il venticinquesimo anniversario. Vivian \u00e8 molto entusiasta dell'evento ma zio Phil cerca in tutti i modi di declinare l'invito, poich\u00e9 non si sente pi\u00f9 nello spirito del programma. I due litigano e Willy fa di tutto per chiarire la faccenda. Alla fine zio Philip parteciper\u00e0 alla trasmissione insieme al resto della famiglia nella pi\u00f9 totale euforia. Nel frattempo, Hillary si sente frustrata perch\u00e9 non riesce pi\u00f9 ad ottenere un appuntamento a causa della sua notoriet\u00e0 televisiva.\nOrgoglio ferito.\nWilly inizia una storia seria con Lisa, una ragazza dell'universit\u00e0. I due decidono di uscire per una seconda volta e si vedono per giocare a bowling. Durante la partita un tizio cerca di importunare Lisa, Willy allora interviene scontrandosi con lui, ma finir\u00e0 ko dopo un potente pugno, a quel punto, Lisa stende l'uomo con delle mosse di autodifesa. La cosa arrabbiare Willy che si sente un inetto, poich\u00e9 la sua ragazza l'ha difeso. Decide cos\u00ec di inscenare un finto scontro aiutato da Jazz, ma quando Willy si ritrova al Peacock, luogo della messinscena, entrer\u00e0 un vero ladro, armato di pistola. Willy, ignaro della cosa, riuscir\u00e0 comunque a stendere il malvivente, ma far\u00e0 arrabbiare Lisa per il suo gesto irresponsabile. Alla fine, Lisa perdoner\u00e0 Willy, capendo il suo punto di vista.\nMolto rumore per nulla.\nPer far capire a Lisa che non \u00e8 un farlocco, Willy decide di scrivere un libro dal titolo \"celebrit\u00e0 di notte\", perci\u00f2 inizia a scattare delle foto per inserircele. Willy propone la sua idea a una casa editrice, non sapendo per\u00f2 che essa si occupa solo di gossip, perci\u00f2 viene ingannato e un suo scatto apparentemente scandaloso, ritraente Jay Leno, viene pubblicato. Appena esce la notizia Willy viene citato in giudizio da Jay Leno in persona, perci\u00f2 il ragazzo chiede aiuto a zio Philip, ma nonostante ci\u00f2 la situazione si complica. A quel punto, WIlly decide di andare al Tonight show nella speranza di parlare con il conduttore. Arrivato l\u00ec riesce a farsi scambiare per un comico professionista, ma scoperto l'inganno si rivela, riuscendo a chiarire con Jay Leno e ad evitare la causa.\nObesit\u00e0 fatale.\nLa famiglia Banks partecipa a un'asta e vince in premio una celebrit\u00e0, l'esperta di fitness Susan Powters, la quale diventa molto premurosa nei confronti di zio Philip, ma non riuscir\u00e0 a rimetterlo in forma per la presenza fastidiosa di Carlton. Nel frattempo, Willy ha una discussione con Lisa, poich\u00e9 la ragazza presenta a Willy un suo caro amico, Dana. A quel punto, Willy decide a sua volta di uscire con una sua amica, ma non riesce a concludere nulla di pi\u00f9 perch\u00e9 \u00e8 ossessionato dal pensiero di Lisa. Mentre indossa una tuta extra-large per provare come ci si sente ad essere grassi, incontra Lisa e Dana al supermercato e l\u00ec fa una scenata di gelosia, rivelando a Lisa che la ama. La puntata quindi si conclude con Willy che passa la sua \"agendina\" tramite un rito speciale a Carlton, come simbolo di vero impegno.\nUn pap\u00e0 invadente.\nWilly deve conoscere il padre di Lisa ed \u00e8 molto agitato perch\u00e9 vuole fargli una buona impressione. Inizialmente si comporta da ricco snob, ma quando Fred, il padre di Lisa, gli rivela che in quella situazione non si sente a suo agio, Willy inizia a mostrare la sua vera natura. I due si trovano molto bene insieme ma Fred inizia ad essere troppo insistente, poich\u00e9 vuole uscire ogni sera insieme a Willy, impossibilitando il ragazzo ad uscire con Lisa. Nonostante i tentativi di Willy di farlo allontanare da lui Fred si sente veramente legato. Quest'ultimo per\u00f2 sar\u00e0 costretto a dirgli la verit\u00e0 e a rompere il loro rapporto, in modo fortunatamente pacifico. Nel frattempo, zio Philip sta meditando se andare in pensione o meno, ma i figli non sembrano per niente contenti all'idea, cos\u00ec ai tre sorge un dubbio su chi sia veramente il suo figlio preferito. Iniziano ad investigare ma zio Philip li scopre, facendo capire loro capire che vuole bene a tutti e quattro in egual modo.\nWeekend sulla neve.\nWilly si \u00e8 dimenticato completamente del weekend sulla neve annuale da trascorrere con Carlton e perci\u00f2 cerca di convincere Lisa a mandarcelo. Fortunatamente per\u00f2 la ragazza deve lavorare e Willy pu\u00f2 partire senza problemi. Arrivati l\u00ec per\u00f2, dopo poche ore, arriva Lisa, la quale \u00e8 riuscita a liberarsi dal lavoro. Carlton, su tutte le furie perch\u00e9 voleva trascorrere il weekend solo con Willy, se ne va infuriato, ma Willy decide di seguirlo. I due salgono in macchina ma preso dall'ira, Carlton si distrae e finisce fuori strada. I due rimangono bloccati e nel frattempo, Carlton rivela i suoi sentimenti a Willy, definendolo come una sorta di migliore amico. Quando vedono un uomo cercano di farsi sentire, ma le urla fanno scatenare una valanga e i due si buttano nel vuoto, fortunatamente se la caveranno senza neanche un graffio. Nel frattempo Hilary decide di andare a vivere da sola, portando con s\u00e9 alcuni oggetti essenziali e dei bei ricordi.\nLa festa delle bugie.\nWilly desidera andare ad una festa con gli amici e Lisa lo lascia andare, poich\u00e9 la ragazza passer\u00e0 la serata con le amiche. La festa per\u00f2 \u00e8 piena di ragazze e Willy incontra una sua vecchia amica diventata pi\u00f9 attraente, Tina, la quale lo metter\u00e0 nei guai poich\u00e9 anche Lisa andr\u00e0 alla festa. Mentre i due discutono scoprono Ashley in intimit\u00e0 con un ragazzo. Willy decide quindi di portarla a casa e mentre la rimprovera zio Philip sente la discussione, decide perci\u00f2 di mettere in castigo la figlia. Ashley per\u00f2 fugge di casa e allerta tutta la famiglia, ma sar\u00e0 Willy a trovarla nella dependance. Quando rientra a casa Ashley viene sgridata dai genitori, ma la ragazza capisce i suoi errori ritrovando la calma.\nPallottole su Bel Air.\nWilly, Carlton e zio Philip sono pronti per partire per una gita nella natura, ma accidentalmente Willy rompe il segnalatore d'allarme, perci\u00f2 Carlton chiede un risarcimento al cugino. La sera stessa Willy, accompagnato da Carlton, ritira i soldi allo sportello, ma appena si voltano si ritrovano un uomo che gli punta una pistola contro. I due, spaventati, danno i soldi al malvivente senza indugiare, ma l'uomo spara e per proteggere Carlton, Willy viene colpito. La famiglia Banks si ritrova tutta in ospedale per assistere Willy, ma quest'ultimo reagisce bene allo spavento cercando di essere gioioso e rasserenare i suoi cari, a parte Carlton, che continua ad essere sconvolto. A causa di ci\u00f2 cambia il suo modo di pensare, trovando che la giustizia non funzioni e che bisogna fare tutto da soli, arrivando addirittura a comprare una pistola.\nDubbi di nozze.\nWilly \u00e8 pronto ad uscire dall'ospedale, ma \u00e8 deciso a fare un passo importante, vuole sposare Lisa. La ragazza si trova un po' spaesata, ma accetta e insieme vanno ad una festa a sorpresa in casa Banks, l\u00ec faranno il grande annuncio. Tutta la famiglia sembra contrariata e cerca di far cambiare idea a Willy, e appunto, Lisa coglie l'occasione e rivela a Willy la sua preoccupazione. I due litigano ma WIlly, insistendo, riesce a convincere Lisa a sposarlo, facendole capire quanto la ama.\nSposi in analisi.\nWilly e Lisa sono decisamente convinti a sposarsi, ma per testarli, zio Philip li invita ad andare dal dottor Whiteorn, uno specialista dei rapporti di coppia. Al colloquio le cose si mettono subito male, tant'\u00e8 che i due litigano pesantemente. Decidono perci\u00f2 di continuare con le sedute, ma la situazione continuer\u00e0 a degenerare, fino a quando faranno coppia per difendersi dalle \"mazzate\" delle coppie avverse.\nSposi in fuga.\nWilly e Lisa stanno decidendo come svolgere la cerimonia delle nozze, ma zio Philip si mette in mezzo, spostando il luogo della celebrazione, dal giardino di casa al country club abituale. Tutto ci\u00f2 far\u00e0 storcere il naso sia a Willy che a Frank, il padre di Lisa, il quale vorrebbe che il matrimonio si celebri a Cleveland. A causa degli attriti irreparabili dei due parenti, Willy e Lisa decidono di andare a Las Vegas da soli, per sposarsi. La cerimonia per\u00f2 \u00e8 molto bizzarra e invadente, perci\u00f2 i due decidono di rinunciare e tornare al piano originale e nel frattempo, zio Philip e Frank diventano buoni amici. Intanto, Carlton deve aiutare Hilary con la dichiarazione dei redditi, ma all'ufficio tasse incontrer\u00e0 una donna invaghita di lui, la quale far\u00e0 delle esplicite avances.\nAffare a sorpresa.\nWilly ha intenzione di comprare un appartamento per lui e la sua futura moglie, Lisa, ma non ha abbastanza soldi. Per rimediare chiede aiuto a zio Philip, il quale conoscendo le sue strampalate idee non \u00e8 molto convinto, ma dopo che Willy insiste alla fine cede. Willy acquista l'appartamento da Jazz ma si accorge che \u00e8 in pessime condizioni, perci\u00f2 \u00e8 costretto a ristrutturarlo con l'aiuto di Carlton. Le cose non andranno come si sperava, ma Willy avr\u00e0 la massima comprensione da parte zio Philip e rafforzeranno il loro rapporto.\nFuga dal set.\nWilly \u00e8 preoccupato che Lisa inizi a spendere troppi soldi e crede che la colpa sia di Hilary, perci\u00f2 va a trovarla sul set del suo show. Arrivato sul set Willy, con gran sorpresa, riesce a ottenere un ruolo in una importante soap opera, la situazione per\u00f2 degenerer\u00e0 quando si metter\u00e0 troppo in mostra e causer\u00e0 il suo licenziamento. Nel frattempo, zia Vivian si incontra spesso con un professore per scrivere il proprio libro, ma zio Philip inizia ad essere geloso. Quando per\u00f2 cerca di trovare qualche indizio, Vivian gli rivela che il libro \u00e8 dedicato a lui e al loro amore.\nWilly va in trance.\nNicky \u00e8 pronto per cambiare scuola ma sfortunatamente non ha nessuno che lo accompagni, perci\u00f2 zio Philip \u00e8 costretto ad affidarlo a Willy. Il cugino gli suggerisce di essere se stesso, ma non sembra andare troppo bene e a causa di ci\u00f2 Philip e Vivian inviteranno il preside di un'altra scuola a cena a casa loro. Willy e Carlton per\u00f2 vanno insieme a una serata di giochi di magia, nonostante lo scetticismo del primo. Sar\u00e0 proprio Willy a rimanere ipnotizzato e ci\u00f2 avr\u00e0 ripercussioni sulla serata perch\u00e9 ogni volta che sentir\u00e0 un campanello si comporter\u00e0 come un bambino di quattro anni. La cena si tramuter\u00e0 in un disastro a causa di Willy e del suo comportamento infantile, ma fortunatamente la scuola precedente chiamer\u00e0 a casa Banks informandoli che hanno deciso di accettare la richiesta di Nicky, poich\u00e9 sono rimasti colpiti dalla sue semplicit\u00e0, proprio come gli aveva suggerito Willy.\nLa mazzetta.\nErnest, un vecchio amico di zio Philip, fa visita a casa Banks e c'\u00e8 una buona notizia per Willy, l'uomo ha un posto di lavoro per lui. Intanto, Carlton cerca di rimorchiare attraverso un sito di incontri e ha un appuntamento con una ragazza, ma non sa che \u00e8 proprio sua sorella Hilary. Willy accetta di buon grado il lavoro, ma \u00e8 indeciso se continuare perch\u00e9 Ernest gli affida un compito disonesto, consegnare una mazzetta ad un assessore. Preso dal terrore corre a casa a riferire tutto a zio Phil, ma per errore scambia la sua valigetta con quella di Carlton. Lo segue perci\u00f2 al ristorante dove il cugino ha l'appuntamento e l\u00ec si scoprir\u00e0 l'imbarazzante situazione tra fratelli. Tornato a casa, Willy confida a zio Phil di volersi licenziare, ci\u00f2 lo far\u00e0 andare su tutte le furie ed esige dal ragazzo una spiegazione, ma Willy non vuole che il rapporto dello zio con Ernest si logori. Ma sar\u00e0 proprio quest'ultimo che piomber\u00e0 in casa Banks a spiegare tutta la faccenda, andandosene con i suoi soldi sporchi. Dopo ci\u00f2 zio Philip si scuser\u00e0 con Willy, facendosi trascinare da un ballo scatenato.\nUragano Denise.\nWilly fa la conoscenza di un'attraente ragazza al college, Denise. I due entrano subito in sintonia e lei lo bacia. Willy, molto scosso da ci\u00f2, rimugina sul da farsi e confessa a Denise di essere fidanzato. La ragazza per\u00f2, per stare pi\u00f9 vicino a Willy, inizia ad essere amica di Lisa e quest'ultima la invita addirittura ad una festa in casa Banks. Willy si sente molto a disagio, ma la situazione peggiorer\u00e0 quando Lisa gli chieder\u00e0 di accompagnare Denise a casa sua con la macchina. Arrivati a casa di Denise, la ragazza ci prova continuamente con Willy, il quale sembra cedere ma alla fine desiste per amore di Lisa. Inizialmente Willy \u00e8 deciso a dire tutta la verit\u00e0 a Lisa, ma ci ripenser\u00e0 per mantenere ben saldo il rapporto.\nAmore in ascensore.\nWilly vuole un addio al celibato ed \u00e8 indeciso su chi tra Jazz e Carlton deve organizzarlo. I tre si ritrovano al party e devono salire con l'ascensore, ma per un guasto rimangono bloccati e iniziano a ricordare i vecchi trascorsi.\nNozze a sorpresa.\nIniziano i preparativi per il matrimonio di Willy e Lisa, ma le cose sembrano andare male con il litigio tra Viola, la madre di Willy, e Fred, il padre di Lisa. In pi\u00f9 Willy sembra un po' titubante poich\u00e9 crede di non conoscere bene la sua futura moglie. Accade per\u00f2 qualcosa di inaspettato, Viola e Fred diventano intimi e Willy li trova a letto insieme, il ragazzo accetta la cosa e arriva il momento della cerimonia. Prima di dire le parole fatidiche per\u00f2, Lisa ci ripensa, spiegando a Willy che \u00e8 effettivamente troppo presto per sposarsi e al loro posto, a gran sorpresa, si sposano i loro rispettivi genitori."}
{"id": "1224283", "revid": "125732888", "url": "https://it.wikipedia.org/wiki?curid=1224283", "title": "Episodi di Willy, il principe di Bel-Air (sesta stagione)", "text": "In Italia la sesta e ultima stagione di \"Willy, il principe di Bel-Air\" \u00e8 andata in onda per la prima volta su Italia 1 dal 4 novembre al 3 dicembre 1996. Gli episodi, il cui ordine di trasmissione \u00e8 stato lievemente modificato rispetto a quello originale, erano in programma dal luned\u00ec al venerd\u00ec alle 20:00, fatta eccezione per \"Carriere stroncate\" e \"Dente perdente\", trasmessi uno dopo l'altro a partire dalle 19:00 sabato 30 novembre 1996.\nLa casa brucia.\nZio Philip \u00e8 molto agitato perch\u00e9 per cena avr\u00e0 come ospite il suo superiore, il quale \u00e8 in procinto di concedergli una promozione, perci\u00f2 raccomanda a tutta la famiglia di comportarsi bene. Willy per\u00f2 \u00e8 molto annoiato, poich\u00e9 Carlton \u00e8 fuori citt\u00e0, e cerca quindi di avere attenzioni da tutti. A un certo punto, nel tentativo di imitare Geoffrey nel fare le banane flamb\u00e9, combina un grosso guaio bruciando tutta la cucina. A fuoco domato convince Geoffrey a non parlarne con gli zii e di ordinare qualcosa per cena. Sembra andare tutto per il verso giusto durante la serata ma quando Carlton torna egli chiede aggiornamenti a Willy dell'incendio (Carlton chiamando a casa ha trovato Willy alle prese con l'incendio ed \u00e8 subito corso in suo aiuto). Gli zii dunque scoprono dell'incendio e se la prendono ovviamente con Willy, ma nonostante ci\u00f2 il giudice Walker metter\u00e0 una buona parola sulla promozione dello zio Philip per l'ottima cena.\nIl nuovo lavoro.\nDurante una pubblicit\u00e0 diretta da Carlton e interpretata da Willy i due litigano e decidono di voler cambiare lavoro, chiedono quindi a Hilary di trovargliene uno nuovo e pi\u00f9 prestigioso. Alla fine sar\u00e0 Willy a spuntarla e avr\u00e0 l'occasione di assistere Maurice, un famoso comico. Quest'ultimo \u00e8 felice di prendere parte allo show di Hilary, ma richiede che Willy esca con sua sorella Jasmine e la tratti bene. Al momento di uscire Willy scopre che Jasmine esteticamente \u00e8 orribile e ha delle titubanze nell'uscire con lei. I due vanno in un locale, ma dopo qualche minuto Willy si inventa una scusa e la riaccompagna in albergo. Quando torna l\u00ec ci prova con un'altra ragazza, ma Hilary, la quale era venuta l\u00ec con Maurice e Werner (un dirigente), rimane delusa dall'atteggiamento di Willy, perch\u00e9 quel lavoro \u00e8 importante per lei. Dopo la loro discussione Willy torna all'albergo dove alloggia Jasmine, ma non la trova. Tornando a casa disperato chiede a Geoffrey se ha telefonato, ma con sorpresa viene a sapere che era passata per portargli una zuppa calda. Dopodich\u00e9 Willy e Carlton hanno di nuovo una discussione, poich\u00e9 il primo crede che il cugino voglia rubargli il posto, ma Carlton gli rivela che in realt\u00e0 l'aveva coperto e aveva rassicurato Jasmine sullo suo stato. Infine, Willy sar\u00e0 costretto a passare il fine settimana successivo con Jasmine.\nCausa stress.\nIn casa Banks tutti sono alle prese con il mondo del lavoro. Willy comincia nel suo nuovo ruolo di assistente coordinatore artistico, Carlton aspetta una chiamata per diventare un funzionario esecutivo e zio Philip ha un caso da risolvere. Nel frattempo, Ashley deve portare qualcuno a scuola per parlare nel \"giorno delle carriere\" e zia Vivian ha una nuova fissa nel cucinare solo cibi sani. Inoltre, Hilary ha un ospite ma le sue condizioni di salute sono pessime e Willy viene incaricato per assisterla. Nell'offrirle la medicina Willy si sbaglia e le somministra un sonnifero, mandando Hilary fuori di testa. Per rimediare il ragazzo far\u00e0 di tutto, ma come al solito combiner\u00e0 una figuraccia, senza per\u00f2 danneggiare l'appuntamento di Hilary. Intanto, Carlton \u00e8 molto ansioso per l'imminente chiamata, ma a causa di un contrattempo dovr\u00e0 andare alla cerimonia del \"giorno delle carriere\" al posto di zio Philip. Arrivato l\u00ec viene chiamato dall'azienda e lo informano che il posto non gli \u00e8 stato assegnato. La cerimonia quindi risulter\u00e0 un disastro per lui poich\u00e9 non avendo un lavoro non avr\u00e0 molto da dire.\nMalinconico blues.\nCarlton non riesce a trovare lavoro e in pi\u00f9 crede che il suo colloquio con un impiegato della Princeton non andr\u00e0 bene. Il ragazzo inizia a deprimersi, crede di avere una vita triste e se ne va in un bar blues. Nelle dependance di casa Banks arriva una telefonata, \u00e8 l'universit\u00e0 di Princeton e informa Willy che il colloquio di Carlton \u00e8 spostato la sera stessa. Willy perci\u00f2 va a cercare Carlton, il quale per\u00f2 non vuole tornare indietro, perch\u00e9 crede che il bar blues sia la sua vita. A causa di ci\u00f2, Willy cerca di sostituire il cugino al colloquio, ma una chiacchierata di Carlton con un musicista, Pappy, lo far\u00e0 rinsavire e torner\u00e0 a casa, dove sveler\u00e0 l'arcano all'impiegato universitario. Il colloquio sar\u00e0 un successone per Carlton e otterr\u00e0 il posto.\nIl giurato.\nZio Philip \u00e8 ai ferri corti con due giurati che vogliono lasciare il loro posto senza apparenti motivi. Ad aggravare la situazione ci sono Willy e Hilary, poich\u00e9 il primo, propone alla cugina di invitare uno dei due giurati come ospite per la sua trasmissione. Il giurato si comporter\u00e0 malissimo sparlando di zio Phil. Quest'ultimo si sentir\u00e0 ovviamente in grande imbarazzo e si infurier\u00e0 con ragazzi. Per rimediare, i due, faranno un appello in diretta in trasmissione, chiedendo perdono a zio Philip. Egli li perdoner\u00e0, ma le voci su di lui non si placheranno del tutto.\nFinale a sorpresa.\nWilly e la sua nuova fiamma Sandra tornano dal cinema dopo aver visto un film abbastanza os\u00e9, il quale non \u00e8 piaciuto alla ragazza, ma Carlton rivela che Willy ne \u00e8 entusiasta e l'ha visto per ben otto volte. Sandra quindi rimane delusa e se ne va. Per farsi perdonare, Carlton accetta di uscire con Willy per andare a casa di un'amica di Sandra. Arrivati l\u00ec Tiffany, un'amica della ragazza, propone un gioco sexy da fare in quattro, ma le cose peggiorano quando bussa alla porta il fidanzato di Tiffany, detto Mastino. Inizialmente Willy e Carlton riescono a nascondersi, ma quando tentano di recuperare i vestiti vengono scoperti dall'energumeno, che \u00e8 intenzionato a picchiarli. I due allora scappano dalla finestra, ma viene visto come un possibile tentativo di suicidio e viene chiamata la protezione civile. Nel frattempo, zio Philip e zia Vivian hanno la casa tutta per loro e decidono di stare in intimit\u00e0, cosa che a causa di Hilary non avverr\u00e0.\nProva d'amore.\nAshley si ritrova con Derek, un ragazzo per cui ha sempre avuto un debole, tornando subito abbastanza intimi. Derek le propone di fare l'amore, per coronare i loro sentimenti, ma Ashley \u00e8 ancora insicura, essendo vergine sessualmente. La ragazza si confida con due delle sue migliori amiche, esponendo i suoi dubbi, ma non sa che Willy e Carlton (grazie a dei citofoni installati da quest'ultimo) la stanno ascoltando. I due ragazzi allora cercano di fare di tutto per dissuadere i due innamorati nel fare l'amore, senza per\u00f2 rivelare che hanno sentito la conversazione precedente. Non riuscendoci per\u00f2, Willy svela il segreto ad Ashley, la quale si arrabbia molto con Willy, poich\u00e9 si sente violata della sua privacy. Proprio mentre sono in macchina di Derek, Ashley ha delle perplessit\u00e0 nel fare l'amore e chiede al ragazzo di rimandare, preferendo andare a giocare al minigolf. Di ritorno a casa Ashley racconta la sua serata a Willy, il quale comunque si scusa per aver ascoltato la conversazione e di aver dubitato della sua maturit\u00e0.\nPunta tutto!\nPer il suo ventunesimo compleanno Carlton riceve in regalo due biglietti per Las Vegas, insieme a lui andr\u00e0 Willy. I due partono con due idee diverse del luogo: Willy \u00e8 attirato dal gioco d'azzardo e dalle ragazze, mentre Carlton \u00e8 attirato dagli spettacoli e dalle bellezze naturali. La prima sera giocano al casin\u00f2, ma non riescono a vincere nulla, solo che Carlton esagera e sperpera tutti i soldi. I due per recuperare provano a ingannare il direttore del casin\u00f2, ma senza successo. Tentano infine di vincere una gara di ballo, ma anche qui falliscono miseramente. Alla fine tornano a casa da perdenti, ma Carlton ricever\u00e0 comunque una bella accoglienza per il suo compleanno. Nel frattempo, Hilary, Ashely e zia Vivian passano una serata tra donne, poich\u00e9 anche zio Philip \u00e8 andato via per lavoro. Mentre si divertono per\u00f2 le terrorizzer\u00e0 un topo.\nGara di stufato: parte 1.\nHilary e Carlton decidono di andare alla mensa dei poveri per dare una mano, la prima per ottenere una buona reputazione mediatica, il secondo per avere una miglior referenza per Princeton, ma non sono decisamente portati per l'impiego. Nel frattempo, vengono in visita le sorelle di Vivian, Viola e Helen e anche la madre di Philip, Hattie, tutte e quattro si sfideranno per preparare lo stufatino migliore. Nel tentativo di portare il baule di Helen al piano di sopra, zio Philip ha uno strappo alla schiena e deve andare dal medico, solo che quest'ultimo non sar\u00e0 disponibile prima di domani. Willy perci\u00f2 si offre di aiutare lo zio, portandolo a un centro massaggi, solo che si riveler\u00e0 essere parecchio os\u00e9.\nGara di stufato: parte 2.\nHilary e Carlton hanno terminato il loro lavoro alla mensa dei poveri, nonostante molti sono ancora affamati. Mentre sono in macchina vengono colti da continui sensi di colpa, cos\u00ec decidono di tornare e organizzare una magnifica cena del ringraziamento e Hilary, colta da altruismo rifiuter\u00e0 pure di girare il video. Intanto, zio Philip e Willy sono finiti in cella e dovranno attendere fino al giorno seguente per uscire. Ma quando zio Philip si rende conto del rischio di perdere la cena del ringraziamento sfoderer\u00e0 le sue migliori doti da avvocato. I due riusciranno ad uscire la sera stessa e a mangiare a casa con tutta la famiglia.\nSenso materno.\nNonostante la sua brillante carriera di conduttrice televisiva, Hilary non si sente realizzata e lo intuisce quando in studio una donna partorisce un bambino. Le viene perci\u00f2 l'idea di diventare mamma. I genitori sono contrari e l'unico con cui si trova a suo agio \u00e8 Willy, il quale per\u00f2 tenta di dissuaderla. Dopo un periodo di riflessione, Hilary decide di non avere un bambino, comprendendo l'importanza della scelta. Nel frattempo, Ashley e Carlton litigano su come addobbare l'albero di Natale.\nLezione di boxe.\nI ragazzi della famiglia Banks decidono di iscriversi in palestra, a parte Ashley, che comincer\u00e0 a lavorare in un negozio di hot dog. Hilary non ha voglia di sudare, quindi si allena svogliatamente. Carlton si sente gi\u00e0 pronto, ma si rende conto di aver bisogno di un personal trainer, il quale per\u00f2 lo tratta duramente. Willy si allena, ma nel frattempo ci prova con una ragazza, come al suo solito, senza per\u00f2 attrarla. Mentre assiste Nicky nel suo allenamento di boxe, viene a sapere che quella ragazza \u00e8 l'allenatrice del suo cuginetto. Willy la prende in giro, perch\u00e9 per lui \u00e8 strano che una donna sia allenatrice di boxe, ma lei, Helena, lo zittisce mettendolo ko. Perci\u00f2, Willy viene preso in giro e per riconquistare il suo orgoglio torna in palestra per vedersela faccia a faccia con Helena. Il ragazzo sembra sopraffarla e lei se ne innamora.\nUna bomba per Philip.\nPhilip \u00e8 alle prese con un importante caso nazionale e viene minacciato tramite una lettera. La famiglia si mette in allarme e cerca di proteggerlo in tutti i modi. Il giorno del processo viene perci\u00f2 accompagnato da Willy e Carlton in tribunale, i quali gli faranno da guardie del corpo. I tre per\u00f2 rimangono senza benzina e si fermano a una stazione di servizio. Dopo essere entrati, Carlton nota un clown dall'aria sospetta e lo intima ad andarsene spiegandogli la situazione, ma appena viene avvertito, il clown rivela di avere con s\u00e9 una bomba. A causa di ci\u00f2 il clown, Trottolino, obbliga i tre a portarlo con loro in tribunale, poich\u00e9 in tal modo potr\u00e0 essere notato in televisione. Durante il processo, Trottolino si esibisce, ma i suoi numeri sono pietosi, tant'\u00e8 che Willy trova il coraggio di dirgli la verit\u00e0. Sentito ci\u00f2, Trottolino decide di far scoppiare la bomba, ma anche essa faceva parte di una gag. Il clown viene perci\u00f2 arrestato e il processo pu\u00f2 proseguire regolarmente.\nIl difficile \u00e8 lasciarsi: parte 1.\nMentre sta lavorando al negozio di hot dog, Ashley viene notata da una agente di una azienda di moda e la ragazza ne \u00e8 molto entusiasta. Quando per\u00f2 Carlton verifica la validit\u00e0 del contratto, vede che alla azienda andr\u00e0 il venti percento dei ricavi, cosa inaccettabile per lui. Si dirige perci\u00f2 con buone intenzioni all'ufficio della signora Pemberton, insieme a Willy, ma la loro sfacciataggine coster\u00e0 il posto di lavoro ad Ashley. Per rimediare, i due dovranno esibirsi insieme alla ragazza in una sfilata di moda. Nel frattempo, Vivian discute con Philip per le sue poche attenzioni verso di lei e sul fatto che egli \u00e8 troppo preso dal suo lavoro. Dopo una cena di lavoro, Vivian si arrabbia ancora una volta con Philip per aver nascosto la sua intenzione di entrare in politica. Decide perci\u00f2 di andarsene di casa.\nIl difficile \u00e8 lasciarsi: parte 2.\nVivian non \u00e8 ancora tornata a casa, perci\u00f2 Philip decide di andare a prenderla a casa di zia Helen. I due non riusciranno a risolvere i loro contrasti, perci\u00f2 il rapporto rimane molto teso. Mentre riflettono su come possa essere la loro vita con Vivian e Philip separati, i ragazzi decidono di intervenire. A sorpresa, Willy e Carlton porteranno zio Phil in un locale dove ci sono anche Helen e Vivian, una situazione giusta per i due coniugi per chiarire. Vivian \u00e8 ancora scontenta, perci\u00f2 per fare pace, Philip rinuncer\u00e0 alla sua carriera politica e si dedicher\u00e0 di pi\u00f9 alla moglie.\nCome un...birillo.\nCarlton riesce finalmente ad essere accettato a Princeton e la famiglia ne \u00e8 molto contenta, in particolare zio Phil, il quale torna indietro nel tempo con i ricordi di quando era uno studente universitario a sua volta. Willy decide di festeggiare andando a giocare a bowling, gioco in cui Carlton \u00e8 negato, ma imparer\u00e0 in fretta. Quest'ultimo, tanto preso dal suo talento, decide di abbandonare l'idea di andare a Princeton e di diventare un giocatore professionista di bowling. Per fargli recuperare il senno, Willy lo sfida, mettendo in palio l'iscrizione di Carlton, il quale batte il cugino e rimane della sua idea. Tornato a casa per\u00f2, avr\u00e0 un faccia a faccia con zio Philip, nel quale Carlton sveler\u00e0 che aveva deciso di abbandonare l'idea di Princeton poich\u00e9 impaurito dal confronto col padre. Al termine della chiacchierata, Carlton decide di andare a Princeton, ragionando sul suo futuro. Nel frattempo, Hilary si propone come madrina di un gruppo di ragazze scout, ma lo stare all'aria aperta e inventare giochi non \u00e8 nel suo stile.\nIl figlio segreto.\nA sorpresa, a casa Banks arriva Frederick, il figlio di Geoffrey, il quale non era a conoscenza della sua identit\u00e0. Il maggiordomo lo accoglie a braccia aperte e anche la famiglia Banks \u00e8 entusiasta. Willy per\u00f2 lo sorprende a rubare i suoi soldi, ma non riesce a dirlo a Geoffrey, non volendo spezzargli il cuore. Frederick riesce inoltre a farsi regalare un assegno dal padre, dopo che ha affermato di voler seguire le sue orme e di voler frequentare una scuola per maggiordomi. Con quell'assegno per\u00f2 Frederick decide di tornarsene a Londra, all'insaputa di tutti. Willy per\u00f2 lo sospettava, cos\u00ec lo raggiunge in aeroporto tentando di fargli cambiare idea, senza riuscirci. Mentre Willy racconta tutto a Geoffrey, Frederick torna sui suoi passi, scusandosi con il padre e facendo pace con lui.\nOggi lepre.\n\u00c8 Pasqua e tutta la famiglia Banks \u00e8 impegnata nei preparativi presso la chiesa: Carlton e Ashley si contendono il posto di cantante solista nel coro, Willy viene convinto ad aiutare le signore della parrocchia nelle decorazioni e Vivian aiuta il reverendo Sims nell'organizzazione. Il reverendo, rimasto recentemente vedovo, dichiara a Vivian di esserne sempre stato innamorato, mettendola molto in imbarazzo. Willy, che inavvertitamente ascolta la conversazione, si ritrova coinvolto nella faccenda e cerca di nascondere la situazione a zio Phil. Quest'ultimo sfortunatamente invita a cena il reverendo Sims, perci\u00f2 la situazione a tavola si fa molto tesa. Il reverendo per\u00f2 capisce di aver sbagliato e decide di andarsene. Nel frattempo il piccolo Nicky riceve un coniglio in regalo, ma zio Philip accidentalmente ci si siede sopra: all'inizio prova a nascondere la verit\u00e0 a Nicky chiedendo a Hilary di comprarne uno identico, ma Nicky capisce cosa \u00e8 successo e accetta serenamente la morte del suo amico come parte della vita.\nPaperissima Willy.\nWilly invita i telespettatori a seguirlo nel dietro le quinte, per vedere come si lavora e sapere le abitudini dei protagonisti. Nel frattempo, vengono mandate in onda le pi\u00f9 divertenti \"papere\" avvenute durante le riprese.\nUn cavallo di troppo.\nAshley sta cercando di entrare in una scuola di recitazione drammatica e viene ingaggiata per girare una pubblicit\u00e0 in bikini. Sia zio Philip che Willy sono restii per questa iniziativa e cercano di far desistere Ashley. La ragazza per\u00f2 va contro la volont\u00e0 del padre e torna sul set per girare. Quando Philip lo scopre, la raggiunge e cerca di portarla via con s\u00e9, ma a causa di un'attrice spocchiosa e antipatica, ci ripensa e lascia che Ashley giri lo spot. Nel frattempo, Hilary e Carlton adottano un cavallo da corsa che rischiava di essere soppresso. Non sapendo dove portarlo, lo sistemano a casa cercando di tenere la cosa nascosta.\nCarriere stroncate.\nPhilip \u00e8 pronto per il torneo di golf per il quale gioca sempre insieme a Carlton, ma questa volta il ragazzo rifiuta, lasciando l'opportunit\u00e0 a Willy. Quest'ultimo \u00e8 pessimo a giocare, ma insieme allo zio si divertono ed \u00e8 questo che conta. Carlton, invidioso della loro felicit\u00e0, fa di tutto per tornare a giocare. Alla fine supplicher\u00e0 Willy di lasciargli il posto, anche perch\u00e9 dovendo partire per Princeton non avr\u00e0 molte occasioni per giocare col padre. Willy perci\u00f2 si inventa un problema alla spalla e al suo posto gioca Carlton, il quale far\u00e0 vincere la coppa alla squadra. Nel frattempo, Hilary \u00e8 stata scelta per co-condurre un programma televisivo con il presentatore Regis Philbin, ma la sua forte personalit\u00e0 creer\u00e0 qualche problema durante le registrazioni e al suo posto viene scelta un'altra valletta.\nDente perdente.\nHilary ha una grande notizia, per il suo show dovr\u00e0 intervistare l'attore William Shatner e, inoltre, ha l'opportunit\u00e0 di trasferirsi a New York per lavoro. Willy \u00e8 molto arrabbiato per la notizia, perch\u00e9 perder\u00e0 il suo lavoro, non potendo seguire la cugina visto che deve frequentare la scuola. Per l'intervista a William Shatner il pi\u00f9 eccitato \u00e8 Carlton, il quale \u00e8 un suo fan accanito. All'arrivo dell'ospite, Carlton perde subito le staffe e Willy \u00e8 costretto ad allontanarlo, portando l'attore a giocare a biliardo. Carlton per\u00f2 li raggiunge, e dopo una litigata con Willy, quest'ultimo rompe un dente a William Shatner. L'attore quindi annulla la sua presenza per lo show e va dal dentista. I due ragazzi lo seguono e riescono a portarlo in studio, il problema per\u00f2 \u00e8 che sono tutti e tre inebriati dal gas anestetico. Lo show quindi si riveler\u00e0 un fiasco, ma Willy e Shatner sembrano essere in buoni rapporti. Nel frattempo, Ashley prende la palla al balzo e progetta di andare a New York a vivere con la sorella. Lo zio Phil \u00e8 nettamente contrario, ma il suo atteggiamento sembra non influenzare Ashley.\nL'appartamento che non c'\u00e8: parte 1.\n\u00c8 il compleanno di zio Philip e tutta la famiglia organizza una festa a sorpresa. Durante i festeggiamenti, i ragazzi, ad eccezione di Willy, discutono di come sar\u00e0 la loro vita dopo essersi trasferiti. Ma anche Geoffrey ha un annuncio importante da fare, infatti il maggiordomo ha deciso di trasferirsi a Londra da suo figlio. Willy si sente perci\u00f2 isolato e si inventa una balla, dicendo che anche lui si trasferir\u00e0. Non trovando un appartamento adeguato per\u00f2, dovr\u00e0 dire tutta la verit\u00e0 agli zii, ma questi ultimi hanno preso una clamorosa decisione, quella di vendere la casa...\nL'appartamento che non c'\u00e8: parte 2.\nGli zii sono dunque decisi a vendere la casa e trasferirsi a New York per stare pi\u00f9 vicini ai figli. Willy per\u00f2 ha ancora problemi a trovare una sistemazione. Si confida con Carlton, al quale chiede per\u00f2 di non dire nulla a zio Philip, poich\u00e9 vuole risolvere la faccenda da solo. Addirittura prova a far desistere dal comprare la casa i probabili acquirenti, ma avr\u00e0 un effetto opposto, perch\u00e9 la casa verr\u00e0 venduta nel giro di una settimana. Non sapendo cosa fare, Willy rivela la verit\u00e0 e dopo che zio Philip lo ha tranquillizzato sulla faccenda, lo aiuter\u00e0 a trovare l'appartamento tanto cercato. Al fatidico giorno, tutti sono in partenza destinati momentaneamente al Plaza Hotel, eccetto Willy, il quale verr\u00e0 aiutato da Jazz con il trasloco. Dopo i toccanti addii, viene abbandonata la casa e per tutti comincia un nuovo capitolo della loro vita."}
{"id": "1224284", "revid": "1418004", "url": "https://it.wikipedia.org/wiki?curid=1224284", "title": "Il Giallo Mondadori dal 2001 al 2100", "text": ""}
{"id": "1224286", "revid": "1873017", "url": "https://it.wikipedia.org/wiki?curid=1224286", "title": "Ch\u014djun Miyagi", "text": "Fondatore dello stile G\u014dj\u016b-ry\u016b, fu il primo maestro di Karate ad essere insignito del grado di \u201cKyoshi\u201d, 2\u00ba livello, dal Dai Nippon Butokukai.\nAltri maestri fra i quali G. Funakoshi, K. Mabuni ed H. Otsuka ottennero soltanto il titolo di Renshi (terzo livello) nel 1939.\nGiovent\u00f9 e addestramento.\nMiyagi nacque a Higashimachi, a Naha, in Okinawa il 25 aprile 1888 da una famiglia che apparteneva alla nobilt\u00e0.. All'et\u00e0 di 11 anni cominci\u00f2 a studiare le arti marziali da Ryuko Aragaki, che successivamente lo present\u00f2 a Kanryo Higaonna quando Miyagi aveva 14 anni. Alla morte del maestro Kanryo Higaonna nel 1916 l'arte del Naha-Te pass\u00f2 da Higaonna al suo discepolo Miyagi.\nGli allievi pi\u00f9 importanti e effettivi del maestro Miyagi Chojun sono: Seiko Higa, Seikichi Toguchi, Jinan Shinzato, Seiko Kina, Meitoku Yagi, Eiichi Miyazato, Kei Miyagi, Koshin Iha.\nIl maestro Miyagi mor\u00ec ad Okinawa, l'8 ottobre 1953, a seguito del secondo attacco cardiaco (il primo avvenne nel 1951).\nMiyagi \u00e8 stato sepolto nel cimitero di Urasoe-shi, ad Okinawa.\nBibliografia.\n1. Bishop, Mark \"Okinawan Karate: Teachers, Styles and Secret Techniques\" - Edizione di Tuttle Publishing, (1999).\n2. LOPES, Eduardo Cunha; OLIVEIRA, Humberto Nuno de \"Karate-Do, por Chojun Miyagi\" (scritti completi) - Edizione Bubok (2015)."}
{"id": "1224294", "revid": "125171818", "url": "https://it.wikipedia.org/wiki?curid=1224294", "title": "Sertum Laetitiae", "text": "Sertum Laetitiae \u00e8 la seconda enciclica pubblicata dal papa Pio XII il 1\u00ba novembre 1939.\nContenuto.\nL'occasione dell'enciclica \u00e8 il 150\u00ba anniversario della costituzione della gerarchia ecclesiastica negli Stati Uniti d'America, avvenuta al termine della guerra d'indipendenza."}
{"id": "1224297", "revid": "287204", "url": "https://it.wikipedia.org/wiki?curid=1224297", "title": "NGC 6709", "text": "NGC 6709 \u00e8 un ammasso aperto visibile nella costellazione dell'Aquila; nonostante le sue ridotte dimensioni, si tratta dell'ammasso pi\u00f9 appariscente della costellazione.\nOsservazione.\nSi individua nella parte nordoccidentale della costellazione, circa 4,5\u00b0 a sudovest della stella ; si trova in una regione di cielo povera di stelle brillanti ma ricca di stelle di fondo, sul bordo della Via Lattea. Attraverso un binocolo 10x50 \u00e8 visibile come una macchia chiara su cui si trovano sovrapposte alcune stelle di magnitudine 9; con un telescopio di 120mm e bassi ingrandimenti \u00e8 possibile iniziare la sua risoluzione, che si completa per\u00f2 soltanto con strumenti di maggiore diametro e ingrandimenti oltre i 50x.\nQuest'ammasso pu\u00f2 essere osservato da entrambi gli emisferi terrestri e da tutte le aree popolate della Terra, grazie alla sua declinazione bassa e prossima all'equatore celeste; a parit\u00e0 di latitudine, gli osservatori dell'emisfero nord sono tuttavia leggermente pi\u00f9 avvantaggiati di quelli dell'emisfero sud. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 6709 venne individuato per la prima volta da John Herschel nel 1827, attraverso un telescopio riflettore da 18,7\u00a0pollici; egli lo descrisse come un ammasso piuttosto ricco di stelle molto deboli e di aspetto debolmente compresso e irregolare, inserendolo nel suo General Catalogue of Nebulae and Clusters col numero 4440.\nCaratteristiche.\nNGC 6709 \u00e8 un ammasso apparentemente povero di componenti, spesso confondibili coi ricchi campi stellari di fondo e relativamente poco concentrate; la sua distanza \u00e8 stimata attorno ai 1075\u00a0parsec (3500 anni luce) dal Sole probabilmente nei pressi di una regione inter-braccio o sul bordo interno del Braccio di Orione. La sua latitudine galattica non \u00e8 particolarmente elevata e l'ammasso \u00e8 immerso nel disco galattico.\nMolte delle sue componenti presentano una classe spettrale compresa fra A e K, con l'assenza delle prime classi spettrali (O e B), indice che l'et\u00e0 dell'ammasso \u00e8 gi\u00e0 avanzata, stimata attorno ai 150 milioni di anni; tramite il diagramma HR delle componenti emerge che la gran parte delle stelle fra le magnitudini 10,5 e 12 appartengono alla sequenza principale, mentre non vi sono stelle di questo tipo fino alla magnitudine 12,7. Vi \u00e8 inoltre una sola gigante rossa la cui appartenenza all'ammasso \u00e8 stata accertata."}
{"id": "1224298", "revid": "729019", "url": "https://it.wikipedia.org/wiki?curid=1224298", "title": "Isola Boving", "text": "L'isola Boving (in inglese \"Boving Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 17' sud e ad una longitudine di 110\u00b031' est, l'isola si trova nella parte meridionale della baia Newcomb, a poche centinaia di metri dall'isola McMullin. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a F. Boving, terzo ufficiale della nave \"MV Thala Dan\" che ha operato nell'area nel 1965."}
{"id": "1224300", "revid": "13102", "url": "https://it.wikipedia.org/wiki?curid=1224300", "title": "Lisippo di Fano", "text": ""}
{"id": "1224303", "revid": "13102", "url": "https://it.wikipedia.org/wiki?curid=1224303", "title": "L'atleta di Fano", "text": ""}
{"id": "1224307", "revid": "345405", "url": "https://it.wikipedia.org/wiki?curid=1224307", "title": "Gina", "text": "Origine e diffusione.\nSi tratta di un ipocoristico di nomi terminanti in \"-gina\", come Giorgina, Luigina, Regina e Igina; in alcuni casi, nella lingua inglese, vale anche per Virginia ed Eugenia. Le forme inglesi \"Jeana\" e \"Jeanna\" sono probabilmente influenzate dal nome \"Jean\". In rari casi pu\u00f2 essere accostato al termine greco \u03b3\u03c5\u03bd\u03ae (\"gyne\"), \"donna\".\nVenne reso celebre a livello internazionale durante gli anni 1950 da Gina Lollobrigida.\nOnomastico.\nIl nome \u00e8 adespota, cio\u00e8 non \u00e8 portato da nessuna santa, quindi l'onomastico si pu\u00f2 festeggiare il 1\u00ba novembre ad Ognissanti. Alternativamente pu\u00f2 essere festeggiato lo stesso giorno dei nomi di cui costituisce un ipocoristico."}
{"id": "1224310", "revid": "1433186", "url": "https://it.wikipedia.org/wiki?curid=1224310", "title": "Jayuya", "text": "Jayuya \u00e8 una citt\u00e0 di Porto Rico situata nella regione centrale dell'isola. L'area comunale confina a nord-est con Ciales, a sud con Orocovis, Juana D\u00edaz e Ponce e a nord-ovest con Utuado. Il comune, che fu fondato nel 1911, oggi conta una popolazione di oltre 15.000 abitanti ed \u00e8 suddiviso in 19 circoscrizioni (\"barrios\")."}
{"id": "1224322", "revid": "36426", "url": "https://it.wikipedia.org/wiki?curid=1224322", "title": "Scuola di Reims", "text": ""}
{"id": "1224325", "revid": "125172130", "url": "https://it.wikipedia.org/wiki?curid=1224325", "title": "Saeculo Exeunte Octavo", "text": "Saeculo Exeunte Octavo \u00e8 la terza enciclica pubblicata dal papa Pio XII il 13 giugno 1940."}
{"id": "1224327", "revid": "36426", "url": "https://it.wikipedia.org/wiki?curid=1224327", "title": "Arte dei Calzolai", "text": "L'Arte dei Calzolai \u00e8 stata una delle Arti Minori delle corporazioni di arti e mestieri di Firenze.\nStoria.\nQuesta corporazione si costitu\u00ec nel 1273 e dal 1288 ottenne di esibire come proprio gonfalone la pezza fasciata di argento e nero, gi\u00e0 usata come vessillo di alcuni gruppi di fanti nella battaglia di Montaperti del 1260; nel 1293, con l'entrata in vigore degli Ordinamenti di Giustizia, l'arte dei Calzolai venne temporaneamente ammessa tra le Arti Maggiori, sicuramente per il grande numero degli iscritti, che secondo alcune fonti arrivavano fino a 4500, comprendendo quelli che esercitavano la propria attivit\u00e0 in citt\u00e0 ed avevano in tanti una bottega in Oltrarno e quelli che vivevano nel contado.\nLa sede dell'Arte era in chiasso Baroncelli, dietro la loggia della Signoria e confinante con quella dei Maestri di Pietra e Legname.\nNel Cinquecento Cosimo I de' Medici ordin\u00f2 di incorporare l'Arte dei Calzolai con quella dei Galigai e Correggiai, creando l\"'Universit\u00e0 dei Maestri di Cuoiame\"; nel 1561 anche l'Arte Maggiore dei Vaiai e Pellicciai venne accorpata a questa \"universit\u00e0\", che cambi\u00f2 il suo nome in Maestri Vaiai e Cuoiai e mantenne questa denominazione fino al 1770, quando il granduca Pietro Lepoldo di Lorena soppresse tutte le antiche corporazioni e istitu\u00ec la Camera di Commercio. \nOrganizzazione interna.\nAppartenevano a questa corporazione tutti coloro che esercitavano il mestiere di calzolaio, zoccolaio, cintaio, pianellaio e collettaio, in citt\u00e0 o nel contado.\nLe calzature medievali erano diverse da quelle odierne e solo a partire dal Duecento si ebbe una crescente diffusione di scarpe e stivali in pelle e cuoio, comunque destinati ai clienti pi\u00f9 facoltosi.\nNon ci sono pervenuti statuti anteriori al 1355 e peraltro quelli esistenti sono in cattivo stato di conservazione; tuttavia dalla loro analisi \u00e8 possibile constatare quanto fossero severe le norme che regolamentavano l'attivit\u00e0 degli iscritti, in difesa dei loro stessi interessi e del prestigio dell'Arte.\nLa corporazione era retta da sei consoli ed un cospicuo numero di consiglieri; dagli inizi del Cinquecento vennero esclusi dalle cariche coloro che erano in arretrato con il pagamento delle tasse, chi deteneva gi\u00e0 un'altra carica importante, gli analfabeti, i non fiorentini di nascita, i figli illegittimi e chi non godeva dei diritti elettorali in base alle disposizioni del Comune. Simili restrizioni erano gi\u00e0 presenti negli statuti medievali, ma col passare del tempo i criteri di eleggibilit\u00e0 divennero ancora pi\u00f9 rigidi; fin dal Trecento comunque, essi prescrivevano di portare il massimo rispetto ai consoli e alla residenza della corporazione, per cui nessuno vi poteva accedere scalzo o senza cappuccio o in maniche di camicia o col grembiule addosso e col berretto in testa.\nDurante le riunioni era inoltre richiesto un contegno decoroso, che imponeva il silenzio e l'astenersi da rumori molesti o dal pronunciare ingiurie.\nIl periodo di apprendistato di un calzolaio era pi\u00f9 breve rispetto a quello dei membri di altre corporazioni e durava 3 anni; il rapporto tra maestri e discepoli era regolato da un apposito contratto stipulato dal notaio dell'Arte e ogni nuova matricola poteva apriva una bottega in proprio, a patto che questa si trovasse a non meno di 1000 braccia (circa 600 metri) da quella del maestro.\nL'ammissione all'Arte poteva avvenire anche per mezzo di un matrimonio, l'accettazione di un genero come membro della corporazione passava necessariamente per il voto favorevole di un'apposita commissione e se questo era gi\u00e0 impiegato come garzone o apprendista nella bottega del suocero, veniva esentato dal pagamento della tassa d'iscrizione, cos\u00ec come avveniva per i figli dei maestri, purch\u00e9 nati a Firenze.\nOltre al suo funzionamento interno, gli statuti contenevano le disposizioni relative all'esercizio dell'attivit\u00e0, con particolare attenzione verso le materie prime impiegate durante la produzione:\nI calzolai e i pianellai.\nI calzolai fiorentini lavoravano per ore stando seduti davanti ai \"bischetti\", i loro tipici tavolini in cui erano riposti tutti gli arnesi e indossando un grande grembiule di pelle lungo fino alle ginocchia.\nDalle loro botteghe uscivano scarpe d donna, simili ai nostri sandali, con la tomaia di pelle o seta e fili d'oro e d'argento intrecciati con delle perline, mentre per gli uomini si confezionavano stivali e gambali, anche per uso militare.\nLa maggior parte delle persone per\u00f2 usava dei semplici zoccoli di legno o ciabatte di cencio con la suola che si annodavano con dei legacci; le pi\u00f9 comuni erano dette \"ciantelle\" o \"pianelle\", simili a delle pantofole che venivano usate per stare in casa ed erano realizzate proprio dai pianellai.\nBisogna precisare che il lavoro dei calzolai era sostanzialmente diverso da quello dei calzaioli, che erano infatti iscritti all'Arte della Seta insieme ai pezzai e solai che fornivano le materie prime ai calzaioli, procurando loro le strisce e le suole in pelle e cuoio per le calzature; i pezzai ed i solai si distaccarono dall'Arte della Seta nel 1325 per costituire una propria associazione che per\u00f2 non ottenne mai il riconoscimento giuridico e politico.\nI cintai e i collettai.\nI cintai fabbricavano cinture di ogni tipo, usate per cingere la vita e i polsi, oppure da applicare alle scarpe.\nI collettai invece confezionavano i \"colletti\", ossia dei corpetti in pelle o in cuoio per uso militare da indossare sotto la corazza e spesso decorati con dei disegni. A volte questi corpetti venivano realizzati anche in pelle di daino, cervo o antilope, che essendo molto morbide venivano impiegate anche per la produzione di guanti.\nPatronati.\nLa corporazione scelse san Filippo come proprio protettore e commission\u00f2 a Nanni di Banco una statua in marmo per il tabernacolo della chiesa di Orsanmichele, eseguita intorno al 1410-1412.\nL'Arte dei Calzolai patronava anche il piccolo Spedale della Santissima Trinit\u00e0 dei Calzolai vicino a Santa Croce."}
{"id": "1224346", "revid": "125211838", "url": "https://it.wikipedia.org/wiki?curid=1224346", "title": "George W. Bush", "text": "Chiamato comunemente George W. Bush o George Bush, \u00e8 noto anche come George Bush Jr. poich\u00e9 figlio dell'ex presidente George H. W. Bush.\n\u00c8 stato il 43\u00ba presidente degli Stati Uniti d'America. Il suo primo mandato quadriennale come presidente \u00e8 cominciato il 20 gennaio 2001, in seguito alle elezioni presidenziali del 7 novembre 2000. Le successive elezioni presidenziali del 2 novembre 2004 lo hanno riconfermato per un secondo mandato, che ha avuto inizio il 20 gennaio 2005 ed \u00e8 scaduto il 20 gennaio 2009.\nIn risposta agli attentati dell'11 settembre 2001, Bush ha iniziato la guerra in Afghanistan nel 2001 e la guerra in Iraq nel 2003, che fu controversa ai sensi del diritto internazionale. Come parte di una \"guerra al terrorismo\" completa, aveva anche - sotto critiche globali - limitato i diritti civili attraverso lo USA PATRIOT Act che sospende i principi di diritto nei procedimenti investigativi (vedi Baia di Guantanamo). In termini di una politica estera neoconservatrice, Bush ha identificato un \"asse del male\" di \"stati canaglia\", contro il quale gli Stati Uniti, come potenza egemonica del mondo, dovrebbero diffondere il modello occidentale, economicamente e politicamente liberale, fino a un diritto militare di intervento (dottrina Bush). Bush ha aumentato significativamente la spesa militare e il deficit del governo; il suo punto di partenza politico interno di \"conservatorismo compassionevole\" ha portato a iniziative come la politica del No Child Left Behind, mentre ha perseguito una politica economica orientata all'offerta con tagli fiscali e misure di deregolamentazione. La reputazione di Bush \u00e8 diminuita dopo le grosse perdite in guerra, a seguito dell'uragano Katrina e della crisi finanziaria dal 2007 in poi.\nPrima di diventare presidente, Bush \u00e8 stato uomo d'affari e governatore del Texas dal 1995 al 2000. \u00c8 fratello dell'ex governatore della Florida, Jeb Bush.\nDopo aver lasciato l'ufficio nel 2009, \u00e8 tornato in Texas, dove ha acquistato una casa in un sobborgo di Dallas. Attualmente \u00e8 un oratore, ha scritto un libro di memorie intitolato \"Decision Points\", ha la pittura come \"hobby\" e la sua biblioteca presidenziale \u00e8 stata aperta nel 2013. Alcuni studi accademici hanno posto la sua presidenza come una delle peggiori.\nBiografia.\nGiovent\u00f9.\nNato a New Haven, Connecticut, \u00e8 cresciuto a Midland e Houston, Texas, dove la famiglia si trasfer\u00ec quando lui aveva due anni. \u00c8 figlio di Barbara e George Bush, primo di sei fratelli e sorelle: Jeb, Neil, Marvin, Dorothy e Robin, morta di leucemia nel 1953, all'et\u00e0 di tre anni.\nIl bisnonno Samuel Prescott Bush, oltre ad essere consigliere del presidente Herbert Hoover, costru\u00ec la sua fortuna grazie all'industria ferroviaria e dell'acciaio. Il nonno paterno, Prescott Bush, fu senatore degli Stati Uniti per il Connecticut dal 1952 al 1963 e in precedenza uno dei direttori della Union Banking Corporation. La nonna di Bush, Dorothy Walker, proveniva da una famiglia di alto status sociale ed economico, ed \u00e8 stata uno degli investitori chiave all'inizio della carriera del nipote George. Come il padre studi\u00f2 alla Phillips Academy di Andover, Massachusetts (settembre 1961\u2013giugno 1964), e poi presso l'Universit\u00e0 di Yale (settembre 1964\u2013maggio 1968), dove si iscrisse alla confraternita (in inglese \"fraternity\") Delta Kappa Epsilon, della quale rivest\u00ec pure la carica di presidente dall'ottobre 1965 fino alla laurea, e dove entr\u00f2 a far parte della \"societ\u00e0 segreta\" Skull and Bones. In quegli anni pratic\u00f2 il baseball e il rugby.\nNel dicembre 1966, all'et\u00e0 di vent'anni, venne arrestato per disturbo della quiete pubblica dopo aver bevuto \"un paio di birre\" e rubato una ghirlanda natalizia da un albergo. Le accuse furono poi ritirate.\nNel 1968 ottenne il \"bachelor's degree\", ovvero il diploma universitario, in storia. Dopo la laurea a Yale, il 27 maggio 1968, mentre era in corso la guerra del Vietnam, venne chiamato alle armi nella Guardia aerea del Texas con l'obbligo di servire fino al 26 maggio 1974. Dopo un addestramento di due anni al pilotaggio, nel novembre 1970 ricevette il grado di tenente. Jerry B. Killian, comandante della Guardia aerea del Texas e sponsor della sua promozione, lo descrive come un \"giovane ufficiale dinamico\", \"pilota di caccia da intercettazione di prima qualit\u00e0\" e dalle capacit\u00e0 che \"superano di gran lunga quelle dei suoi compagni\", \"un leader naturale che i suoi compagni considerano una guida\", \"un buon ufficiale con eccezionali tratti disciplinari ed impeccabile portamento militare\". Fino al 1972 pilot\u00f2 i caccia F-102 Delta Dagger.\nNel settembre 1973, grazie ad un permesso per frequentare l'Universit\u00e0 di Harvard, termina la carriera militare con sei mesi di anticipo rispetto alla scadenza della ferma, passando alla riserva.\nNel 1973 entr\u00f2 all'Universit\u00e0 di Harvard e nel 1975 port\u00f2 a termine il Master in Business Administration. Bush \u00e8 il primo presidente degli Stati Uniti ad aver conseguito un MBA.\nNel fine settimana della Festa del lavoro USA, il 4 settembre 1976, sorpreso alla guida in stato di ebbrezza presso la residenza estiva di famiglia a Kennebunkport, nel Maine, venne arrestato e multato di 150 dollari dalla polizia con sospensione della patente. La notizia sar\u00e0 resa nota cinque giorni dopo l'elezione presidenziale del 2000 dallo stesso dipartimento di polizia di Kennebunkport.\nNel 1977 spos\u00f2 Laura Welch. Nel 1986, all'et\u00e0 di 40 anni, divenne \"cristiano rinato\", cambiando gruppo dall'episcopale al metodista, cui gi\u00e0 aderiva la moglie. Nel 1981 ha due figlie gemelle: Barbara e Jenna.\nBush descrive la sua vita prima della conversione religiosa come un periodo \"nomade\" e di \"giovent\u00f9 irresponsabile\", anche per il \"troppo\" bere (\"Ho smesso di bere nel 1986 e non ho bevuto nemmeno una goccia da allora\") a cui rinuncia dopo il suo quarantesimo compleanno. Il suo cambiamento comportamentale e religioso \u00e8 attribuito anche all'incontro, nel 1985, con il reverendo Billy Graham.\nAffari e carriera politica.\nNel 1978, Bush si candid\u00f2 alla Camera dei Rappresentanti, ma venne sconfitto dal senatore democratico Kent Hance.\nBush inizi\u00f2 la sua carriera nell'industria del petrolio nel 1979, quando costitu\u00ec la \"Arbusto Energy\" (\"arbusto\" \u00e8 la traduzione spagnola, nonch\u00e9 italiana, del sostantivo anglo-americano \"bush\"). La crisi energetica del 1979 colp\u00ec anche la \"Arbusto Energy\" e, dopo averne cambiato il nome in \"Bush Exploration Oil &amp; Gas Co.\", Bush la vendette nel 1984 a \"Spectrum 7\", un'altra compagnia texana di ricerca di petrolio e gas per circa 1 milione di dollari. Secondo i termini della vendita, Bush divenne amministratore delegato di Spectrum 7. La storia si ripet\u00e9 quando durante la crisi del 1985-1986 Spectrum 7 fece bancarotta. Spectrum 7 fu infatti salvata dall'acquisto deciso dalla \"Harken Energy Corporation\" nel 1986 e Bush entr\u00f2 nel consiglio di amministrazione della Harken.\nBush fu accusato di insider trading (sfruttamento indebito di informazioni riservate) per aver venduto le azioni mentre era nel consiglio di amministrazione di Harken Energy Corporation nel 1990. La Commissione di controllo della Borsa USA (SEC) ha terminato nel 1992 un'investigazione con un documento in cui si legge che: \"Sembra che Bush non sia implicato in commerci interni illegali\", aggiungendo che il memoriale \"non deve in alcuno modo essere considerato come indicativo che la parte \u00e8 stata assolta o che nessuna azione legale possa derivarne\". I suoi detrattori affermano che l'investigazione \u00e8 stata influenzata dal fatto che il padre di Bush era al momento Presidente degli USA, sebbene nessun'azione fosse avviata nemmeno durante la presidenza di Bill Clinton. Da presidente, Bush ha rifiutato di autorizzare la SEC a divulgare il rapporto intero dell'indagine.\nDopo aver lavorato alla campagna presidenziale di suo padre, Bush jr ha riunito un gruppo di partner tra gli stretti amici di suo padre e nel 1989 acquist\u00f2 i Texas Rangers, una squadra di baseball della Major League Baseball con sede ad Arlington, in Texas (in seguito Bush nomin\u00f2 uno di questi partner, Tom Schieffer, ambasciatore in Australia). I critici espressero dubbi sulla trasparenza di questo acquisto, indicando l'uso dell'influenza politica ed il favoritismo nei confronti di un amico di famiglia. Bush guadagn\u00f2 personalmente 14,9 milioni di dollari nella vendita della squadra nel 1998 (il guadagno totale della vendita fu di 170 milioni di dollari).\nGeorge W. Bush ha svolto la funzione di partner amministrativo generale dei Rangers fino a quando fu eletto Governatore del Texas l'8 novembre 1994, sconfiggendo il candidato democratico Ann Richards grazie ad una campagna elettorale spregiudicata. Nel 1998 divenne il primo governatore texano ad essere eletto per due volte consecutive e il suo comportamento durante lo svolgimento di questo compito gli fece guadagnare una buona immagine di leader. Tra le questioni che durante i suoi mandati attirarono l'attenzione nazionale ed internazionale sullo Stato di cui era governatore, ci fu l'uso nel Texas della pena di morte: Bush autorizz\u00f2 l'uso della pena capitale per 152 assassini, tra cui Karla Faye Tucker. In questo caso venne criticato pesantemente, oltre per la mancata sospensione della pena, anche per aver deriso e preso in giro la donna, dopo l'esecuzione, durante una sua intervista al \"Talk Magazine\".\nNella campagna presidenziale per le elezioni del novembre 2000, Bush promise, tra le altre cose, che gli organismi religiosi di beneficenza avrebbero potuto usufruire, su un piano di parit\u00e0, di alcuni benefici:\nLa presidenza (2001-2009).\nL'elezione.\nDivenne presidente degli Stati Uniti il 20 gennaio 2001 come vincitore di una delle pi\u00f9 indecise elezioni nella storia statunitense, sconfiggendo il democratico vicepresidente Al Gore in 30 dei 50 Stati con una vittoria per poco in cinque collegi elettorali. Gore ha conseguito la maggioranza dei voti popolari con circa 51 milioni di preferenze su un totale di 105 milioni di votanti: un margine quindi di mezzo punto percentuale. Era dal 1888 che un candidato alla presidenza, sconfitto in quanto a preferenze, risultasse eletto grazie ai voti dei grandi elettori. Fu decisivo per Bush il vantaggio di circa 600 voti conseguito in Florida, stato del quale era governatore suo fratello Jeb Bush.Il voto della Florida, che Bush conquist\u00f2 per un distacco mai superiore ai 2000 voti circa (nei numerosi riconteggi, ufficiali o meno, effettuati in seguito), fu contestato aspramente dopo che furono espresse preoccupazioni riguardo a fughe ed irregolarit\u00e0 nel processo di voto e divenne oggetto di una serie di processi giudiziari; in particolare furono sollevate contestazioni sull'esclusione di numerosi cittadini dalle liste elettorali in quanto privati dei diritti politici in seguito a crimini commessi (eliminazione avvenuta in un modo tale da provocare numerosi falsi positivi) e sulla legittimit\u00e0 dei voti arrivati dall'estero, soprattutto dalle basi militari. Dopo una decisione a maggioranza di 5-4 della Corte Suprema degli Stati Uniti il 12 dicembre il riconteggio dei voti (in origine autorizzato dalla corte suprema della Florida) fu interrotto in quanto era impossibile effettuarlo in tempo tale da rispettare le scadenze legali, attribuendo quindi la presidenza a G.W. Bush; ci\u00f2 naturalmente non plac\u00f2 le contestazioni (si notino in particolare quelle effettuate dai deputati di colore), ma le elezioni si possono sommariamente ritenere concluse dalla dichiarazione di Gore, per il quale: \"Nonostante io sia fortemente in disaccordo con la decisione della corte... Ci\u00f2 nonostante, la rispetto\". I risultati dell'elezione sono stati contestati da molti osservatori e i numerosi conteggi non ufficiali effettuati dai media americani hanno attribuito la vittoria ora a uno, ora all'altro dei candidati e sempre con scarti di risultati minimi, nell'ordine di poche centinaia.\nPolitica estera.\nPrima dell'11 settembre 2001.\nIn campagna elettorale, il programma di politica estera di Bush prevedeva un forte sostegno economico e politico all'America Latina, specialmente al Messico, e una riduzione dei coinvolgimenti statunitensi in azioni militari di \"esportazione della democrazia\" e di altre attivit\u00e0 militari; i suoi primi provvedimenti, infatti, sembravano prospettare uno scenario quasi isolazionista per gli Stati Uniti, col disimpegno da alcuni importanti trattati internazionali.\nDurante la sua prima visita presidenziale in Europa nel giugno 2001, Bush \u00e8 stato fortemente criticato per il suo rifiuto di aderire al protocollo di Ky\u014dto, che prevede la riduzione nelle emissioni di anidride carbonica nell'atmosfera, che contribuiscono al riscaldamento globale del pianeta. Il trattato \u00e8 stato respinto dal Senato con la motivazione che esso avrebbe risparmiato paesi in via di sviluppo, come la Cina. Il Trattato \u00e8 stato ratificato nel 2005, quando la Russia lo ha ratificato consentendone l'entrata in vigore. Ci\u00f2 lascia gli Stati Uniti, il paese al mondo col pi\u00f9 alto grado di emissioni nocive nell'atmosfera, in una posizione politica sfavorevole al momento dell'applicazione del Trattato stesso.\nNello stesso periodo, Bush aveva manifestato l'intenzione di ritirarsi dal trattato anti missili balistici (ABM) del 1972 che era stato una roccaforte della stabilit\u00e0 nucleare sovietico-statunitense durante la Guerra Fredda, ritenendo non fosse pi\u00f9 rilevante (il ritiro ufficiale \u00e8 avvenuto il 14 dicembre 2001). Al suo posto Bush aveva programmato di impegnare risorse necessarie a dar vita a un nuovo sistema di difesa dai missili balistici intercontinentali. Il sistema \u00e8 stato oggetto di vivace critica da parte degli ambienti scientifici e gli esperimenti sul campo sono stati costellati sia di successi che di fallimenti. Il progetto cominci\u00f2 ad essere attuato nel 2005 e in proposito Bush ha incrementato i finanziamenti per sistemi di armamento militare.\nUn altro aspetto controverso \u00e8 stato la decisione di Bush di non ratificare il trattato che istituisce la Corte penale internazionale.\nDopo l'11 settembre 2001.\nDopo gli attacchi terroristici dell'11 settembre 2001, l'amministrazione ha cambiato registro e si \u00e8 concentrata soprattutto sulla questione vicino-orientale.\nBush ha subito affermato che un atto simile doveva essere punito, il che necessitava l'utilizzo dell'esercito: nell'ottobre 2001, da parte della NATO e su autorizzazione del Consiglio di Sicurezza delle Nazioni Unite (anche se l'autorizzazione \u00e8 stata successiva all'inizio delle ostilit\u00e0), \u00e8 stato avviato l'intervento contro l'Afghanistan per abbattere il regime talebano, accusato di ospitare il quartier generale di al-Q\u0101\u02bfida, il gruppo terroristico, capeggiato da Osama bin Laden, accusato di aver realizzato l'attentato. L'azione ha avuto un forte appoggio internazionale e il governo talebano \u00e8 caduto poco dopo l'invasione. Tuttavia i successivi tentativi di ricostruzione del paese, in collaborazione con le Nazioni Unite, sotto la direzione di Hamid Karzai si sono rivelati problematici poich\u00e9 i talebani non sono mai stati completamente neutralizzati. Un ampio contingente di truppe e di osservatori \u00e8 rimasto fino a quest'estate in Afghanistan nella speranza di formare un governo democratico, obiettivo pi\u00f9 volte proclamato essenziale da parte dell'amministrazione Bush.\nForte opposizione ha incontrato la chiusura in via semi-permanente dei presunti terroristi (catturati dalle truppe americane) nella base militare di Guantanamo; essa, a detta dei suoi critici, viola la Convenzione di Ginevra.\nNel gennaio 2002, in un celebre discorso sullo Stato dell'Unione, Bush ha introdotto l'espressione Asse del Male per riferirsi a un insieme di nazioni sospettate di sostenere il terrorismo internazionale e di minacciare la pace mondiale con ricerche sulle armi di distruzione di massa; queste erano:\nDa questa interpretazione della situazione mondiale ne nasce la cosiddetta dottrina Bush, fondata sull'uso della guerra preventiva come risposta ai possibili attacchi da parte degli \"Stati canaglia\" (la legittimit\u00e0 di questa concezione non \u00e8 riconosciuta dal diritto internazionale).\nNel giugno 2010 Bush ha dichiarato di aver autorizzato l'impiego del waterboarding sul terrorista Khalid Shaykh Muhammad e che \"lo rifarebbe per salvare delle vite\".\nLa politica estera di Bush, compresa la dottrina Bush, \u00e8 stata influenzata parecchio dal movimento neoconservatore Project for the New American Century, molti dei cui membri hanno incarichi importanti nell'amministrazione Bush (molti ritengono invece che l'amministrazione sia molto pi\u00f9 ispirata dalla Heritage Foundation e in maniera minore dall'Istituto Cato, anche se queste organizzazioni non hanno rappresentanti nella sua amministrazione).\nGli attacchi dell'11 settembre 2001 hanno anche spinto l'amministrazione ad impegnarsi maggiormente nella questione israelo-palestinese, incoraggiando con scarso successo la conclusione di un accordo tra i due popoli.\nLa guerra in Iraq.\nNel marzo 2003, dopo una lunghissima contesa circa la necessit\u00e0 di procedere al disarmo del regime iracheno, gli USA hanno dichiarato guerra all'Iraq per spodestare il dittatore Saddam Hussein, accusato di possedere armi di distruzione di massa e di appoggiare il terrorismo internazionale. La guerra ha scatenato un'infinit\u00e0 di polemiche, con alcuni degli alleati europei - come Francia, Germania e Russia - fortemente contrari, ed \u00e8 stata oggetto di numerose proteste in tutto il mondo. Non riuscendo ad ottenere l'approvazione di un intervento militare da parte del Consiglio di Sicurezza delle Nazioni Unite, fortemente voluta dal Segretario di Stato Colin Powell, Bush era riuscito a raccogliere una \"coalizione di volenterosi\" che includeva paesi come la Spagna, la Polonia e il Regno Unito (l'Italia ha inviato le sue truppe, in qualit\u00e0 di forza di peacekeeping quando il governo di Saddam Hussein era gi\u00e0 stato spodestato).\nGi\u00e0 subito dopo l'occupazione del Paese, l'impossibilit\u00e0 di ritrovare la bench\u00e9 minima traccia delle armi di distruzione di massa di Saddam e le accuse di aver falsificato le informazioni necessarie per convincere l'opinione pubblica statunitense e quella internazionale della necessit\u00e0 assoluta di entrare in guerra, hanno fatto perdere una parte del sostegno all'amministrazione Bush, sia all'interno del Paese che all'estero. Queste accuse sono state sostenute dalle investigazioni e rapporti della commissione d'inchiesta appositamente costituita dal Senato. Nonostante ci\u00f2, Bush sostiene che entrare in guerra \u00e8 stata comunque una buona decisione e che un brutale tiranno \u00e8 stato comunque spodestato, cos\u00ec da non poter pi\u00f9 minacciare il mondo libero.\nInoltre, gi\u00e0 dal 2004 la situazione irachena \u00e8 diventata ingestibile per la coalizione, a causa della recrudescenza della guerriglia interna, prima diretta contro le truppe di occupazione e gli apparati iracheni alleati, poi anche interna ai vari gruppi etnici e religiosi dell'Iraq; nonostante la decisione, presa nei primi mesi del 2007, di inviare nuove truppe per la stabilizzazione del paese, la situazione resta tuttora irrisolta.\nPer questo e per gli spettri evocati dalla guerra (il supposto parallelismo con la guerra del Vietnam), la popolarit\u00e0 del presidente \u00e8 precipitata ben sotto il 40% (almeno secondo i sondaggi).\nAltri interventi.\nTali rapporti sono ulteriormente peggiorati in seguito ai combattimenti tra le forze armate della Georgia e della Russia nell'agosto del 2008; un acceso dibattito politico \u00e8 tuttora in corso sull'opportunit\u00e0 di concedere alla Georgia l'ingresso nella Nato, evento favorito dal governo Bush e osteggiato da molti paesi europei.\nPolitica interna.\nIl presidente ha sostenuto la necessit\u00e0 di approvare un emendamento alla Costituzione degli Stati Uniti in favore del solo matrimonio tra uomo e donna, cosa che bandirebbe i matrimoni gay ma lascerebbe la possibilit\u00e0 di unioni civili. Bush tende ad opporsi alla discriminazione dell'omosessualit\u00e0, ma ha espresso il suo apprezzamento sul giudizio della Corte Suprema di controllare la selezione dei candidati ai college per mantenere la diversificazione fra i sessi. Sebbene Bush abbia gi\u00e0 incontrato la National Urban League, una delle pi\u00f9 famose organizzazioni americane per i diritti civili, egli \u00e8 il primo presidente a non aver incontrato l'Associazione Nazionale per l'Avanzamento della Gente di Colore (NAACP) dai tempi di Herbert Hoover.\nLa politica economica del governo Bush \u00e8 stata molto ampia e varia, con numerose riforme; in particolare nel primo mandato quadriennale ha emanato tre differenti \"act\" nel 2001, 2002 e 2003 riducendo il livello generale di tassazione, le tasse sui \"capital gains\" (sostanzialmente, i redditi da azioni o simili), eliminando le cosiddette \"penalit\u00e0 per il matrimonio\" e aumentando il credito fiscale per i figli. Al di l\u00e0 degli eventuali risultati di lungo-lunghissimo termine \u00e8 innegabile come tale politica fiscale abbia creato un notevole deficit del bilancio Usa (annullando il surplus creato dal governo Clinton) e aumentato in modo notevole il debito pubblico americano. Il PIL Usa sotto Bush \u00e8 cresciuto a una media annuale del 2.5%, mentre la disoccupazione \u00e8 leggermente aumentata, nell'ordine di un punto percentuale. Negli 8 anni di governo Bush si \u00e8 assistito a due \"crisi\" economiche, la prima nel 2000/2001 (attribuibile sia allo scoppio della bolla dot.com, cio\u00e8 del mercato azionario tecnologico, e ai noti fatti dell'11 settembre) e la seconda nella 2\u00aa met\u00e0 del 2007 in seguito allo scoppio della bolla nel mercato immobiliare Usa. In particolare quest'ultima, tuttora in corso, sta estendendo i suoi effetti nel mondo finanziario con numerose banche, d'investimento e non, sostenute dalla Federal Reserve o direttamente fallite.\nUn evento significativo, anche se relativamente meno importante sul medio-lungo periodo, \u00e8 il noto fallimento della Enron nel 2002 dovuto a pratiche commerciali scorrette; le eventuali responsabilit\u00e0 del governo Bush nelle azioni della Enron sono ancora discusse.\nNel 2006 Bush ha firmato il \"Medicare Act\", una legge che ha introdotto un programma di prescrizione di medicinali in base al sistema Medicare, oltre a elargire sussidi a compagnie farmaceutiche che vendono queste medicine e contemporaneamente a vietare ai governi federali di negoziare sconti con le industrie farmaceutiche.\nDei 2400 miliardi di dollari di budget del 2005, circa 401 miliardi sono destinati alla difesa.\nNel gennaio 2003 Bush ha firmato il \"No Child Left Behind\" Act, una legge che si concentra sul sostegno all'apprendimento dei giovani, misura il rendimento degli studenti, rifinanzia le scuole in difficolt\u00e0 ed assicura pi\u00f9 risorse per le scuole. I critici dicono che alle scuole non sono state date risorse.\nGli scienziati hanno ripetutamente criticato l'amministrazione Bush per la riduzione di fondi per la ricerca scientifica, le restrizioni nella ricerca sulle cellule staminali, l'ignorare l'opinione scientifica su problemi critici come il riscaldamento globale (rifiuta costantemente di firmare il protocollo di Ky\u014dto) e l'ostacolo alla cooperazione con scienziati stranieri mediante l'applicazione deterrente di pratiche burocratiche di immigrazione e la concessione di visti. Nel febbraio 2004, circa 5000 scienziati (compresi 48 premi Nobel) hanno firmato una petizione contraria all'uso fatto dall'amministrazione Bush dei consigli scientifici. Hanno sostenuto che \"l'amministrazione Bush ha ignorato i pareri imparziali espressi dai consigli scientifici su tematiche importanti per il nostro benessere comune\". La politica ambientale di Bush \u00e8 stata largamente criticata dagli ambientalisti, secondo i quali la sua politica agevola le richieste dell'industria di diminuire le protezioni ambientali.\nAttivit\u00e0 legislativa del governo.\n\"Lista parziale (i titoli delle leggi sono in lingua originale):\"\nDopo la presidenza.\nDopo le primarie repubblicane del 2008, Bush diede il suo endorsement al senatore John McCain (che aveva sconfitto nelle primarie del 2000).\nSuccessivamente manifest\u00f2 il suo sostegno per il governatore repubblicano Mitt Romney nelle elezioni del 2012. Nel 2016 partecip\u00f2 alla campagna presidenziale di suo fratello Jeb Bush.\nNell'ottobre 2017, ha condannato le politiche di Trump, senza menzionarle per nome, e ha avvertito della crescente intolleranza e ingiustizia.\nLe elezioni presidenziali del 2020 sono state le prime in cui Bush non ha espresso il suo supporto verso nessuno dei candidati. Bush \u00e8 stato uno dei pochi repubblicani a congratularsi con il democratico Joe Biden per la sua vittoria il giorno dopo le elezioni presidenziali.\nOltre l'attivit\u00e0 politica organizz\u00f2 varie raccolte fondi per l'aiuto dei veterani e contro HIV l'AIDS e la malaria in Africa, secondo varie stime questi aiuti hanno salvato almeno un milione di persone e hanno reso Bush il presidente statunitense pi\u00f9 popolare in Africa (superando anche Obama).\nInoltre Bush, ispirato dall'attivit\u00e0 artistica di Winston Churchill, pubblic\u00f2 volumi di dipinti fatti da lui, finora ha pubblicata \"portrays of courage\" in cui sono presenti vari dipinti di veterani conosciuti in prima persona da bush, e \"out of many, one\" sui suoi dipinti di immigrati illustri.\nBush ha anche pubblicato \"decision points\", in cui spiega le ragioni delle sue decisioni durante la presidenza, e \"41, a potrait of my father\", una biografia su suo padre, George H. W. Bush.\nOpinione pubblica e consensi.\nNel periodo di crisi nazionale seguito agli attacchi dell'11 settembre 2001, Bush godette per un breve periodo di consensi superiori all'85 per cento. Per alcuni mesi dopo l'attacco, Bush mantenne questi risultati eccezionali (i consensi pi\u00f9 alti per un presidente da quando sondaggi regolari cominciarono ad essere effettuati nel 1938), ma gradualmente essi scesero a livelli sempre pi\u00f9 bassi.\nDurante le elezioni per il Congresso tenutesi a met\u00e0 del mandato presidenziale, nel 2002, Bush ottenne il pi\u00f9 alto livello di consensi in elezioni di mezzo termine dai tempi di Dwight D. Eisenhower e di conseguenza il Partito Repubblicano riprese il controllo del Senato e aument\u00f2 la sua maggioranza nella Camera dei Rappresentanti. Questi risultati hanno segnato una deviazione insolita rispetto alla tendenza per il partito del Presidente di perdere seggi al Senato durante elezioni di met\u00e0 mandato, e fu solo la terza volta dalla Guerra di secessione americana che il partito che controllava la Casa Bianca ha guadagnato seggi in entrambi i rami del parlamento statunitense (le altre occasioni furono nel 1902 e nel 1934). Una spiegazione di questo evento storico \u00e8 che la popolarit\u00e0 di Bush nel periodo di guerra ha giovato anche agli altri repubblicani candidati alle elezioni. Un'altra \u00e8 che i risultati straordinariamente vicini al pareggio nell'elezione del 2000 hanno complicato le aspettative rispetto alle linee tendenziali storiche.\nNel 2003, i consensi per Bush continuarono la loro lenta discesa dalle vette raggiunte nel 2001: i risultati di 13 sondaggi principali erano concordi nell'indicare un calo decisamente costante dell'1,7% al mese per l'intera durata della sua presidenza, con l'eccezione di tre significativi momenti di crescita: subito dopo l'11 settembre, durante la guerra in Iraq, e dopo la cattura di Saddam Hussein. Verso la fine del 2003, le percentuali dei consensi si aggiravano intorno al 50-55%. Tuttavia, i consensi rimasero ancora solidi durante il terzo anno della Presidenza, quando, come di norma, gli avversari del Presidente iniziarono sul serio ad effettuare le loro campagne di critica. La maggior parte dei sondaggi mostrava una correlazione tra il calo dei consensi e una crescente preoccupazione sull'andamento dell'occupazione dell'Iraq guidata dagli USA, oltre al lento recupero dell'economia dalla recessione del 2001. Verso la fine delle primarie dei Democratici, la maggior parte dei sondaggi principali mostrava Bush sconfitto per un leggero margine dai vari sfidanti democratici. I sondaggi del maggio 2004 mostravano risultati incerti - dal 53 per cento di consensi al 46 per cento . Grafici compositi e datati dei consensi per Bush dal gennaio 2001 al maggio 2004 sono disponibili a e , mentre un'analisi della popolarit\u00e0 di G. W. Bush's nel corso degli anni \u00e8 disponibile a .\nGeorge W. Bush \u00e8 stato oggetto sia di grande apprezzamento che di forti critiche ed \u00e8 stato chiamato il presidente \"love him or hate him\" (\"o lo ami o lo odi\" \u2014 ossia, senza vie di mezzo). Le lodi nei suoi confronti si sono concentrate su materie come la sicurezza interna e specialmente la sua leadership dopo gli attacchi dell'11 settembre; le critiche vertono invece sulle controverse elezioni presidenziali del 2000 e l'occupazione dell'Iraq. Sull'economia ha suscitato pareri discordanti, positivi per\u00f2 da parte dei suoi sostenitori (la crescita del PIL, gi\u00e0 peraltro iniziata grazie a Bill Clinton e durata fino alla grande recessione).\nI suoi detrattori, oltre ad attaccarlo sul piano politico, sono non raramente arrivati a metterne in dubbio la salute mentale. I documentari di Michael Moore rappresentano spesso Bush come una persona con la psicologia di un adolescente o di un bambino, incapace di prendere decisioni in modo autonomo e di decifrare correttamente il mondo intorno a s\u00e9. Molto diffuse su Internet e altri media sono anche le raccolte di \"bushismi\", frasi di Bush che dimostrerebbero problemi nell'uso del linguaggio o gravi lacune culturali.\nAl di fuori degli Stati Uniti.\nLa popolarit\u00e0 di Bush al di fuori degli Stati Uniti \u00e8 solitamente pi\u00f9 bassa. \u00c8 decisamente impopolare in molte parti del mondo, dove molti criticano la sua personalit\u00e0 e politica estera. L'invasione dell'Iraq gli attir\u00f2 in particolare accuse di unilateralismo. Sondaggi recenti indicano un'erosione del sostegno per Bush tra gli europei, per esempio una caduta di consenso dal 36% al 16% nel corso del 2003 in Germania.\nSecondo un sondaggio pi\u00f9 ampio condotto da Associated Press/Ipsos nei paesi industrializzati, la maggioranza delle persone in Francia, Italia, Germania, Messico, Spagna - oltre a Canada e Regno Unito, dove esiste ancora una tradizione di cooperazione anglo-americana - ha un'opinione sfavorevole di Bush e della sua politica estera, sebbene delle minoranze mantengano opinioni favorevoli.\nNei Paesi musulmani la percentuale di opinioni sfavorevoli a Bush \u00e8 particolarmente alta, spesso sopra il 90%.\nTra le nazioni non-statunitensi sondate in una ricerca mondiale, la popolarit\u00e0 di Bush raggiunge i livelli pi\u00f9 alti in Israele, dove il 62% esprime opinioni a lui favorevoli.\nSecondo un sondaggio condotto in luglio e agosto del 2004 dall'University of Maryland e da GlobeScan su 34.330 persone in 35 nazioni, in 30 di questi 35 paesi, una maggioranza relativa o assoluta avrebbe preferito che il candidato democratico John Kerry vincesse le elezioni del 2004. Kerry \u00e8 stato nettamente preferito a Bush nelle nazioni europee tradizionalmente alleate degli Stati Uniti come la Norvegia (74% per Kerry, 7% per Bush), la Germania (74% contro 10%), la Francia (64% contro 5%), i Paesi Bassi (63% contro 6%), l'Italia (58% contro 14%), la Spagna] (45% contro 7%) e il Regno Unito (47% contro 16%). Risultati simili anche per altri alleati come il Giappone (43% contro 23%), il Messico (38% contro 18%), la Turchia (40% contro 25%) e il Sudafrica (43% contro 29%). Le uniche nazioni in cui il presidente Bush otteneva le preferenze della maggioranza erano le Filippine, la Nigeria e la Polonia. L'India e la Thailandia erano divise. Un sondaggio condotto nell'ottobre del 2004 da un gruppo di testate giornalistiche internazionali indica che in Australia, Gran Bretagna, Canada, Francia, Giappone, Spagna e Corea del Sud, una maggioranza di elettori esprime opposizione all'invasione dell'Iraq, dissenso verso l'amministrazione Bush e una crescente ostilit\u00e0 verso gli Stati Uniti; tuttavia, anche chi si oppone apertamente alla politica del governo Bush non esprime antipatia per il popolo americano.\nNel 2008, durante un giro di conferenze per l'addio alla carica, venne fatto bersaglio di un lancio di scarpe in Iraq dal giornalista Muntazer al-Zaidi.\nAccento di Bush e parlata texana.\nBush \u00e8 talvolta chiamato Dubya (variante di double-u, dato che nella conversazione \"you\", che equivale foneticamente a \"U\" \u00e8 sostituito da \"ya\", come in \"how'd ya\", \"how did \"you\" ...?\", come in \"how'd ya make the cake?\" / \"come hai fatto la torta?\"; \"Dubya\" \u00e8 una variante texana di \"W\"), che sta per \"Walker\". La pronuncia non segue lo standard nazionale modellato secondo la parlata del Midwest, regione che comprende gli stati centro-settentrionali. \u00c8 piuttosto vicina a quello che negli USA \u00e8 chiamato colloquialmente \"southern drawl\", la cadenza meridionale.\nUno tra i neologismi pi\u00f9 noti coniati da Bush \u00e8 \"misunderestimate\" (al posto di \"underestimate\" - \"sottovalutare\", fuso con \"misunderstand\" - \"fraintendere\") che pronunci\u00f2 dopo le elezioni in un discorso rivolto ai democratici (\"you misunderestimated me\", cio\u00e8 - pi\u00f9 o meno - \"mi avete mal-sottovalutato\")."}
{"id": "1224355", "revid": "767487", "url": "https://it.wikipedia.org/wiki?curid=1224355", "title": "Agemina", "text": "La tecnica dell'ag\u00e8mina (dal latino \"ad gemina metalla\", a doppi metalli, e dall'arabo \"\u00e0gam\u012b\", ossia straniero, proveniente dalla Persia) detta anche \"tausia\", consiste nell'incastro di piccole parti di uno o pi\u00f9 metalli di vario colore, in sedi appositamente scavate su un oggetto di metallo diverso preventivamente preparato (in genere oro su argento), per ottenere una colorazione policroma.\nUna variante superficiale prende il nome di damaschinatura, termine derivato dalla citt\u00e0 di Damasco.\nTecnica.\nL'agemina \u00e8 in definitiva una specie di niello, non realizzato a mistura ma con un metallo germine, il quale inoltre non \u00e8 pi\u00f9 colato negli incavi come per il niello propriamente detto, ma battuto dentro a mo' d'intarsio. L'aderenza dei tratti incisi non si determina con effetti di saldatura, ma per effetto della presa che deriva dallo schiacciamento del filo stesso negli incavi. Gli incavi perci\u00f2 devono essere eseguiti a sottosquadri e devono presentare le pareti inclinate verso l'interno in modo che il filo che \u00e8 battuto dentro non si allarghi sul fondo e rimanga stretto alla superficie della parete incisa che ne determina il disegno.\nCondizione importante \u00e8 che il filo sia pi\u00f9 molle del metallo nel quale deve essere battuto, in modo che non abbia a danneggiare la forma dell'incavo. Per tale ragione \u00e8 d'uso praticare la damaschinatura impegnando metalli preziosi sul bronzo, ferro, acciaio come usavano fare largamente gli antichi per incastonare le loro armi.\nStoria e leggenda in Cina.\nL'agemina \u00e8 una particolare tecnica, nata in Cina nell'ambito della lavorazione del bronzo.\nI racconti tradizionali narrano della rilevanza del bronzo in Cina nel suo passaggio dal neolitico all'et\u00e0 del bronzo nel III millennio, attraverso le tre dinastie Xia, Shang e Zhou che costituiscono un \"continuum\" economico e culturale. I bronzi orientali sono universalmente noti per l'alto livello delle tecniche, l'originalit\u00e0 delle forme, la variet\u00e0 degli stili.\nLe lavorazioni sempre pi\u00f9 accurate e complesse corrispondono con il susseguirsi delle varie dinastie e con le loro vicende politiche; con la dinastia Hsia (XXI-XVI secolo a.C.) durante la quale si cominci\u00f2 a praticare l'arte della fusione del bronzo, si pone la questione dell'origine dello stato cinese. L'eroe civilizzatore, fondatore della dinastica, You il Grande, \u00e8 detto il \"traforatore delle montagne\", \u00e8 il \"minatore felice che bonifica la terra\". Ci\u00f2 lo apparenta a Hang, il Signore del cielo e della terra, che \u00e8 il \"primo fonditore\".\nL'arte del bronzo in Cina ha avuto un veloce sviluppo in corrispondenza con il nuovo potere statale e con il nascere della regalit\u00e0.\nCi\u00f2 \u00e8 detto limpidamente nel mito o leggenda dei Nove Tripodi o calderoni, di cui tuttavia esistono molte versioni. I Nove Tripodi, grandi vasi di bronzo, sono i simboli della consacrazione del potere regale e corrispondono, nella nostra tradizione, alla corona, al gladio, allo scettro.\nSui vasi sono rappresentati i \"wu\", gli spiriti degli animali protettori dei singoli villaggi o regioni, garanti dell'unione e dell'armonia dell'alto con il basso, della comunicazione del cielo con la terra.\nNel mito viene quindi adombrato il processo di accentramento e concentrazione dei poteri sacrali di cui ogni villaggio \u00e8 depositario nelle mani di una dinastia in quanto il suo potere politico deriva in parte proprio dal possesso e dal controllo esclusivo sui Nove Tripodi. Il sovrano \u00e8 tale perch\u00e9 controlla le risorse naturali delle varie regioni e, insieme, i loro strumenti di accesso al cielo (i \"wu\").\nIl passaggio da una dinastia alla successiva sancisce anche il trasferimento dei Nove Tripodi. La fine di una dinastia \u00e8 indicata come perdita di favore del cielo, e il nascere della nuova dinastia come ulteriore sviluppo delle sue capacit\u00e0 di comunicazione con il cielo, corrispondenti con lo sviluppo delle capacit\u00e0 di forgiatura, permettendoci di comprendere lo straordinario sviluppo dell'arte del bronzo in Cina, con le sue officine specializzate e le sue raffinatissime tecniche, che comprendono, per esempio, l'agemina d'oro e d'argento per la decorazione dei bronzi.\nL'esame dei bronzi permette infatti di evidenziare alcune particolarit\u00e0 del potere e della cultura in Cina. I bronzi sono essenzialmente oggetti rituali, anche se non mancano le armi e gli attrezzi artigianali, e dunque non interessano il lavoro dei campi e la vita quotidiana. I bronzi rappresentano gli spiriti animali o essi stessi sono in forma animale e sono portatori di una visione religiosa e filosofica che interessa il potere.\nNel resto del mondo.\nIncrostazioni metalliche si trovano gi\u00e0 nell'arte egizia, basti pensare agli oggetti di bronzo decorati rinvenuti nella tomba della regina Asciotep (XVI secolo a.C.) e in quella cretese-micenea. La tecnica propriamente detta \"ag\u00e8mina orientale\" ha avuto origine in Mesopotamia e si diffuse nel XIII secolo in Persia, in Arabia, in India, dove fu usata nella decorazione di vasi metallici.\nNel XIV secolo, l'ag\u00e8mina venne conosciuta ed adottata in Europa, attraverso i collegamenti commerciali di Venezia con l'Impero bizantino e furono soprattutto i \"bronzi di Mossul\" e la loro tecnica realizzativa, ad introdursi a Venezia con grande successo.\nInfine trov\u00f2 larghissimo uso fra gli armaioli italiani e spagnoli nel Rinascimento per la decorazione delle armature."}
{"id": "1224366", "revid": "6923", "url": "https://it.wikipedia.org/wiki?curid=1224366", "title": "Cella di Hull", "text": "La cella di Hull rappresenta per il galvanico ci\u00f2 che il voltmetro e l'amperometro rappresentano per l'elettrotecnico.\n\u00c8 una cella di dimensioni standard utilizzata per lo studio dei depositi galvanici (quali ad esempio l'elettrodeposizione di zinco).\nLa sua caratteristica \u00e8 quella di avere il catodo inclinato di un angolo standard rispetto all'anodo: in questo modo si crea sulla superficie del catodo un gradiente continuo e determinabile di densit\u00e0 di corrente: il galvanico potr\u00e0 dall'analisi del deposito, capire quale sar\u00e0 la miglior densit\u00e0 di corrente da applicare al sistema per quella particolare elettrodeposizione."}
{"id": "1224370", "revid": "767487", "url": "https://it.wikipedia.org/wiki?curid=1224370", "title": "Giuseppe Aprile", "text": "Dopo aver ricevuto i primi rudimenti di musica dal padre Fortunato, a diciannove anni fu a Napoli, dove studi\u00f2 canto con Gregorio Sciroli. \nL'anno successivo fece la sua prima apparizione in pubblico cantando in un'opera del suo maestro Sciroli, \"Il barone deluso\", rappresentata a Roma. \nSuccessivamente si esib\u00ec per alcuni anni a Napoli, dove tra il 1752 e il 1756 fu al servizio della cappella reale, a Torino e poi nuovamente a Roma. \nIl 10 luglio 1753 \u00e8 Mint\u00e9o nella prima assoluta di \"L'eroe cinese\" di Baldassarre Galuppi e in novembre Rodoaldo in \"Ricimero re de' goti\" di Galuppi con Gaetano Majorano al Teatro San Carlo di Napoli.\nDopo il 1759 part\u00ec per un luogo viaggio che lo condusse prima a Venezia, poi a Madrid e infine a Stoccarda. Nella citt\u00e0 tedesca, dove rimase dal 1762 e 1769, fu nominato \"primo uomo\" e cant\u00f2 in diversi lavori di Niccol\u00f2 Jommelli, all'epoca compositore di corte nella stessa citt\u00e0.\nI successi riscossi presso la corte sveva gli permisero di ottenere uno stipendio al pari di Jommelli. Per\u00f2 lo sfruttamento che subiva nella cappella ducale nel 1769 gli fece prendere la decisione di partire e tornare in Italia, dove riprese ad esibirsi nei maggiori palcoscenici. A Napoli continu\u00f2 a cantare nelle opere di Jommelli e nel 1783 succedette a Caffarelli nella posizione di \"primo soprano\" della cappella reale. Nel 1798, ormai sessantaseienne, si ritirer\u00e0 a vita privata.\nFu uno dei migliori cantanti castrati della sua epoca: Charles Burney ebbe occasione di ascoltarlo a Napoli nel 1770, mentre Wolfgang Amadeus Mozart, che lo sent\u00ec sia a Milano che a Bologna, lo descrisse come un \"cantante ineguagliato dotato di una bellissima voce\".\nCome molti cantanti coevi, si dedic\u00f2 anche all'attivit\u00e0 compositiva. Scrisse una grande quantit\u00e0 di lavori, soprattutto duetti e solfeggi; anche se legato all'ambiente teatrale non scrisse opere.\nFu inoltre insegnante di canto, tra i suoi allievi ebbe il celebre compositore Domenico Cimarosa e il tenore irlandese Michael Kelly."}
{"id": "1224371", "revid": "1086846", "url": "https://it.wikipedia.org/wiki?curid=1224371", "title": "Cagliari Calcio 1998-1999", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1998-1999.\nMaglie e sponsor.\nLo sponsor tecnico della stagione fu per la prima volta il marchio Biemme di Brogliano. Il main sponsor fu ancora Pecorino Sardo. La prima divisa, rimane dunque il classico completo a quarti rossobl\u00f9. Nella parte posteriore viene per\u00f2 introdotto un arco blu (a tutto sesto) al cui interno \u00e8 stampato il numero. Stesso discorso per il terzo completo arancione, dove si vede solo il bordo di questa sorta di figura geometrica. Il secondo completo si presenta invece bianco con ampi inserti rossobl\u00f9."}
{"id": "1224375", "revid": "125171834", "url": "https://it.wikipedia.org/wiki?curid=1224375", "title": "Mystici Corporis Christi", "text": "Mystici Corporis Christi \u00e8 la quarta enciclica pubblicata dal papa Pio XII il 29 giugno 1943."}
{"id": "1224376", "revid": "136653", "url": "https://it.wikipedia.org/wiki?curid=1224376", "title": "Snack bar Budapest", "text": ""}
{"id": "1224377", "revid": "1265575", "url": "https://it.wikipedia.org/wiki?curid=1224377", "title": "Cimitero nazionale di Arlington", "text": "Il cimitero nazionale di Arlington (Arlington National Cemetery), situato nella contea di Arlington, in Virginia \u00e8 un cimitero militare statunitense creato durante la guerra di secessione sul terreno attiguo alla casa di Robert Edward Lee. \u00c8 situato esattamente di fronte a Washington D.C., sull'altra sponda del fiume Potomac, vicino al Pentagono.\nIl cimitero di Arlington \u00e8 stato designato ufficialmente come cimitero militare il 15 giugno 1864 dal segretario alla guerra Edwin M. Stanton; oltre 300.000 persone sono state sepolte in questo cimitero.\nVi sono sepolti veterani di tutte le guerre statunitensi, dalla guerra d\u2019indipendenza agli attentati del 2001.\nLa tomba dei militi ignoti.\nLa tomba dei militi ignoti (letteralmente \"Tomb of the Unknowns\", \"Tomba degli Sconosciuti\") \u00e8 uno dei luoghi pi\u00f9 conosciuti del cimitero, posto su una collinetta di fronte alla citt\u00e0 di Washington. La tomba \u00e8 composta da sette pezzi di marmo bianco provenienti dalla citt\u00e0 di Marble in Colorado, per un peso totale di 79 tonnellate. La tomba fu inaugurata il 9 aprile 1932 e cost\u00f2 la cifra di 48.000 dollari.\nSi presenta come un sarcofago di forma piana con delle lesene ai lati. Sul lato a Est, di fronte a Washington, sono scolpite tre statue greche rappresentanti la pace, il valore e la vittoria. Sul lato Ovest \u00e8 scolpito il seguente motto:\n\"Here rests in honored glory an american soldier known but to God\" (letteralmente \"Qui riposa con gloria onorevole un soldato americano conosciuto solo a Dio\").\nLe sei ghirlande disegnate sui muri a nord e sud della tomba rappresentano sei delle principali battaglie della prima guerra mondiale.\nIl sarcofago \u00e8 stato costruito sulla tomba del milite ignoto della prima guerra mondiale. A ovest di questa si trovano quelle dei militi ignoti della seconda guerra mondiale e della guerra di Corea. Tra le due si trova la tomba che conteneva le ceneri del soldato sconosciuto della guerra del Vietnam.\nPrima guerra mondiale.\nIl 4 marzo 1921, dopo che l'Inghilterra aveva sepolto un soldato sconosciuto nell'abbazia di Westminster e che la Francia aveva reso omaggio ai suoi soldati con la tomba sotto l'Arco di Trionfo a Parigi, il Congresso degli Stati Uniti approv\u00f2 la sepoltura di un soldato statunitense sconosciuto.\nIl 30 maggio 1921 (Memorial Day) quattro cadaveri sconosciuti furono riesumati da quattro cimiteri militari statunitensi della prima guerra mondiale; uno di questi fu scelto dal sergente Edward F. Younger, eroe di guerra, il 24 ottobre a Ch\u00e2lons-en-Champagne. Questo soldato fu trasportato negli Stati Uniti a bordo dell'USS Olympia, mentre gli altri tre furono nuovamente sepolti al cimitero di Meuse.\nLa bara contenente i resti del soldato rimase al Campidoglio di Washington fino all'11 novembre, anniversario dell'armistizio. S.E. il Presidente Warren Harding uffici\u00f2 la cerimonia di sepoltura ad Arlington decorando il Milite Ignoto con la Croce della Vittoria in nome di S.M. il Re Giorgio V e con la Medaglia d'Oro al Valor Militare in nome di S.M. il Re Vittorio Emanuele III.\nSeconda guerra mondiale.\nIl 3 agosto 1956, il presidente Eisenhower approv\u00f2 di rendere omaggio ai soldati sconosciuti caduti della seconda guerra mondiale e della guerra di Corea. La cerimonia di scelta e di riesumazione degli sconosciuti ebbe luogo nel 1958.\nI resti di due soldati sconosciuti - uno dall'Europa e uno dal Pacifico - furono trasportati a bordo dell'Uss Canberra, dove il soldato di prima classe William R. Charrette scelse una delle due bare. Le spoglie dell'altro soldato sconosciuto furono sepolte solennemente in mare.\nQuattro statunitensi morti durante la guerra di Corea furono riesumati al cimitero militare delle Hawaii. Il sergente Net Lyde scelse tra i quattro.\nI due resti dei soldati sconosciuti scelti arrivarono a Washington il 28 maggio 1958 e riposarono al Campidoglio per due giorni.Furono allora trasportati al cimitero di Arlington, decorati con la medaglia d'onore dal presidente Eisenhower e sepolti a fianco dei loro compagni della prima guerra mondiale.\nIn questo cimitero \u00e8 sepolto anche John Basilone, l'unico marine della seconda guerra mondiale ad aver ricevuto sia la Navy Cross che la Medaglia d'Onore e \nGuerra del Vietnam.\nIl milite ignoto della guerra del Vietnam fu designato il 17 maggio 1984 con una cerimonia a Pearl Harbor dal sergente maggiore Allan Jay Kellog Jr. e fu trasportato a bordo dell'USS \"Brewton\" fino in California e poi al Campidoglio, dove giunse il 25 maggio.\nNumerosi veterani di guerra resero omaggio al milite ignoto, che fu sepolto con cerimonia ufficiale officiata da Ronald Reagan che lo decor\u00f2 con la medaglia d\u2019onore.\nCon i progressi nel test del DNA, la salma fu riesumata il 14 maggio 1998 e identificata come i resti del luogotenente Michael Joseph Blassie, morto in combattimento nel 1972. Le spoglie furono rese alla famiglia il 10 luglio successivo.\nFu deciso, allora, che la bara che conteneva i resti del milite ignoto del Vietnam rimanesse vuota.\nLa tomba del milite ignoto \u00e8 vigilata 24 ore su 24, 365 giorni all'anno. .\nTombe monumentali.\nAltri luoghi al cimitero di Arlington sono oggetto di visita:\nPersonalit\u00e0 sepolte.\nTra i sepolti nel Cimitero nazionale di Arlington possono essere citati: \nRiferimenti.\nhttps://web.archive.org/web/20110626054257/http://www.arlingtoncemetery.mil/visitor_information/anc_facts.html"}
{"id": "1224378", "revid": "767487", "url": "https://it.wikipedia.org/wiki?curid=1224378", "title": "Paideja", "text": "Le Paideja sono state un gruppo musicale italiano.\nStoria del gruppo.\nIl gruppo, il cui nome in greco significa \"istruzione\", era formato da tre donne: le sorelle Valeria (Crotone, 27 marzo 1959) e Tina Nicoletta (Crotone, 27 febbraio 1961), con Giuliana De Donno (Matera, 30 luglio 1963), arpista; proponeva brani il cui testo era scritto nel dialetto parlato a Crucoli.\nLe Paideja hanno partecipato a Sanremo Giovani 1993 con il brano \"L'anima\", qualificandosi per il Festival di Sanremo 1994, dove hanno gareggiato nella sezione Giovani con \"Propiziu ventu\", pezzo composto dalle sorelle Nicoletta, eliminato dopo la prima esecuzione durante la seconda serata. Dopo la manifestazione canora viene pubblicato l'album \"Venti propizi\" per le etichette It e BMG Ariola.\nNel 1992 e 1994 Valeria Nicoletta si \u00e8 aggiudicata per tre volte il Premio Recanati per la canzone d'autore."}
{"id": "1224379", "revid": "121484872", "url": "https://it.wikipedia.org/wiki?curid=1224379", "title": "Mika Waltari", "text": "\u00c8 conosciuto soprattutto per i suoi romanzi storici, tra cui \"Sinuhe l'egiziano\", dal quale \u00e8 stata tratta anche una versione cinematografica di successo.\nLa giovinezza.\nWaltari nacque ad Helsinki e perse suo padre, un pastore luterano, all'et\u00e0 di cinque anni. Da ragazzo fu testimone della guerra civile finlandese. Pi\u00f9 tardi si iscrisse all'Universit\u00e0 di Helsinki come studente di teologia, secondo il volere della madre, ma presto l'abbandon\u00f2 per studiare filosofia, estetica e letteratura, laureandosi nel 1929. \nDa studente, collabor\u00f2 a diverse riviste scrivendo poesie e racconti, pubblicando il suo primo libro nel 1925. Nel 1927 si rec\u00f2 a Parigi dove scrisse il suo primo romanzo \"La grande illusione\", una storia di vita boh\u00e9mienne. Come stile, il romanzo pu\u00f2 considerarsi l'equivalente finlandese delle opere degli scrittori statunitensi della \"generazione perduta\": ad esempio nel suo romanzo storico \"L'avventuriero\", ambientato nel XVI secolo, il protagonista \u00e8 un finlandese che si reca a Parigi per i suoi 20 anni, conducendovi una vita da boh\u00e9mien. \nWaltari, per un certo periodo, fu membro del movimento letterario di stampo liberale \"Tulenkantajat\", bench\u00e9 il suo orientamento politico fosse conservatore. Si spos\u00f2 nel 1931 ed ebbe una figlia, Satu, che a sua volta divenne scrittrice.\nNegli anni trenta e quaranta lavor\u00f2 febbrilmente come giornalista e critico, scrivendo per numerosi giornali e riviste e viaggiando attraverso tutta l'Europa; diresse inoltre la rivista \"Suomen kuvalehti\". Nello stesso tempo, continu\u00f2 a scrivere libri di vario genere, spaziando tra diversi generi letterari. La sua attivit\u00e0 frenetica peggior\u00f2 il suo disturbo bipolare; soffr\u00ec inoltre spesso di insonnia e depressione, fino al punto da dover essere talvolta ricoverato in ospedale.\nWaltari partecip\u00f2, spesso con successo, a numerosi concorsi letterari; uno di questi decret\u00f2 il successo di uno dei suoi personaggi pi\u00f9 noti, l'ispettore Palmu, un burbero investigatore della polizia di Helsinki, protagonista di tre racconti gialli, dei quali si ebbe anche una trasposizione cinematografica (esiste anche un quarto film con l'ispettore Palmu, ma Waltari non intervenne nella stesura).\nWaltari scrisse inoltre le sceneggiature del popolare cartone animato \"Kieku ja Kaiku\" e scrisse \"Aiotko kirjailijaksi\", una sorta di guida per aspiranti scrittori che influenz\u00f2 molti giovani scrittori finlandesi dell'epoca, tra cui Kalle P\u00e4\u00e4talo.\nSeconda guerra mondiale e fama internazionale.\nDurante la seconda guerra mondiale, Waltari lavor\u00f2 al centro informazioni del governo, mettendo le sue capacit\u00e0 di scrittore al servizio della propaganda politica. \nIl 1945 vide la pubblicazione del primo e pi\u00f9 importante successo editoriale di Waltari, il romanzo storico \"Sinuhe l'egiziano\", in cui il tema della corruzione dei valori umani in un mondo materialista sembr\u00f2 stranamente d'attualit\u00e0 sul finire della guerra. Il libro divenne un bestseller internazionale e nel 1954 la trama fu adattata dal cinema di Hollywood per un film dallo stesso titolo.\nWaltari scrisse altri sette romanzi storici ambientati in varie culture antiche, tra i quali \"L'angelo nero\", la cui trama si svolge durante l'assedio di Costantinopoli nel 1453. In questi romanzi Waltari esprime il suo fondamentale pessimismo e, in due romanzi ambientati durante l'impero romano, i suoi convincimenti cristiani. Dopo la guerra scrisse anche numerosi racconti, dimostrando particolare maestria in questo genere. Nel 1957 divenne membro dell'Accademia finlandese e nel 1970 ricevette una laurea \"ad honorem\" dall'Universit\u00e0 di Turku.\nWaltari \u00e8 stato uno dei pi\u00f9 prolifici scrittori finlandesi. Ha scritto complessivamente 29 romanzi, 15 racconti lunghi, 6 raccolte di racconti, 6 raccolte di poesie e 26 sceneggiature sia per il cinema che per la radio. Ha inoltre eseguito traduzioni e scritto centinaia di articoli. \u00c8 uno tra gli scrittori finlandesi pi\u00f9 conosciuti, poich\u00e9 le sue opere sono state tradotte in pi\u00f9 di 40 lingue."}
{"id": "1224381", "revid": "38275", "url": "https://it.wikipedia.org/wiki?curid=1224381", "title": "Pak 40 7,5cm", "text": ""}
{"id": "1224389", "revid": "767487", "url": "https://it.wikipedia.org/wiki?curid=1224389", "title": "Fedele Boccassini", "text": "\u00c8 arrivato in finale al Festival di Castrocaro nel 1989.\nHa partecipato al Festival di Sanremo 1995 nella sezione \"Nuove Proposte\" con la canzone \"Le foglie\", classificandosi all'8\u00ba posto.\nL'anno seguente si presenta nuovamente alla manifestazione canora semplicemente come \"Fedele\", interpretando il brano \"Non scherzare dai\" che viene eliminato dopo la prima esecuzione, mancando l'accesso alla sezione \"Campioni\". L'orchestra fu diretta da Massimo Morini.\nAttualmente possiede un lido a Barletta sulla litoranea di Ponente."}
{"id": "1224390", "revid": "287204", "url": "https://it.wikipedia.org/wiki?curid=1224390", "title": "Pok\u00e9mon Link!", "text": "Pok\u00e9mon Link! o \u00e8 un videogioco rompicapo della serie \"Pok\u00e9mon\" per Nintendo DS basato sui videogiochi \"Pok\u00e9mon Puzzle Challenge\" e \"Pok\u00e9mon Puzzle League\". Venne pubblicato per la prima volta in Giappone il 20 ottobre 2005 ed usc\u00ec in Nord America e in Europa solo nel 2006, rispettivamente il 6 marzo e il 28 aprile. Nel 2014 viene distribuito un sequel del gioco dal titolo \"\".\nTrama.\nLo scopo del gioco \u00e8 quello di aiutare Corinna Pielesto, agente segreto della SOL (Secret Operation League) per salvare i Pok\u00e9mon dell'organizzazione criminale Lunox. L'unico modo per metterli al sicuro \u00e8 di metterne quattro o pi\u00f9 in fila in modo che il satellite possa trasportarli nella base della SOL. I Ditto possono sostituire qualunque Pok\u00e9mon nelle combinazioni.\nSuperando di livello in livello i soldati nemici \u00e8 possibile completare il gioco sconfiggendo il boss finale, Battaglione Lunox (Phobos Battalion). Una volta terminata l'avventura \u00e8 possibile, solamente una volta, completare le stesse missioni del gioco a livello difficile."}
{"id": "1224391", "revid": "767487", "url": "https://it.wikipedia.org/wiki?curid=1224391", "title": "Fabrizio Consoli", "text": "Biografia.\nDopo gli studi di contrabbasso al Conservatorio Statale Giuseppe Verdi di Milano, negli anni ottanta \u00e8 session man al fianco di diversi artisti di primo piano della scena musicale italiana, quali Eugenio Finardi, Alice, Cristiano De Andr\u00e9, Aida Cooper, Mauro Pagani, Premiata Forneria Marconi, Grazia Di Michele, Massimo Bubola, Gatto Panceri, Elisa Ridolfi e Accademia do Fado. Dagli anni novanta ad oggi ha pubblicato diversi dischi, ha vinto la selezione di Sanremo Giovani '94 guadagnandosi il passaggio al 45\u00ba Festival della Canzone Italiana del febbraio successivo (\u00e8 sul palco del Teatro Ariston per Sanremo 1995 con la canzone \"Quando saprai\"), ha scritto e prodotto diverse canzoni di successo (per artisti quali Dirotta Su Cuba ed Eugenio Finardi), ha vinto premi e riconoscimenti come il premio Ciampi 2004 e ha scritto colonne sonore. Nel 2004 esce il secondo lavoro cantautorale, \"18 piccoli anacronismi\".\nNello stesso anno vince il Premio Ciampi per la miglior interpretazione di un brano del cantautore livornese. Nel giugno 2007 partecipa al M\u00fcnchen Festival.\nDopo 18 Piccoli anacronismi (2004), e Musica Per Ballare (2009), segue Live In Capetown (2012), ed una fervente attivit\u00e0 europea, soprattutto verso Germania, Austria e Svizzera, dove concerti e partecipazioni a grossi festivals sono ormai numerosissimi e la sua musica, un raffinato \u201ccrossover\u201d tra jazz, tango, canzone d\u2019autore e un'allegra e malinconica \u201cvoglia di Sud America\u201d, \u00e8 molto apprezzata.\nNel 2016, dopo una lavorazione durata 5 anni, esce ufficialmente l\u2019atteso 10, un coraggioso concept che, rimarcando il legame tra vocazione a sonorit\u00e0 internazionali e radici italiane, rilegge, in chiave laica e contemporanea i 10 comandamenti.\nNell'estate del 2020 annuncia l'uscita di un nuovo lavoro discografico Con Certo Jazz - Live from the Heart of Europe previsto per il 2 ottobre 2020 su etichetta Vrec / Audioglobe distribuzione."}
{"id": "1224392", "revid": "22475", "url": "https://it.wikipedia.org/wiki?curid=1224392", "title": "Pok\u00e9mon Trozei", "text": ""}
{"id": "1224394", "revid": "22475", "url": "https://it.wikipedia.org/wiki?curid=1224394", "title": "Pok\u00e9mon Link", "text": ""}
{"id": "1224395", "revid": "22475", "url": "https://it.wikipedia.org/wiki?curid=1224395", "title": "Pokemon Link", "text": ""}
{"id": "1224396", "revid": "22475", "url": "https://it.wikipedia.org/wiki?curid=1224396", "title": "Pokemon Trozei", "text": ""}
{"id": "1224398", "revid": "767487", "url": "https://it.wikipedia.org/wiki?curid=1224398", "title": "Baldo (Pok\u00e9mon)", "text": ""}
{"id": "1224399", "revid": "22475", "url": "https://it.wikipedia.org/wiki?curid=1224399", "title": "Pok\u00e9mon Trozei!", "text": ""}
{"id": "1224401", "revid": "767487", "url": "https://it.wikipedia.org/wiki?curid=1224401", "title": "Flavia Astolfi", "text": "Biografia.\nInizia la carriera come ballerina nel 1986, nel programma televisivo Chi tiriamo in ballo, condotto da Gigi Sabani, mentre l'anno successivo fa parte del corpo di ballo del Festivalbar, presentato da Gerry Scotti.\nCome cantante debutta nelle Compilations, gruppo vocale femminile inserito nel cast della trasmissione televisiva Domenica In per tre anni, dal 1988 al 1991.\nNel 1992 partecipa al Festival di Castrocaro con una canzone scritta dal maestro Pinuccio Pirazzoli.\nNella stagione 1993-1994 recita in \"Ma per fortuna c'\u00e8 la musica\" di Garinei &amp; Giovannini, cantando insieme al protagonista Johnny Dorelli.\nPartecipa a Sanremo Giovani 1994 interpretando \"Poster\" di Claudio Baglioni, e riesce ad acquisire il diritto di gareggiare al Festival di Sanremo 1995.\nNell'occasione canta \"Per amore\", brano scritto da Mariella Nava che viene eliminato dopo la prima esecuzione, ma in seguito \u00e8 portato al successo internazionale da Andrea Bocelli.\nNel 1996 e nel 1997 recita in \"Un posto al sole\"; torna alla musica e al teatro l'anno successivo, in \"L'altra Cenerentola\", commedia musicale scritta e diretta da Tony Cucchiara.\nNegli anni successivi continua a recitare in teatro e in film per il cinema e la televisione; nel 2008 recita nel film \"Il divo\" di Paolo Sorrentino, interpretando la parte dell'insegnante di dizione di Ciarrapico.\nNella stagione teatrale 2008/2009 fa parte del cast della commedia musicale \"Hairspray\", tratta dal film Hairspray - Grasso \u00e8 bello, con Stefano Masciarelli."}
{"id": "1224405", "revid": "1086846", "url": "https://it.wikipedia.org/wiki?curid=1224405", "title": "Cagliari Calcio 2005-2006", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 2005-2006.\nMaglie e sponsor.\nIl main sponsor \u00e8 ancora Terra Sarda, cambia lo sponsor tecnico che diventa Asics. La prima maglia \u00e8 a quarti rossoblu con inserti a contrasto, la seconda molto semplice bianca con inserti rossi e la terza si presenta con un innovativo grigio accompagnato da pantaloncini rossi."}
{"id": "1224414", "revid": "287204", "url": "https://it.wikipedia.org/wiki?curid=1224414", "title": "Austrian Holocaust Memorial Award", "text": "L'Austrian Holocaust Memorial Award (AHMA) \u00e8 stato creato nel 2006 dal Servizio austriaco all'estero. Il premio viene assegnato annualmente ad una persona scelta tra coloro che si siano particolarmente distinti per preservare e difendere la memoria della Shoah.\nA partire dal 1992 giovani austriaci prestano il loro servizio in questo senso in vari paesi del mondo come Argentina, Belgio, Bulgaria, Cina, Germania, Regno Unito, Francia, Israele, Italia, Lituania, Paesi Bassi, Norvegia, Polonia, Russia, Repubblica Ceca, Ucraina, Ungheria e Stati Uniti.\nQuesti giovani dichiarano a nome del proprio paese di assumersi collettivamente la responsabilit\u00e0 dei crimini commessi dagli austriaci durante il periodo del regime nazionalsocialista. Alla fine dell'anno, chi viene ritenuto essersi maggiormente impegnato e distinto in quest'attivit\u00e0 viene insignito dell'AHMA.\nIl 17 ottobre 2006 il premio \u00e8 stato consegnato durante una cerimonia svoltasi nel consolato generale austriaco allo storico cinese Pan Guang. A consegnarlo \u00e8 stato il rappresentante della comunit\u00e0 ebraica di Shanghai, Maurice Ohana.\nIl giornalista brasiliano Alberto Dines ha ricevuto l'AHMA nell'ottobre 2007 nel consolato generale austriaco di Rio de Janeiro."}
{"id": "1224415", "revid": "339392", "url": "https://it.wikipedia.org/wiki?curid=1224415", "title": "Provincia di Blagoevgrad", "text": ""}
{"id": "1224416", "revid": "123197456", "url": "https://it.wikipedia.org/wiki?curid=1224416", "title": "Cecina Decio Basilio", "text": " \nBiografia.\nApparteneva alla nobilt\u00e0 italica, facendo parte della influente \"gens Caecina\". Fu prefetto del pretorio d'Italia nel 458, sotto l'imperatore Maggioriano. L'imperatore Libio Severo (461-465) nomin\u00f2 Basilio console per il 463; nello stesso anno gli affid\u00f2 la prefettura del pretorio per l'Italia, che Basilio tenne fino al 465.\nIl poeta gallo-romano Sidonio Apollinare, inviato a Roma con una petizione delle sue genti nel 467, indic\u00f2 Basilio come uno dei due funzionari civili pi\u00f9 influenti di Roma degli anni 460, assieme a Gennadio Avieno. Si rivolse a Basilio per ottenere udienza presso l'imperatore Antemio: Basilio gli consigli\u00f2 di comporre un panegirico dedicato all'imperatore, declamato in occasione dell'assunzione del secondo consolato da parte di Antemio (1\u00ba gennaio 468); Basilio intercesse poi presso Antemio, il quale, volendo stabilire dei buoni rapporti con la nobilt\u00e0 gallo-romana rappresentata da Apollinare, nomin\u00f2 il poeta senatore, \"patricius\" e \"praefectus urbi\".\nBasilio ebbe tre figli che divennero consoli: Cecina Mavorzio Basilio Decio (console nel 486), Decio Mario Venanzio Basilio (console nel 484) e quello che le fonti chiamano Basilio iunior (console del 480), identificato con Cecina Decio Massimo Basilio."}
{"id": "1224422", "revid": "745179", "url": "https://it.wikipedia.org/wiki?curid=1224422", "title": "Mig 28", "text": ""}
{"id": "1224423", "revid": "253269", "url": "https://it.wikipedia.org/wiki?curid=1224423", "title": "Patrice Ch\u00e9reau", "text": "Biografia.\nCresciuto a Parigi, si ciment\u00f2 nella regia teatrale gi\u00e0 a scuola, il liceo Louis-le-Grand, spinto verso l'attivit\u00e0 artistica dai genitori, entrambi pittori. Regista appena ventenne, affin\u00f2 la sua esperienza teatrale con la direzione del Th\u00e9\u00e2tre de Sartrouville a Sartrouville, di cui prese le redini nel 1966. Dopo altre esperienze sui palcoscenici dell'\u00cele-de-France si trasfer\u00ec in Italia, dove svolse attivit\u00e0 di apprendistato come regista teatrale con Giorgio Strehler presso il Piccolo Teatro di Milano.\nNegli anni settanta si ciment\u00f2 nella regia televisiva operistica, per poi dirigere film cinematografici di successo come \"La Regina Margot\" (1994), candidato al Festival di Cannes per la Palma d'oro e premiato con il premio della giuria, \"Ceux qui m'aiment prendront le train\" (1998), che gli valse il Premio C\u00e9sar per la migliore sceneggiatura, \"Intimacy - Nell'intimit\u00e0\" (2001), Orso d'oro al Festival di Berlino, e \"Gabrielle\" (2005).\nNel 1976, su richiesta di Pierre Boulez e sotto la sua direzione musicale, mise in scena al Festival di Bayreuth, \u201csantuario\u201d della musica di Richard Wagner (nel palazzo costruito secondo le sue disposizioni nel 1876), le quattro opere che costituiscono la Tetralogia del compositore tedesco. Questa regia, rivoluzionaria per l\u2019epoca, traspose il mito nordico dei Nibelunghi nel XIX secolo industriale e capitalista, contemporaneo di Wagner.\nIl 20 agosto 1977, durante una rappresentazione di Siegfried, seconda giornata de L\u2019Anello Del Nibelungo, Ren\u00e9 Kollo, che interpretava il ruolo del titolo e si era precedentemente slogato una caviglia durante una battuta di pesca, venne rimpiazzato da Ch\u00e9reau. In assenza di una controfigura, quest\u2019ultimo mim\u00f2 il ruolo sulla scena, mentre il tenore interpretava la parte cantata dietro le quinte. L\u2019annuncio di questa sostituzione raccolse in parte applausi, ma allo steso tempo provoc\u00f2 fischi e disapprovazione, gli uni e gli altri ripresi alla fine del primo atto e quando i due Siegfried uscirono per i saluti di fine spettacolo, ci\u00f2 nonostante seguirono 35 minuti di applausi.\nNell'aprile 2008 fu insignito del Premio Europa per il Teatro. Prima del suo decesso, avvenuto nel 2013, all'et\u00e0 di 68 anni, per cancro polmonare, stava lavorando all'adattamento a film di un romanzo di Laurent Mauvignier, \"Des hommes\"."}
{"id": "1224425", "revid": "125706911", "url": "https://it.wikipedia.org/wiki?curid=1224425", "title": "Raf Vallone", "text": "Biografia.\nDa bambino si trasfer\u00ec con i genitori a Torino. Dopo aver conseguito il diploma di maturit\u00e0 classica, si laure\u00f2 in Filosofia e poi in Giurisprudenza, sotto la guida di docenti come Luigi Einaudi e Leone Ginzburg.\nSport.\nCalcisticamente cresciuto nel settore giovanile del Torino (i famosi \"Balon Boys\" con cui vinse un titolo italiano ULIC ragazzi 1930-1931), alterna gli studi universitari al gioco del calcio. Esordisce in Serie A nella stagione 1934-1935, disputando una partita con la maglia del Torino e vincendo nello stesso anno la Coppa Italia.\nIn totale accumul\u00f2 25 presenze nella massima serie, sempre giocando nei granata. Perse la finale di Coppa Italia nel 1938 contro la . Abbandon\u00f2 l'attivit\u00e0 calcistica nel 1941 per dedicarsi al giornalismo.\nGiornalismo.\nCome giornalista, fu redattore capo delle pagine culturali dell\"'Unit\u00e0\", sebbene mai iscritto al PCI per le sue posizioni di critica nei confronti dello stalinismo. Fu pure critico cinematografico per il quotidiano \"La Stampa\".\nResistenza.\nDopo l'Armistizio entr\u00f2 nella Resistenza grazie all'amicizia con Vincenzo Ciaffi, dirigente di Giustizia e Libert\u00e0. Venne per\u00f2 arrestato e incarcerato a Como; riusc\u00ec a fuggire dalla detenzione durante un trasferimento, gettandosi nel lago di Como. Ritornato nelle file della Resistenza fu impiegato per volont\u00e0 di Ciaffi nell'attivit\u00e0 di propaganda antifascista di Giustizia e Libert\u00e0.\nCinema.\n\u00c8 conosciuto soprattutto per il suo lavoro di attore cinematografico. La sua prima apparizione risale al 1942, nel film \"Noi vivi\", dove interpret\u00f2 un marinaio.\nDebutt\u00f2 nel 1946 al Teatro Gobetti di Torino con \"Woyzeck\" di Georg B\u00fcchner, per la regia di Vincenzo Ciaffi. Ma \u00e8 con \"Riso amaro\" (1949) di Giuseppe De Santis, cui seguirono l'anno successivo \"Non c'\u00e8 pace tra gli ulivi\" sempre di De Santis, \"Cuori senza frontiere\" di Luigi Zampa e \"Il cammino della speranza\" di Pietro Germi, che riusc\u00ec a imporsi come uno fra gli attori pi\u00f9 importanti del neorealismo e decise di dedicarsi unicamente al cinema.\nNegli anni cinquanta interpret\u00f2 numerosi film, tra cui \"Il Cristo proibito\" (1951) di Curzio Malaparte, che lo defin\u00ec \"l'unico volto marxista del cinema italiano\", \"Anna\" (1951) e \"La spiaggia\" (1953), entrambi di Alberto Lattuada, e \"Roma ore 11\" (1952) ancora di De Santis. Interpret\u00f2 anche Garibaldi in \"Camicie rosse\" (1952) di Goffredo Alessandrini, e, in Francia, \"Teresa Raquin\" (1953) di Marcel Carn\u00e9; nello stesso anno torn\u00f2 a calcare i campi da gioco, nella finzione de \"Gli eroi della domenica\" di Mario Camerini.\nSuccessivamente partecip\u00f2 ancora a molti film, sia italiani che stranieri, tra cui \"La ciociara\" (1960), \"Una voglia da morire\" (1965), \"L'altra faccia di mezzanotte\" (1977), \"Il magnate greco\" (1978), \"Retour \u00e0 Marseille\" (1980), \"Lion of the Desert\" (1981) e \"A Time to Die\" (1983).\nTeatro e televisione.\nLa sua fortuna teatrale fu legata al dramma di Arthur Miller \"Uno sguardo dal ponte\", portato in scena a Parigi nel 1958 e in Italia nel 1967, nonch\u00e9 sullo schermo nel 1962 da Sidney Lumet e in televisione nel 1973 per la regia di Claudio Fino. Nel 1970 al Teatro Chiabrera di Savona con la Compagnia Raf Vallone ed Elsa Vazzoler mise in scena un suo testo e con la sua regia, \"Proibito da chi?\".Presente anche in televisione, da \"Jane Eyre\" (1957), \"Il mulino del Po\" (1963), fino a \"Vino santo\" (2000), propose ancora sulle scene \"Il costruttore Solness\" di Henrik Ibsen (1975), \"Nostalgia\" di Franz Jung (1984), \"Luci di Boh\u00e8me\" di Ram\u00f3n Mar\u00eda del Valle-Incl\u00e1n (1985), \"La medesima strada\" (1987) e \"Tito Andronico\" (1989).\nVita privata.\nSposato per cinquant'anni con l'attrice Elena Varzi (conosciuta nel 1950 sul set de \"Il cammino della speranza\"), dalla quale ebbe la figlia Eleonora e i gemelli Saverio e Arabella, alla fine degli anni cinquanta ebbe una relazione con l'attrice francese Brigitte Bardot.\n\"Innamoratosi\" della cittadina di Sperlonga (LT), si fece costruire una villa sul costone tra la statale Flacca e la strada panoramica per Itri, nei pressi della localit\u00e0 \"Grotta di Tiberio\", dove usava trascorrere le vacanze, spesso ricevendo ospiti famosi del \"jet set\" internazionale.\nNel 2001 pubblic\u00f2 l'autobiografia \"L'alfabeto della memoria\" (edita da Gremese).\nLa morte.\nMor\u00ec a Roma nella \"Clinica Villa Pia\" il 31 ottobre 2002 all'et\u00e0 di 86 anni; i funerali vennero celebrati il 2 novembre nella Basilica di Santa Maria in Montesanto, conosciuta come la Chiesa degli Artisti a Piazza del Popolo; successivamente \u00e8 stato tumulato nella cappella di famiglia nel Cimitero comunale di Tropea, insieme alla moglie Elena Varzi.\nDoppiatori.\nRaf Vallone si \u00e8 sempre doppiato, sia nelle pellicole americane che in quelle italiane. Tuttavia ci sono alcuni film dove non recita con la sua voce. I doppiatori che gli hanno prestato la voce sono:"}
{"id": "1224427", "revid": "123905636", "url": "https://it.wikipedia.org/wiki?curid=1224427", "title": "Paratetide", "text": "La Paratetide, o Oceano Paratetide, era un ramo separato dell'oceano Tetide che si \u00e8 sviluppato a partire dallo stadio Oxfordiano del Giurassico (circa 155 milioni di anni fa) interessando una vasta area dell'Europa centro-orientale e dell'Asia occidentale. Durante il Cretacico esso si estendeva dal bacino del fiume Rodano al lago d'Aral.\nQuesto mare marginale e poco profondo, cedette gradualmente terreno nel tardo Miocene (poco pi\u00f9 di 5 milioni di anni fa) come conseguenza dell'orogenesi delle Alpi, che interessa anche i Pirenei, i Carpazi, le Alpi Dinariche e i monti dei Balcani. I resti di quello che 5 milioni di anni fa era un mare sono oggi il Lago di Neusiedl, il lago Balaton nella Pianura Pannonica, il Mar Nero, il Mar Caspio e quel che rimane del Lago d'Aral.\nNel periodo del tardo Messiniano, in corrispondenza della crisi di salinit\u00e0 del Mediterraneo, quest'ultimo mare e la Paratetide sono stati collegati per un breve periodo di tempo, come dimostrato dalla affinit\u00e0 fra alcune specie acquatiche ritrovate in diverse localit\u00e0 del Mediterraneo e quelle ritrovate nella Paratetide.\nEtimologia e classificazione.\nIl nome Paratetide fu introdotto nella letteratura scientifica nel 1924 da V. D. Laskarev. La sua definizione includeva solamente i fossili e gli strati sedimentari del Neogene, e solo successivamente fu ampliata per includere l'intera serie stratigrafica dell'Oligocene.\nL'esistenza di una massa d'acqua separata dalle altre in quel periodo fu dedotta dalla fauna fossile, soprattutto molluschi, pesci e ostracodi. La separazione della Paratetide, o delle sue parti, dagli altri oceani port\u00f2 allo sviluppo di una fauna differenziata, che viene evidenziata dai depositi sedimentari che ne permettono lo studio.\nA causa di questa differenziazione, la correlazione degli strati sedimentari della Paratetide con quelli degli altri oceani coevi non \u00e8 sempre agevole; pertanto gli stratigrafi che si interessano alla Paratetide hanno sviluppato una serie di stadi stratigrafici che vengono utilizzati in alternativa a quelli ufficialmente riconosciuti nella scala dei tempi geologici dell'ICS.\nPaleogeografia.\nLa Paratetide si estendeva sopra una vasta area dell'Europa centrale e della parte occidentale dell'Asia.&lt;br&gt;\nA ovest incluse, almeno in alcuni periodi, il Bacino della Molassa (l'area bavarese a nord delle Alpi), poco pi\u00f9 a est il Bacino di Vienna, il Bacino pannonico e il bacino dell'attuale Mar Nero; di qui si estendeva verso est fino all'attuale lago d'Aral.\nQuesta parte dell'Eurasia, durante il Giurassico e il Cretacico era coperta da acque poco profonde che formavano il bordo settentrionale dell'Oceano Tetide. Questo oceano si form\u00f2 tra Laurasia (Eurasia e Nord America) e Gondwana (Africa, India, Antartide, Australia e Sud America) al momento della frammentazione della Pangea durante il Triassico (200 milioni di anni fa).\nIl passaggio dall'Eocene all'Oligocene fu marcato da un considerevole abbassamento del livello del mare e da una brusca diminuzione della temperatura in tutto il pianeta. Contemporaneamente si innesc\u00f2 l'orogenesi alpina, la fase tettonica che port\u00f2 alla formazione delle Alpi, dei Carpazi, delle Alpi Dinariche, del Taurus, dell'Elbruz e di altre catene montuose del bordo meridionale dell'Eurasia. La combinazione dell'abbassamento delle acque e dell'innalzamento tettonico diede luogo ad un'importante fase di regressione marina, che introdusse una barriera tra il dominio Tetide e quello della Paratetide. \nNell'Oligocene inferiore si chiusero anche le connessioni con l'Oceano Artico (attraverso lo stretto di Turgai), il bacino del Mare del Nord e l'Oceano Atlantico (sotto forma di stretto a nord dei Carpazi). \u00c8 possibile tuttavia che siano rimaste aperte le connessioni con il Rh\u00f4negraben (e il Mediterraneo) e con lo stretto dell'Assia, che collegava il Bacino della Molassa con il Bacino del Mare del Nord.\nIl Miocene inferiore (circa 20 milioni di anni fa) vide una fase di trasgressione marina durante la quale la Paratetide era nuovamente ben collegata con il Mediterraneo. Il trend si invert\u00ec parzialmente nel Miocene medio e parti della Paratetide risultarono spesso separate tra loro. Quando il Mediterraneo si prosciug\u00f2 durante la crisi di salinit\u00e0 del Messiniano (circa 6 milioni di anni fa), ci furono delle fasi durante le quali l'acqua della Paratetide fluiva entro i bacini mediterranei prosciugati. Nel corso del Pliocene (da 5,33 a 2,58 milioni di anni fa), la Paratetide si suddivise in una coppia di mari interni che a volte erano completamente separati tra loro, come il Mare Pannonico, una distesa di acqua salmastra all'interno della pianura Pannonica. Molti di questi bacini scomparvero all'inizio del Pleistocene, e attualmente il Mar Nero, il Mar Caspio e il lago d'Aral sono le uniche tracce di quello che un tempo era un vasto mare interno."}
{"id": "1224428", "revid": "2110845", "url": "https://it.wikipedia.org/wiki?curid=1224428", "title": "Maurice Pialat", "text": "Ha diretto tra gli altri \"Fai la maturit\u00e0 prima\" e \"Sotto il sole di Satana\" (Palma d'oro al Festival di Cannes).\nBiografia.\nDopo aver eseguito vari lavoretti nella sua giovent\u00f9, acquist\u00f2 negli anni '50 una macchina fotografica e realizz\u00f2 alcuni cortometraggi amatoriali (Isabelle aux Dombes, Dr\u00f4les de bobins girato nel 1957 o L'Ombre famili\u00e8re nel 1958...) che gli permisero di essere notato dal produttore Pierre Braunberger. Sar\u00e0 quest'ultimo a produrre il suo primo cortometraggio professionale, \"L'amour existe\" (1960).\nContinua a girare altri cortometraggi durante quegli'anni, ma a differenza dei suoi contemporanei della Nouvelle Vague che sono riusciti a passare al cinema molto presto, Maurice Pialat ha dovuto aspettare fino al 1968 per dirigere il suo primo lungometraggio, \"L'Enfance nue\", che esce nel 1969."}
{"id": "1224431", "revid": "125307216", "url": "https://it.wikipedia.org/wiki?curid=1224431", "title": "Jacques Demy", "text": "Biografia.\nDopo aver frequentato l'\u00c9cole technique de photographie et de cin\u00e9matographie di Rue Vaugirard a Parigi, lavor\u00f2 come assistente con Paul Grimault e Georges Rouquier, e nel 1955 diresse il suo primo cortometraggio, \"Le sabotier du Val de Loire\", ottenendo grande successo al festival di Tours. Nel 1960 gir\u00f2 a Nantes \"Lola - Donna di vita\", omaggio a \"Il piacere e l'amore (La ronde)\" di Max Oph\u00fcls.\nAppassionato di commedie musicali, di cui diverr\u00e0 lo specialista in Francia, dopo \"La grande peccatrice\" (1963), diresse \"Les Parapluies de Cherbourg\" (1964), che vinse la Palma d'oro al Festival di Cannes. Diresse, tra gli altri, \"Josephine\" (1967), \"La favolosa storia di Pelle d'Asino\" (1970), \"Il pifferaio di Hamelin\" (1972), \"Niente di grave, suo marito \u00e8 incinto\" (1973), con Catherine Deneuve e Marcello Mastroianni, e \"Lady Oscar\" (1979).\nVita privata.\nNel 1958 incontr\u00f2 la regista Agn\u00e8s Varda, con cui si spos\u00f2, e di cui adott\u00f2 la figlia Rosalie. La coppia ebbe un figlio, Mathieu Demy.\nDemy mor\u00ec il 27 ottobre 1990, all'et\u00e0 di 59 anni, a causa di complicazioni dovute all'AIDS: \u00e8 sepolto nel cimitero di Montparnasse. 29 anni pi\u00f9 tardi, Agn\u00e8s Varda, alla sua morte, verr\u00e0 sepolta accanto a lui."}
{"id": "1224435", "revid": "205250", "url": "https://it.wikipedia.org/wiki?curid=1224435", "title": "Henri Colpi", "text": "Ha diretto tra gli altri \"L'inverno ti far\u00e0 tornare\" (1961), vincitore della Palma d'oro al Festival di Cannes."}
{"id": "1224436", "revid": "1977001", "url": "https://it.wikipedia.org/wiki?curid=1224436", "title": "Sliven", "text": "Sliven (bgr. \u0421\u043b\u0438\u0432\u0435\u043d) \u00e8 una citt\u00e0 della Bulgaria centro-orientale con una popolazione di circa centomila persone, che la colloca all'ottavo posto tra le citt\u00e0 bulgare.\nMonumenti e luoghi d'interesse.\nIl celebre massiccio roccioso di Sinite Kamani (\u0421\u0438\u043d\u0438\u0442\u0435 \u043a\u0430\u043c\u044a\u043d\u0438, ovvero \"Rocce Blu\") ed il relativo parco naturale nazionale, insieme alla presenza di fonti di acqua minerale, offrono diverse opportunit\u00e0 per il turismo ed il tempo libero.\nUn altro luogo di interesse, rappresentato anche nel simbolo araldico della citt\u00e0, \u00e8 il monumentale \"Stariya Briast\" (\u0421\u0442\u0430\u0440\u0438\u044f\u0442 \u0411\u0440\u044f\u0441\u0442, ovvero \"olmo Antico\"), un centenario olmo posto proprio nel centro della citt\u00e0. La tradizione vuole che durante la dominazione da parte dell'Impero Ottomano i rivoluzionari indipendentisti bulgari venissero impiccati ai rami di quest'albero dalle autorit\u00e0 ottomane. Forse anche per questo valore simbolico le autorit\u00e0 cittadine cercano con ogni mezzo, soprattutto con l'aggiunta di cemento armato alla base dell'albero, di mantenere in vita questa pianta centenaria.\nUn altro simbolo della citt\u00e0 \u00e8 Halkata (in italiano -anello),un fenomeno roccioso a forma di anello, facilmente raggiungibile con una funivia situata a circa 6\u00a0km dal centro della citt\u00e0.\nSport.\nL'OFC Silven \u00e8 la societ\u00e0 calcistica cittadina\nMilita nel \"Gruppo A\", la massima serie del campionato di calcio bulgaro.\nCuriosit\u00e0.\nNel 2014 l'olmo antico situato nel centro della citt\u00e0 si \u00e8 guadagnato la candidatura al concorso \"Albero Europeo dell\u00b4Anno\", vincendolo.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1224439", "revid": "47767", "url": "https://it.wikipedia.org/wiki?curid=1224439", "title": "Marcel Camus", "text": "Biografia.\nHa diretto tra gli altri \"Orfeo negro\" (Palma d'oro al Festival di Cannes e Oscar al miglior film straniero)."}
{"id": "1224445", "revid": "287204", "url": "https://it.wikipedia.org/wiki?curid=1224445", "title": "Fatih Ak\u0131n", "text": "Nel 2004 il quarto film di Fatih Akin, \"La sposa turca\" (\"Gegen die Wand\"), con Birol \u00dcnel e Sibel Kekilli, nei panni dei due protagonisti, viene premiato come miglior film dal Festival di Berlino e dall'European Film Awards.\nBiografia.\nNato ad Amburgo da genitori turchi, emigrati in Germania negli anni sessanta, Fatih Akin cresce nel quartiere di Altona. All'inizio degli anni ottanta, Amburgo \u00e8 una citt\u00e0 con un'alta percentuale di stranieri e la convivenza con i tedeschi non \u00e8 priva di tensioni. In questo clima Fatih Akin, poco pi\u00f9 che adolescente si unisce a bande giovanili con le quali condivide comportamenti di violenza urbana. Tuttavia, grazie alla passione per la lettura e la scrittura e alla tenacia della madre nel volerlo salvare dalla cattiva strada, riesce a diplomarsi e inizia presto a lavorare come autista e tecnico delle luci per alcuni set cinematografici.\nDopo le prime esperienze artistiche negli anni del liceo in cui scrive brevi racconti, piccole sceneggiature e fa i primi esperimenti con una Super 8 millimetri, nel 1994 inizia il suo percorso di studi in comunicazione visiva al Hochschule f\u00fcr bildende K\u00fcnste di Amburgo. Sempre nel 1994 nasce anche la sua collaborazione con la Wueste Filmproduktion, la societ\u00e0 di produzione che sar\u00e0 al suo fianco nella realizzazione di alcuni dei suoi film.\nGrazie a questa cooperazione vedono la luce prima, il cortometraggio \"Sensin \u2013 Du Bist Es!\" per il quale riceve il premio del pubblico all'Internationale Kurzfilm Festival Hamburg, seguito nel 1996 dal suo secondo cortometraggio \"Getuerkt\". Nel 1998 Akin debutta come regista con il film \"Kurz und schmerzlos\", \u00e8 il suo primo lungometraggio che lo porta a vincere, nello stesso anno, il \"Pardo di Bronzo\" al festival di Locarno e il \"Pierrot\" come miglior giovane regista al Bayerische Filmpreis di Monaco. In seguito ha diretto \"Im Juli\" nel 2000, \"Wir haben vergessen zur\u00fcckzukehren\" nel 2001 e \"Solino\" nel 2002, fino ad arrivare alla realizzazione di \"La sposa turca\" che nel 2004 ha vinto l\"Orso d'oro\" al festival di Berlino e due premi agli European Film Awards, quello per il miglior film e il premio del pubblico.\nNel 2004 fonda la casa di produzione cinematografica Coraz\u00f3n International e realizza con il film La sposa turca la prima parte di una trilogia sull'amore, la morte e il demonio. Nello stesso anno partecipa al film collettivo prodotto da Lars von Trier \"Europ\u00e4ische Visionen\" con il segmento \"Die b\u00f6sen alten Lieder\", riduzione per il grande schermo della poesia di Heinrich Heine, \"Die alten, b\u00f6sen Lieder\". Per La sposa turca Akin riceve l'Orso d'oro alla Berlinale del 2004 e il premio come miglior film dell'anno dall'European Film Awards. Nel 2005 realizza il suo primo documentario \"Crossing the Bridge - The Sound of Istanbul\", ritratto della vivace scena musicale di Istanbul. L'anno seguente, nel 2006, gira la seconda parte della sua trilogia con \"Ai confini del paradiso\". Con questo film vince il premio per la miglior sceneggiatura al 60\u00ba Festival di Cannes. Nel 2009 gira \"Soul Kitchen\", che viene presentato alla Festival di Venezia 2009 vincendo il Leone d'argento - Gran premio della giuria.\nDurante le riprese per \"Ai confini del paradiso\", Akin mette mano al progetto di un lungo documentario dal titolo \"M\u00fcll im Garten Eden\" in cui tratta della decisione dello stato turco di aprire una grande discarica nel paesino di \u00c7amburnu, luogo di origine dei suoi genitori. Il film \u00e8 stato proiettato nel 2012 durante il 65\u00ba Festival di Cannes.\nNel 2014 il suo film \"Il padre\" avente per tema una vicenda del genocidio armeno viene presentato alla 71\u00aa Mostra d'Arte Cinematografica di Venezia."}
{"id": "1224446", "revid": "599013", "url": "https://it.wikipedia.org/wiki?curid=1224446", "title": "Crossing the Bridge", "text": ""}
{"id": "1224452", "revid": "6923", "url": "https://it.wikipedia.org/wiki?curid=1224452", "title": "Corifer", "text": "Corifer, acronimo di Costruttori Riparatori Ferrotranviari, era un costruttore ferroviario in forma di consorzio stabile che riuniva inizialmente quattro Societ\u00e0 italiane, operanti nel settore ferrotranviario e costituito nel 2002. A Maggio 2013, il Corifer risultava ancora in essere quale titolare di contratti di fornitura e servizi nei confronti di Trenitalia.\nLe aziende che facevano parte del consorzio disponevano di 7 stabilimenti, di cui 5 in Italia.\nI soci del consorzio erano:\nIl consorzio stesso \u00e8 stato dichiarato fallito nel 2014\nProdotti.\nLe aziende membri del consorzio produssero, con tale marchio:\nFu inoltre condotto un progetto di revamping su carrozze Trenitalia nell'ambito di due progetti denominati \"IC901\" e \"IC270\" al fine di rinnovare le composizioni degli attuali treni InterCity e Frecciabianca; Corifer si proponeva infatti anche per condurre attivit\u00e0 di costruzione e riallestimento di carrozze, revisione e riparazione carrelli, creazione di carrozze speciali, ammodernamento elettromotrici e automotrici, rammodernamento di materiale di trazione."}
{"id": "1224454", "revid": "647919", "url": "https://it.wikipedia.org/wiki?curid=1224454", "title": "Film d'amore e d'anarchia, ovvero stamattina alle 10 in via dei Fiori nella nota casa di tolleranza...", "text": ""}
{"id": "1224455", "revid": "106456", "url": "https://it.wikipedia.org/wiki?curid=1224455", "title": "Linda Darnell", "text": "Debutt\u00f2 nel 1939, appena sedicenne, con un ruolo di rilievo nel film \"Hotel for Women\". Fu protagonista in numerose pellicole di successo, sotto la direzione di Joseph L. Mankiewicz, Ren\u00e9 Clair, Rouben Mamoulian, Otto Preminger, John Ford, Henry Hathaway, Henry King, Preston Sturges e Douglas Sirk.\nMor\u00ec tragicamente nel 1965, all'et\u00e0 di 41 anni, nell'incendio della propria abitazione. Il suo nome \u00e8 fra quello delle celebrit\u00e0 della Hollywood Walk of Fame.\nBiografia e carriera.\nOriginaria di una famiglia di modeste condizioni del Texas, con cinque figli, fu introdotta nel mondo della moda dalla madre che, mentendo sull'et\u00e0 della figlia, riusc\u00ec a farla sfilare come modella quando Linda aveva appena undici anni. Poco tempo dopo la giovane inizi\u00f2 a recitare piccole parti in commedie allestite da compagnie teatrali amatoriali.\nNel 1937 si sottopose a un provino organizzato nella sua citt\u00e0 natale dalla 20th Century Fox ma, ritenuta troppo giovane dai responsabili del \"casting\", fu scartata. Tuttavia Darryl F. Zanuck, \"patron\" della Fox, fu colpito dalla sua precoce avvenenza e, con un \"escamotage\" anagrafico (la dichiarazione di un'et\u00e0 di sedici anni anzich\u00e9 di tredici) riusc\u00ec a farla mettere sotto contratto a 200 dollari la settimana. Pretese tuttavia che la giovane completasse gli studi alla High School di Los Angeles, assumendo il nuovo nome di Linda.\nDall'inizio degli anni quaranta la carriera della Darnell fu una sequela ininterrotta di interpretazioni di successo. Dopo il debutto con \"Hotel for Women\" (1939), nello stesso anno apparve in \"Moglie di giorno\" (1939), in cui fece coppia con Tyrone Power, all'epoca una delle maggiori star maschili della Fox. \nIl sodalizio con Power prosegu\u00ec nei due anni successivi, prima ne \"La grande missione\" (1940), e successivamente nell'avventuroso \"Il segno di Zorro\" (1940), in cui la Darnell interpret\u00f2 il ruolo di Lolita Quintero, e in \"Sangue e arena\" (1941), dove interpret\u00f2 l'angelica e fedele Carmen Espinosa, contrapposta alla sensualit\u00e0 fiammeggiante dell'antagonista Do\u00f1a Sol, impersonata da Rita Hayworth.\nNel 1944, ormai \"star\" affermata, inizi\u00f2 a combattere contro i primi problemi di peso (e, secondo alcuni giornali scandalistici dell'epoca, anche di alcoolismo). Un sondaggio indetto in quel periodo da un \"magazine\" americano la proclam\u00f2 una fra le quattro donne pi\u00f9 belle al mondo.\nAlla straordinaria avvenenza, la Darnell seppe unire le capacit\u00e0 di dar vita a personaggi di \"femme fatale\", in grado di esprimersi al meglio in pellicole a soggetto drammatico, in ruoli seducenti ed esotici. Prima di raggiungere l'apice della carriera, interpret\u00f2 un'indiana pellerossa nel film \"Buffalo Bill\" (1944), dedicato alla leggendaria figura di William Cody, e imperson\u00f2 la messicana \"Chihuahua\" in \"Sfida infernale\" (1946) di John Ford; fu infine un'asiatica in \"Anna e il re del Siam\" (1946), film che frutt\u00f2 un Premio Oscar a Gale Sondergaard e del quale sono stati fatti diversi \"remake\", fra cui quello del 1999 interpretato da Jodie Foster. Nello stesso anno apparve in un'altra avventura in costume, \"Bellezze rivali\" (1946) di Otto Preminger.\nNonostante due brillanti interpretazioni nella commedia \"Infedelmente tua\" (1948) di Preston Sturges, al fianco di Rex Harrison, e nel melodramma \"Lettera a tre mogli\" (1949), che la port\u00f2 vicina ad una candidatura al Premio Oscar, la carriera dell'attrice entr\u00f2 in una fase di declino che la allontan\u00f2 definitivamente dai ruoli di maggiore prestigio. Nel 1951 la Fox non le rinnov\u00f2 il contratto e l'anno successivo la Darnell interpret\u00f2 per la RKO Pictures alcuni film minori, con qualche eccezione come nel caso de \"Il pirata Barbanera\" (1952), in cui fu diretta da Raoul Walsh.\nNegli anni cinquanta la sua carriera sub\u00ec una brusca frenata. Lavor\u00f2 in Italia nei film \"Donne proibite\" (1954), con Valentina Cortese, Giulietta Masina e Anthony Quinn, e \"Gli ultimi cinque minuti\" (1955), con Vittorio De Sica e Rossano Brazzi, entrambi diretti dal produttore e regista Giuseppe Amato. Nel 1956 tent\u00f2 il rilancio in teatro, portando sul palcoscenico alcune commedie brillanti, fra cui \"Tea and Sympathy\", \"Janus\" e \"Late Love\", mentre per la televisione apparve in alcuni telefilm. Fece ritorno al cinema poco prima di morire, recitando nel western \"Lo sperone nero\" (1965), ma non fece in tempo a vedere il film.\nLa morte.\nMor\u00ec a Chicago il 10 aprile del 1965, a 41 anni, dopo un giorno di agonia dovuta a gravi ustioni riportate nel rogo della sua abitazione, probabilmente a causa di una sigaretta. L'incendio era divampato la sera prima, mentre l'attrice si era assopita guardando in televisione proprio uno dei suoi film, \"La via delle stelle\" (1940). \u00c8 sepolta presso il cimitero Union Hill di Kennett Square, Pennsylvania.\nNel suo libro \"Hollywood Beauty\", il biografo Ronald L. Davis ha raccontato come, in realt\u00e0, le esatte cause dell'incendio non furono mai accertate, giungendo ad affermare che la Darnell rimase gravemente ustionata nell'intento di correre in aiuto dei figli di alcuni suoi amici, in casa con lei al momento del rogo ma che, in effetti, si erano gi\u00e0 posti in salvo.\nVita privata.\nLinda Darnell fu sposata tre volte: dal 1943 al 1952 con il direttore della fotografia J. Peverell Marley, con il quale adott\u00f2 una figlia, Charlotte Mildred \"Lola\" Marley; dal 1954 al 1955 con Philip Leibmann e, dal 1957 al 1963, con il pilota Merle Roy Robertson.\nEbbe una tumultuosa relazione sentimentale con il regista Joseph L. Mankiewicz, che la diresse nel 1949 in \"Lettera a tre mogli\" e, l'anno successivo, in \"Uomo bianco, tu vivrai!\" (1950), film che trattava lo scabroso tema della discriminazione razziale. La relazione si concluse dopo che il regista la sostitu\u00ec con Ava Gardner nel ruolo della danzatrice spagnola Maria Vargas nel film \"La contessa scalza\" (1954).\nDoppiatrici italiane.\nNelle versioni in italiano dei suoi film, Linda Darnell \u00e8 stata doppiata da:"}
{"id": "1224461", "revid": "13102", "url": "https://it.wikipedia.org/wiki?curid=1224461", "title": "Diocesi di Fano", "text": ""}
{"id": "1224462", "revid": "578661", "url": "https://it.wikipedia.org/wiki?curid=1224462", "title": "Biscottini di Prosto", "text": "I biscottini di Prosto (\"biscot\u00ecn de Prost\" in dialetto chiavennasco) sono dei biscotti tradizionali di Prosto, frazione del comune di Piuro, in Val Bregaglia.\nLa ricetta nasce oltre un secolo fa, quando i biscotti venivano preparati in casa in occasione delle feste, in particolare della Festa Patronale Dell'Assunta il 15 agosto. In queste occasioni i biscotti venivano cotti nell'unico forno locale: Il Mulino della famiglia Del Curto, situato in corrispondenza della chiesa del paese.\nI biscottini richiedono, come ingredienti, farina, zucchero e soprattutto una grande quantit\u00e0 di burro e possono facilmente essere preparati in casa.\nBench\u00e9 propri della localit\u00e0 di Prosto sono considerati un dolce caratteristico dell'intera Valchiavenna e sono serviti alla fine del pasto nei caratteristici crotti della zona.\nSono stati dichiarati un prodotto agroalimentare tradizionale della Lombardia."}
{"id": "1224472", "revid": "810736", "url": "https://it.wikipedia.org/wiki?curid=1224472", "title": "Giuseppe Marotta (scrittore)", "text": "Biografia.\nMarotta nacque a Napoli, in via Nuova Capodimonte (attuale corso Amedeo di Savoia), il 5 aprile 1902 da una famiglia della media borghesia originaria di Avellino. All'et\u00e0 di nove anni rimane orfano del padre, proprio pochi mesi dopo il loro trasferimento nel capoluogo campano. La madre, di trent'anni pi\u00f9 giovane del marito svolge umili mansioni (guardarobiera e stiratrice) per mantenere la famiglia costituita da Daniele, Arnoldo e Giuseppe.\nIn quegli anni Marotta vive in condizioni di miseria abitando in un \"basso\", ossia uno stanzone con portafinestra, ottenuto nel pianterreno del campanile della chiesa di Sant'Agostino degli Scalzi.\nAbbandona presto la scuola tecnica, viene esentato dal servizio militare ed entra all'Azienda del Gas con la mansione di operaio. In questo periodo riprende gli studi durante la sera e la notte e riesce a farsi pubblicare da \"La Tribuna illustrata\" e \"Noi e il mondo\" le prime novelle e ad ottenere anche i primi compensi come letterato.\nNel 1925 si trasferisce a Milano per intraprendere la carriera di giornalista. I primi tempi non sono certamente facili, visto che \u00e8 costretto a dormire sulle panchine del parco, prima di entrare alla Arnoldo Mondadori Editore e poi alla Rizzoli come redattore.\nLa sua rubrica fissa pubblicata sul giornale \"Film\" viene notata da Aldo Borelli, che gli spalanca le porte del \"Corriere della Sera\". Negli stessi anni \u00e8 inoltre a capo dell'ufficio stampa della Germania Film, ente per la promozione del cinema tedesco in Italia.\nLa collaborazione con il \"Corriere della Sera\", interrotta nel 1943, riprende due anni dopo e si rivela proficua per la carriera di Marotta, che contemporaneamente compone sceneggiature cinematografiche e teatrali.\nMarotta incentra la sua opera nei confronti della citt\u00e0 natale, amata e mai abbandonata completamente.\nIl suo primo romanzo, \"Tutte a me\", vede la luce nel 1932. Da allora la sua carriera si divider\u00e0 fra giornalismo e scrittura. A partire dal 1940, la sua produzione letteraria \u00e8 folta e continua.\nNell'immediato dopoguerra (1947), Marotta pubblica presso l'editore Bompiani la raccolta di storie brevi \"L'oro di Napoli\" che riscuote un importante successo. Vittorio De Sica ne trarr\u00e0 un film nel 1954.\nNel 1954, per il romanzo \"Coraggio, guardiamo\", vince il Premio Bagutta.\nGiuseppe Marotta lavora molto anche per il cinema, scrivendo soggetti e sceneggiature. A parte il gi\u00e0 citato \"L'oro di Napoli\", tratto da un suo libro e scritto in collaborazione con De Sica e Zavattini, collabora con Ettore Giannini per \"Carosello napoletano\" (1953), Mario Soldati ed Eduardo De Filippo per \"Questi fantasmi\" (1955), Francesco De Feo per \"Mondo Nudo\" (1964).\nLa sua attivit\u00e0 lo porta ad essere critico cinematografico per \"L'Europeo\" fino alla sua morte, avvenuta a Napoli il 10 ottobre 1963 dopo un'emorragia cerebrale.\nPartecipa a diverse edizioni del Festival di Napoli, e nell'edizione del 1959 propone la canzone \"'Mbraccio a te!\" di cui compone il testo su musica di Enrico Buonafede, interpretata da Sergio Bruni e Jula de Palma. Una settimana dopo la sua morte, il 17 ottobre, viene trasmessa la prima serata del Festival di Napoli 1963, presentato da Nunzio Filogamo e Pippo Baudo. In suo onore, i due presentatori commemorano il poeta scomparso e l'orchestra attacca il suo grande successo musicale \"Mare verde\", presentata da Milva e Mario Trevi al \"Giugno della Canzone Napoletana\" nel 1961."}
{"id": "1224477", "revid": "729019", "url": "https://it.wikipedia.org/wiki?curid=1224477", "title": "Battaglia di D\u014dmy\u014dji", "text": "La battaglia di D\u014dmy\u014dji fu combattuta il 3 giugno 1615 tra l'armata orientale di Tokugawa Ieyasu e l'armata di Osaka di Toyotomi Hideyori. Il villaggio di D\u014dmy\u014dji si trova nella zona est dell'odierna Fujiidera, nella prefettura di Osaka, ed \u00e8 famoso per i suoi diversi dedicati ad antichi imperatori. La battaglia, che si svolse proprio attorno a questi tumuli, fu una delle pi\u00f9 importanti tra quelle combattute tra samurai e una delle pi\u00f9 decisive della campagna d'estate dell'assedio al castello di Osaka, che avrebbe portato al trionfo delle forze di Tokugawa e alla morte di Toyotomi Hideyori.\nUn distaccamento dell'avanguardia dei difensori del castello formato da samurai fu affidato a Got\u014d Mototsugu, con il compito di proteggere la zona a sud-est della citt\u00e0 dall'arrivo di una grande armata dello shogunato proveniente dalla provincia di Yamato. Il lato orientale di Osaka \u00e8 protetto dalla barriera naturale rappresentata dai monti Ikoma. Got\u014d aveva il compito di presidiare il monte Komatsuyama, un'altura dell'odierna Kashiwara molto vicina al valico pi\u00f9 importante dei monti Ikoma. Nel valico scorre il fiume Yamato, che prosegue verso ovest in prossimit\u00e0 delle falde settentrionali del monte Komatsuyama, dall'alto del quale Got\u014d Mototsugu avrebbe potuto controllare il valico ed ostacolare l'eventuale ingresso dei nemici nella piana di Osaka.\nScontro sull'altura di Komatsuyama.\nIl 3 giugno Got\u014d Mototsugu e le sue forze si trovavano a D\u014dmy\u014dji, nelle immediate vicinanze del monte e sulla riva ovest del fiume Ishikawa, che affluisce nel fiume Yamato qualche centinaio di metri pi\u00f9 a nord. Per prendere posizione sul Komatsuyama guadarono l'Ishikawa, e furono informati dagli esploratori che l'armata orientale aveva attraversato il passo e si stava avvicinando alle pendici meridionali del Komatsuyama. Alle quattro di mattina Got\u014d Mototsugu ed i suoi samurai si precipitarono sul monte per respingere le forze di Tokugawa. Un'ora dopo furono respinti da un violento attacco del nemico.\nMentre Got\u014d Mototsugu era in attesa dei rinforzi, che erano frenati dalla fitta nebbia, alle dieci di mattina fu ferito da un colpo d'arma da fuoco e fece suicidio rituale. Con la sua morte, i suoi samurai persero il controllo del Komatsuyama; furono attaccati mentre discendevano il monte e dispersi.\nBattaglia a D\u014dmy\u014dji.\nQuando la nebbia si dirad\u00f2, l'esercito proveniente da Osaka arriv\u00f2 sulle rive dell'Ishikawa e fu avvistato dalle forze dello shogunato, che lanciarono l'attacco guadando il fiume. L'armata di Toyotomi indietreggi\u00f2 risalendo il dolce pendio di Domyoji, il suo lato sinistro era comandato da Susukida Kanesuke e quello destro da Sanada Yukimura. Lo scontro ebbe inizio verso mezzogiorno e nella zona vicino all'antico sepolcro dell'imperatore Ingy\u014d si difesero strenuamente i samurai agli ordini di Susukida Kanesuke. Questi era da qualche tempo caduto in disgrazia ma mor\u00ec in battaglia combattendo valorosamente, riguadagnando l'onore che aveva perduto.\nIl lato destro delle forze di Osaka fronteggi\u00f2 i reparti dell'armata orientale guidati da Date Masamune nell'area del \"kofun\" dedicato all'imperatore \u014cjin e del santuario di Konda Hachimangu. Il combattimento si protrasse fino alle cinque del pomeriggio, quando Sanada Yukimura ordin\u00f2 la ritirata, dopo che aveva perso i due potenti comandanti. Riusc\u00ec a mantenere compatte le truppe che tornarono a Osaka. Tokugawa Tadateru, il sesto figlio di Tokugawa Ieyasu, ebbe l'ordine di inseguire le forze di Sanada ma si rifiut\u00f2. Questo rifiuto fu in seguito la causa del suo esilio sul monte K\u014dya."}
{"id": "1224488", "revid": "1632387", "url": "https://it.wikipedia.org/wiki?curid=1224488", "title": "Portale", "text": "Un portale in architettura \u00e8 una porta monumentale di un edificio, che generalmente d\u00e0 all'esterno.\nStoria.\nL'uso dei portali si svilupp\u00f2 sin dall'epoca romana, ma il maggior fiorire di portali monumentali si ebbe in epoca medievale. In particolare con l'architettura romanica e gotica si ebbero portali di edifici religiosi magnificamente decorati da sculture, colonne ed altri elementi e geometrie ad arco.\nIl portale ha una sua simbologia religiosa. Esso ha una valenza funzionale e mistica e richiama Cristo, Porta delle pecore, Porta della Salvezza. Nelle celebrazioni liturgiche del Battesimo, del Matrimonio, delle Esequie, i fedeli sono accolti alla porta della chiesa. Il portale \u00e8 il segno di Cristo che disse: \" Io sono la porta del gregge\" (\"Vangelo di Giovanni\" 10, 7) e insieme di tutti coloro che hanno percorso la via della santit\u00e0, che conduce alla casa di Dio. Chi entra sa che deve rispettare il luogo e deve essere ricettivo di ci\u00f2 che dice tale ambiente, pronto a vivere un'esperienza religiosa."}
{"id": "1224491", "revid": "122806517", "url": "https://it.wikipedia.org/wiki?curid=1224491", "title": "Eugenio Mazzarella", "text": "Professore ordinario di filosofia teoretica presso l'Universit\u00e0 degli Studi di Napoli Federico II, \u00e8 tra i principali interpreti italiani del pensiero di Martin Heidegger. Deputato al Parlamento nella XVI Legislatura per il Partito Democratico.\nBiografia.\nDopo essersi laureato presso l'Universit\u00e0 degli Studi di Napoli \u201cFederico II\u201d con Aldo Masullo, inizia la sua attivit\u00e0 di ricerca come borsista DAAD in Germania, e successivamente presso l'Universit\u00e0 di Salerno. In seguito \u00e8 professore incaricato di Estetica presso l'Universit\u00e0 dell'Aquila. Dopo essere stato professore associato di Filosofia Teoretica presso l'Universit\u00e0 di Catania e di Filosofia della storia presso l'Universit\u00e0 di Napoli \u201cFederico II\u201d, diventa professore straordinario di Storia della filosofia presso la Facolt\u00e0 di Magistero dell'Universit\u00e0 di Salerno e dal 1993 professore ordinario di Filosofia Teoretica presso l'Universit\u00e0 di Napoli \u201cFederico II\u201d. Dal 1995 al 2005 dirige il Dottorato di Ricerca in \u201cScienze Filosofiche\u201d dell'Universit\u00e0 di Napoli \u201cFederico II\u201d e dal 1999 al 2005 cura la programmazione e le relazioni internazionali per la Facolt\u00e0 di Lettere e Filosofia, di cui \u00e8 Preside dal 2005 al 2008. Nel 2008 viene eletto deputato del Parlamento italiano, divenendo componente della VII Commissione Cultura della Camera.\nOpere.\nIn una delle sue opere principali, \"Tecnica e Metafisica. Saggio su Heidegger\", Mazzarella indaga i processi decostruttivo-ermeneutici sottintesi all'heideggeriana storia della metafisica occidentale, fino a formulare un'ipotesi \"ecologica\"(in senso originario, come pensiero relativo all'abitare dell'uomo) relativa alle interpretazioni del \"logos\" eracliteo e della categoria aristotelica della \"physis\" riscontrate nei saggi successivi alla cosiddetta \"svolta\" del pensiero di Heidegger.\nIn \"Vie d'uscita. L'identit\u00e0 umana come programma stazionario metafisico\", le aporie di una metafisica del fondamento sono affiancate alla dimensione tecnica della contemporaneit\u00e0, intesa storicisticamente come epoca del compimento del nichilismo. Centrale diventa l'idea di un \"essere-alla-vita\", categoria che richiama in modo lampante l'\"essere-nel-mondo\" di heideggeriana memoria; le questioni teoretiche vengono cos\u00ec ridotte a questioni etiche riguardanti un'ontologia minima, ove la filosofia prima si trasformi in filosofia seconda, lasciando il posto ad un programma metafisico-antropologico di custodia e mantenimento della e nella propria epoca. L'essere-alla-vita necessita di intendere la cultura come \u201cendiadi di natura e storia, ma in questa endiadi natura prima ancora che storia\u201d.\n\"Pensare e credere. Tre scritti cristiani\" rappresenta un altro orizzonte del pensiero di Mazzarella; il rapporto tra religione rivelata e filosofia si gioca sullo sfondo di una prospettiva storicista di matrice diltheyana, sebbene non siano esenti dalla riflessione Hegel, Schelling e la teologia dialettica contemporanea. Interessante \u00e8 la prospettiva di una religione come \"integrazione\" e apertura all'amore fraterno, configurato nel concetto di \"agape\".\nI suoi scritti sono in ogni caso contrassegnati, com'\u00e8 tipico della recente scuola di pensiero napoletana, sorta sulla scia delle dottrine di Benedetto Croce, da una ripresa di temi propri dello storicismo (\"Nietzsche\" \"e la storia. Storicit\u00e0 e ontologia della vita\").\nIn un dialogo costante con i teologi pi\u00f9 liberali e moderni, quale ad es. Bruno Forte, Mazzarella si \u00e8 occupato specificamente dei temi della bioetica, coniugando il tema della tutela della vita alla ripresa del concetto di sacralit\u00e0 (\"Sacralit\u00e0 e vita\").\nIn \"Opera media\" ha inoltre messo in luce un talento poetico non indifferente, che gli \u00e8 valso l'apprezzamento della critica e diversi riconoscimenti. Ha composto quattro raccolte di poesie, e pubblicato singoli componimenti in diverse antologie. Nel 1974 \u00e8 stato finalista al Premio di poesia \u201cCitt\u00e0 di Vita\u201d, Firenze, e nel 1999 ha vinto il Premio Speciale \u201cLa finestra\u201d al Premio Nazionale di poesia \u201cAlessandro Tanzi\u201d per il volume \"Un mondo ordinato\"."}
{"id": "1224492", "revid": "1005847", "url": "https://it.wikipedia.org/wiki?curid=1224492", "title": "Diosdado Cabello", "text": "\u00c8 stato Presidente del Venezuela \"ad interim\" per un solo giorno il 13 aprile 2002.\nGi\u00e0 membro delle forze armate, fu tra i protagonisti dei tentativi di colpo di Stato effettuati nel 1992 sotto la guida di Hugo Ch\u00e1vez, per i quali scont\u00f2 due anni di prigione. In seguito divenne leader del Movimento Quinta Repubblica e, alla dissoluzione di questo, dirigente del nuovo Partito Socialista Unito del Venezuela.\nGovernatore dello stato di Miranda dal 2004 al 2008, alla riconferma venne sconfitto dall'emergente Henrique Capriles Radonski, in seguito candidato alla presidenza della repubblica.\nDal 2000 \u00e8 membro dell'Assemblea nazionale, il parlamento venezuelano, come rappresentante dello stato di Monagas. Dal 2012 al 2016 \u00e8 stato presidente del Parlamento. Dal 2018 \u00e8 presidente dell'Assemblea nazionale costituente.\nUno dei suoi quattro figli, Jos\u00e9 David Cabello ha ricoperto diversi incarichi governativi.\nCabello \u00e8 stato oggetto di numerose denunce su supposte distrazione di fondi o uso personale di denaro pubblico, puntualmente rigettate. \nIl 18 maggio 2015, Diosdado Cabello, secondo del partito al governo, \u00e8 stato indagato per traffico di droga dalla Drug Enforcement Administration (DEA) americana che lo vede alla guida del \"Cartel de los Soles\", nel quale ci sarebbero anche alti ufficiali delle Forze armate.\nIl 9 luglio 2020 comunica di essere positivo al Covid-19."}
{"id": "1224494", "revid": "36426", "url": "https://it.wikipedia.org/wiki?curid=1224494", "title": "Chiostri", "text": ""}
{"id": "1224498", "revid": "1677399", "url": "https://it.wikipedia.org/wiki?curid=1224498", "title": "Giorgio De Stefani", "text": "I suoi 85 tornei vinti in singolare e 54 in doppio sono un record tra i tennisti italiani.\nCarriera.\nCome giocatore.\nUomo e atleta di grande prestigio, divenne il numero uno del tennis italiano nel 1932, subentrando a Uberto De Morpurgo, e mantenne quella posizione sino al 1935.\n\u00c8 stato Campione d'Italia assoluto di singolare nel 1930, vincendo nello stesso anno anche il titolo del doppio misto, in coppia con Lucia Valerio. \nNel 1932 vinse il torneo di doppio agli Internazionali d'Italia, in coppia con il britannico Pat Hughes. Nello stesso anno, al Roland Garros, fu il primo dei quattro tennisti italiani mai approdati alla finale di una prova del Grande Slam. De Stefani, testa di serie n. 6, dopo aver battuto nei quarti il britannico Lee (6-3, 9-7, 6-2) e in semifinale il tedesco Menzel (6-3, 2-6, 7-5, 6-4) fu sconfitto da Henri Cochet, testa di serie n.1, per 6-0, 6-4, 4-6, 6-3. \nAl Roland Garros, oltre alla finale del 1932, raggiunse i quarti di finale nel 1931 e la semifinale nel 1934. \nNel 1934 De Stefani fu finalista anche agli Internazionali d'Italia battuto da Giovanni Palmieri (6-3, 6-0, 8-6). In quell'anno raggiunse il sesto posto della classifica mondiale.\nNel 1935 raggiunse i quarti di finale agli Australian Championships, secondo miglior risultato mai ottenuto nel torneo da un tennista italiano, a pari merito con Nicola Pietrangeli, Cristiano Caratti e Jannik Sinner, alle spalle di Matteo Berrettini.\nIn Coppa Davis vanta 41 vittorie e 21 sconfitte nel singolare e 3 vittorie e 1 sconfitta nel doppio. Ottenne i migliori risultati nel 1930 - quando l'Italia raggiunse la finale interzone a Parigi, cedendo poi agli Stati Uniti per 4-1 - e nel 1932 (finale europea persa contro la Germania dell'esordiente Gottfried von Cramm).\nCome Dirigente sportivo.\nEletto nel 1951 tra i membri del Comitato Olimpico Internazionale, fu nominato presidente della Federazione Internazionale Tennis nel 1955, ancora prima di essere nominato presidente della Federazione Italiana (1958-1969).\nRiconfermato alla presidenza internazionale nel 1962 e di nuovo nel 1967, si batt\u00e9 a lungo, alla fine con successo, per la riammissione del tennis alle Olimpiadi.\nCaratteristiche tecniche.\nGiocatore autodidatta, di natura mancino, divenne il primo giocatore ad usare due colpi di diritto, passando la racchetta da una mano all'altra ed evitando cos\u00ec il rovescio.\nPossedeva nel gioco notevole resistenza e forte determinazione, ma fu micidiale nel passante, un'arma di grande precisione che risultava, grazie al suo gioco ambidestro, sempre sorprendente per chi si azzardava ad attaccarlo."}
{"id": "1224502", "revid": "1543377", "url": "https://it.wikipedia.org/wiki?curid=1224502", "title": "Coppa Wightman", "text": "La Coppa Wightman (inglese Wightman Cup) fu una competizione tennistica femminile a squadre disputatasi annualmente tra Gran Bretagna e Stati Uniti dal 1923 al 1989.\nEsso nacque per iniziativa di Hazel Hotchkiss Wightman voleva creare un torneo simile per modello a quello della Coppa Davis. nel 1923 Hazel don\u00f2 un prezioso vaso alla United States Lawn Tennis Association, come premio per il torneo. la USLTA decise di invitare la Gran Bretagna a competere nel torneo per il premio. I match venivano disputati negli anni dispari negli Stati Uniti e negli anni pari in Inghilterra. la competizione and\u00f2 avanti fino al 1989, ma il 20 febbraio 1990 l'USTA e la Lawn Tennis Association decisero di sospendere il torneo a tempo indeterminato, a causa del basso interesse che la coppa generava determinato dalla nettissima supremazia americana."}
{"id": "1224520", "revid": "767487", "url": "https://it.wikipedia.org/wiki?curid=1224520", "title": "Treviso Foot-Ball Club 1993 1998-1999", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 1998-1999.\nStagione.\nIl Treviso nella stagione 1998-1999 ha partecipato al campionato di Serie B: la squadra inizi\u00f2 il campionato in modo brillante rimanendo nelle posizioni di vertice per tutto il girone di andata, nel quale sub\u00ec una sola sconfitta; nel girone di ritorno ebbe invece un rendimento altalenante e dopo quattro sconfitte consecutive fra marzo e aprile usc\u00ec dalla lotta per la promozione, chiudendo il torneo all'ottavo posto con 56 punti a pari merito con il Brescia.\nIn Coppa Italia la squadra \u00e8 stata eliminata al primo turno dal Cosenza, pareggiando 1-1 in trasferta e 2-2 in casa, gara terminata ai tempi supplementari.\nMaglie e sponsor.\nSponsor tecnico \u00e8 stato Lotto, mentre lo sponsor ufficiale \"Segafredo Zanetti\"."}
{"id": "1224524", "revid": "287204", "url": "https://it.wikipedia.org/wiki?curid=1224524", "title": "Berliner Ensemble", "text": "Il Berliner Ensemble \u00e8 un teatro di Berlino sito nel quartiere Mitte. Originariamente il nome del teatro era \"Neues Theater am Schiffbauerdamm\", cambi\u00f2 nome quando il Berliner Ensemble si trasfer\u00ec dal Deutsches Theater, presso cui originariamente si era istituito, alla sua sede attuale.\nArchitettura.\nL'edificio fu progettato da Heinrich Seeling in stile neobarocco e costruito tra il 1891 e il 1892. Gravemente danneggiato dai bombardamenti, fu restaurato, ottenendo una facciata molto pi\u00f9 semplice di quella originale. Fortunatamente si salvarono gli interni e le decorazioni neobarocche di Ernst Westphal.\nStoria.\nIl teatro raggiunse presto la fama grazie alla qualit\u00e0 delle sue rappresentazioni. Qui fu rappresentata per la prima volta \"I tessitori\" di Gerhart Johann Robert Hauptmann. Successivamente il teatro divenne famoso per le produzioni di Max Reinhardt e sempre qui venne rappresentata per la prima volta nel 1928 \"L'opera da tre soldi\" di Bertold Brecht. Proprio quest'ultimo nel 1954 trasfer\u00ec il Berliner Ensemble, che aveva sede presso il Deutsches Theater, presso il teatro che per questa ragione cambi\u00f2 nome. Questo evento venne celebrato con la rappresentazione de \"Il cerchio di gesso del Caucaso\" di Brecht. Alla morte dell'autore ad occuparsi del teatro fu la moglie, Helene Weigel."}
{"id": "1224526", "revid": "219110", "url": "https://it.wikipedia.org/wiki?curid=1224526", "title": "Site Pluto", "text": "Site Pluto \u00e8 il nome in codice NATO di un'installazione militare statunitense situata nel comune di Longare, (Vicenza), e in passato utilizzata come deposito di \"munizioni speciali\" (sinonimo per munizioni nucleari) dell'Esercito statunitense, destinate anche all'impiego da parte di reparti dell'Alleanza Atlantica (NATO) (per questi ultimi soltanto in caso di conflitto).\nIl sito venne costruito a partire dal 1954, sfruttando una rete di grotte carsiche sotterranee che si intersecano nel sottosuolo del vicentino tra Longare e Costozza, ulteriormente ampliate ed allungate.\nCome deposito bombe il sito fu dismesso nel 1992 a causa dei mutati scenari strategici e il conseguente ritiro del munizionamento nucleare in dotazione alla 3\u00aa Brigata missili \"Aquileia\" dell'Esercito Italiano a seguito dell'Operazione \"Echo Silent\", ma dal 2012 \u00e8 stato riqualificato e riutilizzato come \"Centro per l'addestramento unificato\".\nLe grotte.\nLa rete di gallerie era gi\u00e0 stata scoperta in epoca romana, ed era stata paragonata al labirinto di Minosse a Creta per via delle notevoli dimensioni.\nMappate nel 1759 (il disegno \u00e8 datato 9 maggio) da Giovanni Domenico Dell'Acqua, \"pubblico perito\" della citt\u00e0 di Vicenza, le cosiddette Grotte di Costozza apparivano come una fitta rete di larghi cunicoli e cavit\u00e0, stimata gi\u00e0 allora in 30\u00a0000 metri quadrati di superficie.\nDell'Acqua le defin\u00ec \"una delle pi\u00f9 singolari maraviglie d'Italia\". All'interno si trovava uno stagno largo sino a 80 metri. Le grotte venivano usate dai paesani di Longare come centro di aggregazione e furono usate anche come cava di pietra, venendo sensibilmente ampliate. Durante gli scavi era necessario lasciare intatte pareti di pietra per sostenere la volta, che era fragile e avrebbe rischiato di cedere: questo rese le grotte artificiali tortuose quasi quanto quelle naturali.\nDurante la seconda guerra mondiale le grotte furono utilizzate per installarvi una fabbrica (CARIM) di motori, di propriet\u00e0 dell'Alfa Romeo, che ospitava tremila operai e produceva propulsori per i mezzi bellici; questo impianto fu possibile per via delle peculiari condizioni climatiche della grotta, che grazie alle correnti dei cunicoli manteneva una temperatura di 12 gradi, costante lungo tutto l'anno. La fabbrica venne requisita e gestita dai tedeschi dopo l'armistizio dell'8 settembre 1943.\nL'apertura di Site Pluto.\nQuando nel 1955 l'Austria si dichiar\u00f2 neutrale nella Guerra Fredda, gli Stati Uniti trasferirono i 10.000 soldati di stanza oltralpe in territorio italiano, in gran parte nella base di Vicenza. L'anno successivo la citt\u00e0 divenne sede della SETAF, la \"Southern European Task Force\", composta principalmente da due battaglioni di artiglieria ed un reggimento di paracadutisti la cui missione principale era la custodia e l'impiego delle armi nucleari tattiche statunitensi presenti in Italia.\nSu richiesta del comando americano, lo Stato italiano espropri\u00f2 i tre quinti dei possedimenti nei pressi di Longare da cui si dipartivano le grotte, cedendoli agli Stati Uniti: in totale vennero ceduti 30.000 metri quadrati di superficie su 50.000 totali.\nQuesta concessione rientrava probabilmente nell'ambito di un accordo militare stipulato tra USA e Italia il 20 ottobre 1954, il cui contenuto \u00e8 tuttavia segreto. Il sito era affidato alla 559th Field Artillery, di cui facevano parte la 69th Ordnance Company, che aveva compito della manutenzione delle testate, e il 28th Field Artillery Detachment americano cui era affidata l'eventuale difesa. Concorreva alla vigilanza del sito anche la Compagnia \"Pluto\" dei Carabinieri stanziata presso la caserma \"Chinotto\" di Vicenza.\nL'ingresso alle grotte venne chiuso ai civili e iniziarono una serie di opere di consolidamento e costruzione sotterranea. Non lontano dal sito di Longare, nella localit\u00e0 Tormeno, si trovava inoltre un deposito munizioni convenzionali appartenente alla SETAF. A San Rocco di Longare, sulla sommit\u00e0 della collina che ospitava Site Pluto, era operativo un sito della difesa missilistica antiaerea costituita dall'8\u00aa Batteria del 2\u00ba Gruppo del 5\u00ba Reggimento artiglieria missili contraerei dell'Esercito italiano, con 18 missili Raytheon MIM-23 Hawk di pronto impiego.\nLa necessit\u00e0 strategica.\nLa base era pensata come parte della struttura difensiva NATO in caso di invasione dei confini orientali italiani (ad esempio, dal blocco balcanico). In questo scenario, il Friuli, la Venezia-Giulia e il Veneto sarebbero stati campo di scontro tra le forze occidentali e quelle sovietiche.\nLa dottrina NATO prevedeva fino all'inizio degli anni sessanta l'impiego massiccio di armi nucleari, anche a livello tattico, in caso di invasione sovietica per controbilanciare quella che l'Alleanza nord-atlantica percepiva come una schiacciante superiorit\u00e0 convenzionale del Patto di Varsavia.\nL'eventuale invasione sarebbe avvenuta, secondo lo scenario ipotizzato, tramite carri armati, un elemento dove il blocco occidentale era notevolmente svantaggiato dal punto di vista del numero di unit\u00e0 schierabili. Il piano NATO prevedeva l'utilizzo di Alpini e Fanteria come forze di interferenza e di arresto dell'avanzata, che avrebbero dovuto far guadagnare tempo sufficiente all'intervento delle armi atomiche statunitense. Le forze in campo non avrebbero avuto possibilit\u00e0 di vittoria, ma avrebbero permesso l'utilizzo di mine nucleari e di artiglieria con proiettili atomici.\nPer questo vennero stanziati i reparti di artiglieria statunitense e vennero effettuati alcuni test in bianco di mine nucleari presso il poligono militare di Romano d'Ezzelino.\nL'utilizzo di artiglieria avrebbe dovuto sopperire ai divieti riguardanti i missili a lunga gittata, e avrebbe dovuto garantire una cadenza di fuoco con proiettili nucleari estremamente elevata, nell'ordine di un colpo ogni 15 secondi. Le armi in dotazione erano i missili Honest John, sostituiti poi dai Lance, e cannoni M107, poi M-110 e cannoni M-109, che avrebbero dovuto usare rispettivamente proiettili \"W-79\" (5-10 kiloton) e W-48 (0,072 kiloton), poi sostituiti con i W-82 (2 kiloton). Il raggio utile si aggirava tra i 20 e i 30\u00a0km. \nUn secondo piano strategico, emanato nel 1958 con la \"serie dottrinale 600\", stabiliva che in caso di invasione, da Vicenza si sarebbe bombardato il terreno verso l'invasore tirando anche \"negli spazi liberi fra gli elementi della difesa\", cosa che avrebbe coinvolto numerose perdite civili. La \"serie dottrinale 700\" (1963) avanz\u00f2 la linea di bombardamento verso il confine, aumentando il ruolo delle truppe terrestri, mentre la \"serie 800\" del 1971 vincolava l'uso di armi nucleari difensive ad un loro eventuale uso offensivo. Alla fine degli anni settanta venne emanata la \"serie 900\", che riduceva il peso dell'arsenale nucleare in favore di una strategia integrata di truppe terrestri e forze aeree.\nL'11 giugno 1989 sulla rivista \"Epoca\" comparve un'inchiesta giornalistica a firma Giulio di Vita, che stimava in una tonnellata il plutonio presente a Vicenza, e faceva notare il rischio di sabotaggi e di incidenti in un'area densamente popolata.\nIl 18 giugno 1989 il giornalista di \"Nuova Vicenza\" Alessandro Mognon pubblic\u00f2 un'inchiesta dal titolo \"Longare, polveriera nucleare\", esponendo numerosi fatti relativi al sito fino ad allora mantenuti segreti.\nLe armi presenti a Site Pluto.\nNel deposito di Longare si sono succedute nel tempo diverse tipologie di granate di artiglieria, testate missilistiche e altri ordigni nucleari.\nMine nucleari.\nSi trattava di mine terrestri di potenza estremamente variabile, da 0,1 a 15 kilotoni, e di peso contenuto ad una ventina di kg. Denominate \"ADM\" (\"Atomic Demolition Munition\") o SADM (\"Special Atomic Demolition Munition\"), potevano essere trasportate da uomini o da paracadutisti, e sarebbero state usate per bloccare il transito nei colli di bottiglia dei passi alpini. Uno studio dell'analista statunitense William M. Arkin del 1989 stimava in 24 ordigni la consistenza di queste armi nei depositi italiani. Le prime vennero consegnate intorno al 1963.\nProiettili di artiglieria.\nUna parte importante delle armi presenti nel deposito di Longare fu sempre rappresentata dalle granate atomiche per i reparti di artiglieria, prevalentemente italiani, dotati di doppia capacit\u00e0 convenzionale/nucleare. Le granate nucleari, come tutte le armi statunitensi di questo tipo che avrebbero potuto essere usate da reparti dell'Esercito Italiano, erano impiegabili sotto il cosiddetto regime della \"doppia chiave\". Cio\u00e8 il loro impiego doveva essere autorizzato congiuntamente sia dal Governo statunitense che da quello italiano. Le granate presenti a Longare furono quasi certamente dei calibri 155 e 203\u00a0mm per gli obici e i cannoni in dotazione ai gruppi di artiglieria della 3\u00aa Brigata missili dell'Esercito italiano.\nTestate per missili superficie-superficie.\nNel Site Pluto venivano custodite anche alcune delle testate nucleari e convenzionali che sarebbero state impiegate con i missili superficie-superficie in dotazione sia alle unit\u00e0 della SETAF (missili Corporal fino al 1963 e missili Sergeant dal 1963 al 1970 del 5th Battalion/30th Artillery poi Lance) che italiane (missili Honest John poi sostituiti dai missili Lance). I missili MGM-52 Lance, in sostituzione degli originari MGR-1 \"Honest John\", restarono in servizio sino al 1992, quando a seguito della riduzione delle armi nucleari tattiche in Europa e il ritiro di tutte le armi con capacit\u00e0 nucleare da parte dell'Esercito statunitense, venne sciolta la 3\u00aa Brigata missili \"Aquileia\" che ne era equipaggiata. I Lance erano dotati di testate di potenza estremamente variabile, le W70, da 1 a 100 kilotoni e avevano una gittata massima di 125\u00a0km.\nTestate per missili superficie-aria.\nOltre agli ordigni per l'artiglieria terrestre, nel Site Pluto vennero custodite fino al 1976 anche alcune testate nucleari destinate ad essere impiegate con i missili superficie-aria Nike Hercules in dotazione alla 1\u00aa Aerobrigata (successivamente 1\u00aa Brigata Aerea) IT (Intercettori Teleguidati) dell'Aeronautica Militare italiana, le cui basi erano distribuite in tutto il nord-est Italia. L'apparente contraddizione tra la conservazione delle testate in un deposito dell'Esercito USA e l'impiego invece delle stesse da parte dell'Aeronautica italiana \u00e8 spiegabile con i diversi ordinamenti delle rispettive Forze Armate. Negli Stati Uniti la difesa aerea anche a media ad alta quota era responsabilit\u00e0 dell'US Army, mentre in Italia \u00e8 sempre stata competenza dell'Aeronautica Militare. La maggior parte delle testate nucleari per i missili Nike Hercules italiani era tuttavia conservata nelle stesse basi di potenziale impiego, custodite da distaccamenti di militari statunitensi. Furono 12 il numero delle basi Nike Hercules in Italia nel momento di massima espansione.\nGli altri depositi \"speciali\" per le forze terrestri.\nLe munizioni nucleari destinate ad equipaggiare le unit\u00e0 con doppia capacit\u00e0 dell'Esercito Italiano erano custodite oltre che presso il Site Pluto, che era totalmente sotto il controllo statunitense e fungeva da riserva strategica di teatro oltre che da punto di transito e manutenzione delle testate, anche presso alcuni depositi dell'Esercito Italiano sorvegliati anche da reparti statunitensi. Questi depositi, tutti nel nord-est d'Italia, si trovavano in prossimit\u00e0 delle caserme che ospitavano i reparti dotati delle artiglierie o dei missili con capacit\u00e0 nucleare:\nLa chiusura e gli incidenti.\nCon la definizione della nuova dottrina USA \"Airland Battle\" l'importanza dell'impiego di armi nucleari tattiche venne meno tant'\u00e8 che dal 1983 non si segnalano pi\u00f9 attivit\u00e0 di trasporto/deposito. La fine della guerra fredda pose fine all'importanza strategica del sito, finch\u00e9 il 26 marzo 1992 venne celebrata la cerimonia di chiusura. Il sito venne effettivamente chiuso solo il 15 maggio successivo. Pochi mesi dopo fu chiusa anche la base di San Rocco.\nSolo poche settimane dopo, il 5 giugno 1992 su \"Nuova Vicenza\" Mognon pubblicava un articolo dal titolo \"Tracce di radioattivit\u00e0 a Site Pluto e i militari cementano una galleria \u2013 Inviato in segreto dagli Stati Uniti un reparto speciale a Longare\", in cui documentava la chiusura di alcune gallerie con del cemento, portato alla base in segreto da alcune betoniere, \nIl 12 luglio 1993 venne predisposta un'indagine ambientale sul tasso di radioattivit\u00e0 dell'area, che concluse che i parametri di radioattivit\u00e0 rientravano nei limiti previsti dai trattati internazionali.\nLo studio venne contestato, dato che prese in considerazione solo il terreno e l'aria ma non l'acqua, e che non misur\u00f2 la presenza di particelle alfa. Vennero contestate anche la scelta dei luoghi di prelievo e il fatto che i risultati furono \"appiattiti\" su tutta l'area, ignorando il fatto che le concentrazioni delle sostanze misurate aumentavano notevolmente nei pressi della base.\nDa quella data il Site Pluto non dovrebbe pi\u00f9 ospitare armamenti speciali, cio\u00e8 nucleari. Resta tuttavia attivo e presidiato, sia probabilmente per la conservazione di armamenti convenzionali che come struttura in stand-by per una possibile riattivazione in caso di crisi internazionale.\nNel 2000 si parl\u00f2 di un incidente nelle gallerie di Site Pluto quando i tetti di otto depositi collassarono. Il fatto \u00e8 stato al centro di una interpellanza parlamentare del senatore Fernando Rossi, il 2 maggio 2007.\nNel 2007 sono cominciati nuovi lavori nel perimetro delle basi di Longare e Tormeno che avrebbero il ruolo di consolidare le opere presenti nelle gallerie e di costruire nuovi depositi per armi leggere.\nConseguenze sugli abitanti.\nGi\u00e0 nelle inchieste degli anni ottanta si avanzava l'ipotesi di conseguenze per la salute dei cittadini della zona in seguito alla presenza di materiale nucleare.\nNel 2002 il \"Distretto Socio Sanitario Sud-Est\" ha realizzato uno studio epidemiologico dal titolo \"\u201cMortalit\u00e0 per tumore nei Distretti Socio Sanitari dell'U.L.S.S. N. 6 e nei Comuni del Distretto Socio Sanitario Sud-Est \u2013 Decennio 1990-1999\" (Dott.ssa Verena Jauch, agosto 2002). Stando allo studio, la mortalit\u00e0 per tumore nel periodo seguente il presunto incidente \u00e8 aumentata del 18,2%, soprattutto riguardo a leucemia e mieloma (+25%).\nUsi futuri.\nIl Ministero della Difesa americano ha previsto di costruire nella met\u00e0 del 2013, all'interno dei 22 ettari del Sito Pluto, un \"Mission training complex\", un Centro per l'addestramento unificato dell'US Army. La struttura si svilupper\u00e0 su un'area di 5 ettari e \"...sar\u00e0 un vero e proprio centro all'avanguardia, dotato di tecnologie di ultima generazione. Potr\u00e0 ospitare quasi 300 militari al giorno, nel caso delle esercitazioni pi\u00f9 gravose. Le unit\u00e0 di stanza a Vicenza, grazie alla nuova struttura, potranno condurre addestramenti mirati, pianificando missioni e simulando ambienti virtuali. L'obiettivo \u00e8 quello di mantenere \u00abun alto livello di prontezza operativa\u00bb\"."}
{"id": "1224528", "revid": "78273", "url": "https://it.wikipedia.org/wiki?curid=1224528", "title": "Chiesa di San Pietro di Castello (Venezia)", "text": ""}
{"id": "1224529", "revid": "78273", "url": "https://it.wikipedia.org/wiki?curid=1224529", "title": "Chiesa di San Pietro (Venezia)", "text": ""}
{"id": "1224530", "revid": "666668", "url": "https://it.wikipedia.org/wiki?curid=1224530", "title": "Nazionale di calcio a 5 dell'Ucraina", "text": "La nazionale di calcio a 5 dell'Ucraina \u00e8, in senso generale, una qualsiasi delle selezioni nazionali di Calcio a 5 della Federazione calcistica dell'Ucraina che rappresentano l'Ucraina nelle varie competizioni ufficiali o amichevoli riservate a squadre nazionali.\nStoria.\nL'Ucraina possiede una delle migliori scuole dell'Europa orientale ed \u00e8 sempre riuscita a qualificarsi al campionato europeo a eccezione dell'edizione del 1999. Nella competizione continentale ha dimostrato in pi\u00f9 occasioni il suo valore, senza tuttavia riuscire a vincere il titolo. Nel 2001 e nel 2003 l'Ucraina ha raggiunto la finale, venendo battuta, in entrambi i casi di misura, rispettivamente dalla e dall'. Inoltre, la selezione ucraina ha conquistato il quarto posto nelle edizioni del 2005, eliminata in semifinale dalla Spagna, e del 2022, superata dalla Russia. Per quanto riguarda la Coppa del Mondo, l'Ucraina ha mancato la qualificazione solamente in due occasioni (2000 e 2021). Il miglior traguardo raggiunto \u00e8 stato il quarto posto nel 1996, quando l'Ucraina si \u00e8 dovuta arrendere alla Spagna in semifinale e dunque ha perso anche la finalina contro la . Altri risultati di prestigio sono i quarti di finale raggiunti nel 2012 e gli ottavi nel 2016.\nRosa attuale.\n\"Aggiornata al Campionato europeo 2022.\""}
{"id": "1224536", "revid": "339392", "url": "https://it.wikipedia.org/wiki?curid=1224536", "title": "Denunzia", "text": ""}
{"id": "1224537", "revid": "9770461", "url": "https://it.wikipedia.org/wiki?curid=1224537", "title": "Hobsbawm", "text": ""}
{"id": "1224540", "revid": "125430556", "url": "https://it.wikipedia.org/wiki?curid=1224540", "title": "Pranzo (Vel\u00e1zquez)", "text": "Il pranzo \u00e8 un dipinto a olio su tela (108x102 cm) realizzato nel 1617 circa dal pittore Diego Vel\u00e1zquez. \u00c8 conservato nel Museo dell'Ermitage di San Pietroburgo. Il quadro dell\u2019artista spagnolo sar\u00e0 esposto alla Pinacoteca Tosio Martinengo di Brescia dal 26 novembre 2021 fino al 27 febbraio 2022, a seguito di uno scambio con l\u2019Ermitage di San Pietroburgo, dove ora sono esposti temporaneamente \u201cla lavandaia\u201d e \u201cla filatrice\u201d di Giacomo Ceruti."}
{"id": "1224543", "revid": "599013", "url": "https://it.wikipedia.org/wiki?curid=1224543", "title": "Vecchia che frigge le uova", "text": "Vecchia che frigge le uova, noto anche come La friggitrice \u00e8 un dipinto a olio su tela (100,5x119,59\u00a0cm) realizzato nel 1618 dal pittore Diego Vel\u00e1zquez. \u00c8 conservato nel National Gallery of Scotland di Edimburgo.\nQuesto quadro rappresenta una scena di vita quotidiana."}
{"id": "1224544", "revid": "108978063", "url": "https://it.wikipedia.org/wiki?curid=1224544", "title": "Wellington Museum", "text": "Il Wellington Museum \u00e8 un museo d'arte e di manufatti che si trova in Apsley House (Hyde Park Corner) a Londra. Il museo espone opere di vari artisti tra cui Antonio Canova, Jan Steen, Diego Vel\u00e1zquez e Rubens.\nLa sede.\nLa collezione \u00e8 ospitata nella casa londinese del grande eroe britannico Sir Arthur Wellesley, Duca di Wellington, costruita tra il 1771 ed il 1778 dall'architetto Robert Adam per il barone Apsley. Cinquant'anni dopo fu ampliata e modificata dagli architetti Benjamin e Philip Wyatt, per adattarla a residenza del rango del duca di Wellington, vincitore di Napoleone a Waterloo (1815), a cui l'edificio fu donato dalla nazione. All'edificio \u00e8 stato dato il soprannome popolare di Number One, London (No. 1 London), dato che era il primo ad essere incrociato da chi proveniva dalla campagna verso Londra dopo il casello a Knightsbridge.\nLa storia.\nIl museo divenne tale nel 1852, anno della morte di Wellington; dal 1947 l'intera collezione \u00e8 di propriet\u00e0 del Regno Unito.\nOltre alla collezione di opere pittoriche e scultoree di appartenenza del duca, il museo espone una serie di manufatti appartenuti a Wellington, tra i quali figurano la sua maschera mortuaria, le argenterie, le ceramiche e le numerose medaglie ed onorificenze guadagnate in vita."}
{"id": "1224546", "revid": "701660", "url": "https://it.wikipedia.org/wiki?curid=1224546", "title": "Adorazione dei Magi (Vel\u00e1zquez)", "text": "L'Adorazione dei Magi \u00e8 un dipinto dal pittore spagnolo Diego Vel\u00e1zquez realizzato nel 1619 e conservato nel Museo del Prado di Madrid in Spagna.\n\u00c8 stato ipotizzato che questo quadro sia un ritratto di famiglia: Ges\u00f9 rappresenterebbe la figlia, la Vergine sua moglie, Melchiorre sarebbe Pacheco, Gasparre Vel\u00e1zquez medesimo e Baldassare un servitore."}
{"id": "1224550", "revid": "123932143", "url": "https://it.wikipedia.org/wiki?curid=1224550", "title": "Bel e il Drago", "text": "Bel e il Drago \u00e8 un duplice racconto in greco composto verso la met\u00e0 del II secolo a.C. da un autore ebreo anonimo, forse su un prototesto ebraico perduto.\nEsso non compare nel testo masoretico ebraico del Libro di Daniele, ma solo nella versione greca della Settanta, conservata poi nella Vulgata e nella tradizione ortodossa e cattolica. Nelle attuali bibbie cattoliche costituisce il capitolo 14 del libro di Daniele ().\nIl racconto \u00e8 considerato canonico dalla Chiesa cattolica e Ortodossa, mentre per le chiese protestanti rappresenta un'aggiunta apocrifa.\nIl Capitolo 14.\nQuesto capitolo contiene 2 racconti autonomi:\nDaniele e l'idolo di Bel.\nDurante il regno di Ciro, il re era devoto a una divinit\u00e0 babilonese, Bel, al quale ogni giorno veniva offerto moltissimo cibo. Ad un certo punto, il re chiede a Daniele perch\u00e9 non adori anche lui Bel, ed egli risponde di non voler adorare idoli fatti da mano d'uomo ma soltanto il Dio vivente. Allora, il re sfida i sacerdoti: se Bel manger\u00e0 realmente tutte le offerte, Daniele sar\u00e0 mandato alla morte perch\u00e9 ha mentito; in caso contrario, moriranno i fedeli di Bel. Il tempio venne chiuso affinch\u00e9 nessuno potesse boicottare la sfida.\nI sacerdoti erano abituati ad entrare di nascosto nel tempio tramite un passaggio segreto e a consumare tutte le offerte (erano 70 sacerdoti con mogli e figli). Ma Daniele aveva sparso cenere sul pavimento, di nascosto. Al momento della verifica della sfida da parte del re, Daniele gli sugger\u00ec di controllare il pavimento. Scoperto l'inganno, il re si adir\u00f2, uccise gli imbroglioni e diede l'idolo a Daniele affinch\u00e9 lo distruggesse.\nDaniele e il drago.\nAnche un drago viene adorato dai babilonesi al pari di un dio. Provocato da ci\u00f2, Daniele ottiene dal re il permesso di ucciderlo \"senza lancia e senza spada\". Cos\u00ec, il saggio fabbric\u00f2 focacce di pece, grasso e peli da dare al drago affinch\u00e9 soffocasse.\nAllora i Babilonesi insorsero, in quanto la loro divinit\u00e0 era stata uccisa, ed accusarono il re di essersi convertito all'ebraismo, per aver concesso tale profanazione. Cos\u00ec, il re fu costretto a consegnare Daniele affinch\u00e9 fosse giustiziato.\nDaniele viene gettato nella fossa dei leoni, ma sopravvive per sei giorni, nonostante i leoni restassero digiuni. Intanto, un angelo manda Abacuc a portare al saggio Daniele il cibo, il quale ringrazia Dio che si \u00e8 ricordato di lui.\nIl racconto si conclude con un'acclamazione di lode al Signore da parte del re: \"Grande tu sei, Signore, Dio di Daniele, e non c'\u00e8 altro dio all'infuori di te\"."}
{"id": "1224551", "revid": "117681453", "url": "https://it.wikipedia.org/wiki?curid=1224551", "title": "Cristo in casa di Marta e Maria (Vel\u00e1zquez)", "text": "Cristo in casa di Marta e Maria \u00e8 un dipinto a olio su tela (60x103,5\u00a0cm) realizzato nel 1620 circa dal pittore Diego Vel\u00e1zquez. \u00c8 conservato nella National Gallery di Londra.\nDescrizione.\nQuesto dipinto fa parte del periodo sivigliano (\u00e8 datato 1620) e, come la maggior parte della produzione di questo periodo, \u00e8 un bodeg\u00f3n, questa volta per\u00f2 con soggetti biblici (cfr. Luca 10).\nIn primo piano, una giovane (Marta) \u00e8 intenta a pestare aglio nel mortaio (gli ingredienti sul tavolo, rappresentati con l'estrema accuratezza tipica di Vel\u00e1zquez, fanno pensare che stia preparando la salsa aioli, una specie di maionese che si accompagna al pesce); alle sue spalle, una donna anziana indica una scena visibile dalla parte opposta del dipinto, vista attraverso una finestra oppure attraverso uno specchio. In questa scena, Ges\u00f9, seduto in una poltrona e abbigliato con una veste blu, \u00e8 in atteggiamento didattico verso un'altra ragazza (Maria); con loro \u00e8 presente la stessa donna anziana, che sembra voler interrompere il Maestro.\nDa sempre c'\u00e8 un dibattito sull'interpretazione di questo quadro: se la donna in cucina fosse Marta, tutto il dipinto verrebbe a trovarsi ambientato al tempo di Ges\u00f9, ma se invece \u2013 come sostengono altri \u2013 ella fosse semplicemente una domestica spagnola, la scena rappresentata a destra potrebbe essere semplicemente un dipinto appeso. Si nota gi\u00e0 qui il gioco di rimandi, di \u201cdipinto nel dipinto\u201d, che verr\u00e0 ad essere pi\u00f9 evidente ne \"Las Meninas\".\nDi questo quadro esiste anche un'altra versione."}
{"id": "1224553", "revid": "921202", "url": "https://it.wikipedia.org/wiki?curid=1224553", "title": "Videodrome", "text": "Videodrome \u00e8 un film del 1983, scritto e diretto da David Cronenberg.\nCome altre opere dell'autore, affronta il tema della mutazione della carne e della fusione fra tecnologia e uomo. Film innovatore del movimento indipendente della Hollywood degli anni ottanta, la storia di David Cronenberg sulle trasformazioni causate dall'esposizione alla violenza televisiva sceglie come soggetto proprio quei problemi che il regista aveva dovuto affrontare con censori e distributori, a causa delle sue opere precedenti.\nTrama.\nMax Renn \u00e8 il proprietario di una TV via cavo chiamata Civic TV, che trasmette spesso contenuti violenti e pornografici. Un giorno il suo amico Harlan gli annuncia di avere scoperto un segnale video pirata che trasmette solo immagini di torture e violenze per poi sparire dopo pochi secondi: Max gli chiede se pu\u00f2 registrargliene una copia. Pochi giorni dopo, Max \u00e8 ospite di un talk show televisivo incentrato sui media, in cui gli altri ospiti sono la conduttrice radiofonica Nicki Brand e il professor Brian O'Blivion (gioco di parole; \"oblivion\" \u00e8 la parola inglese per il termine oblio), singolare personaggio che rifiuta di apparire di persona e affida i suoi discorsi profetici sulla televisione a delle registrazioni video. Max fa colpo su Nicki e i due diventano amanti: l'uomo rimane sconcertato nello scoprire le tendenze masochiste di lei, emerse quando lei decide di vedere una delle cassette del programma pirata (intitolato appunto \"Videodrome\") e ne viene affascinata.\nFacendo delle ricerche su \"Videodrome\", Max crede che O'Blivion sia in qualche modo coinvolto con la messa in onda del programma, e si reca alla \"Chiesa Catodica\" gestita dalla figlia di O'Blivion, Bianca. Qui Max fa alcune scoperte decisive: scopre che O'Blivion \u00e8 morto da quasi un anno e sopravvive solo sotto forma di migliaia di registrazioni dei suoi discorsi conservate dalla figlia, ma soprattutto viene informato da Bianca che il segnale su cui \u00e8 trasmesso Videodrome causa lo sviluppo di un tumore al cervello che produce allucinazioni e alterazioni nella percezione della realt\u00e0, che possono diventare letali per chiunque vede il programma Videodrome. Durante il colloquio tra Max Renn e Bianca O\u2019Blivion, Max gli conferma che poco dopo aver visto Videodrome, aveva avuto anche lui delle allucinazioni (che spesso riguardavano la comparsa di Nicki), ed aveva avuto subito il sospetto che fossero le immagini di Videodrome a causargliele, ma a differenza di Bianca, Max non ha paura e vuole continuare a vederle, poich\u00e9 \u00e8 sempre pi\u00f9 incuriosito da Videodrome. Con il passare del tempo le allucinazioni di Max diventano sempre pi\u00f9 lunghe e realistiche: in una di esse gli si apre una fessura sullo stomaco la quale gli inghiotte la pistola che teneva in mano.\nMax viene poi contattato da Barry Convex, responsabile della Spectacular Optical, una ditta che produce occhiali e altri strumenti ottici. Convex gli chiede di indossare uno speciale casco che registra le allucinazioni, in modo da poterle poi studiare. In realt\u00e0 tutto questo fa parte del piano di Convex: \u00e8 stato lui a creare Videodrome e a fare in modo che Harlan, in realt\u00e0 suo complice, diventasse amico di Renn per poi passargli le cassette con il programma, che non era una trasmissione pirata ma era stata prodotta direttamente da loro. Il Videodrome, lungi dall'essere una sorta di utopia transumanistica \u00e8 infatti il prodotto di una cospirazione autoritaria filo-governativa che cerca di eliminare dalla societ\u00e0 gli \"indesiderabili\" attratti dal sesso e dalla violenza provocando loro tumori al cervello (nella convinzione che i 'bravi cittadini' non saranno mai attratti dalla pornografia \"snuff\" del canale). I cospiratori inizialmente coinvolsero Brian O'Blivion mentendo sulle loro finalit\u00e0 e facendogli credere che i loro scopi coincidessero ma lui scopr\u00ec i loro fini e prima di venire ucciso dal tumore registr\u00f2 le migliaia di videocassette che affid\u00f2 alla figlia. Max Renn \u00e8 cos\u00ec diventato una cavia nelle mani dei creatori del Videodrome e un'importante pedina del loro piano: prendere possesso della Civic TV per inserire il segnale di Videodrome nei loro programmi e ampliare sempre pi\u00f9 l'area di \"ripulitura morale\".\nConvex e Harlan \"lavano il cervello\" a Max inserendogli una videocassetta nello squarcio che ha sullo stomaco: la cassetta contiene l'ordine di eliminare gli altri proprietari di Civic TV, ordine che Max esegue con la sua pistola, che nel frattempo gli si \u00e8 fusa direttamente con la mano. Dopo aver fatto ci\u00f2, egli si reca alla Chiesa Catodica per uccidere Bianca O'Blivion, la quale per\u00f2 aveva previsto un'evenienza simile: Bianca lo riprogramma nuovamente, ordinandogli di eliminare i responsabili della creazione di Videodrome. Max quindi si reca alla Spectacular Optical e fa esplodere Harlan, poi scova Convex e gli spara con la mano-pistola, i cui proiettili gli causano la formazione di enormi tumori in tutto il corpo distruggendolo.\nNel finale piuttosto surreale del film, Max guarda un televisore che trasmette un video con Nicki che gli intima di \"liberarsi della vecchia carne\" per sconfiggere definitivamente Videodrome, poi una scena con lo stesso Max nell'atto di spararsi in testa. Nell'attimo in cui il Max della TV si spara, il televisore esplode spargendo intestini qua e l\u00e0. L'ultima scena mostra Max che si spara in testa, replicando esattamente quanto si vedeva in TV pochi attimi prima."}
{"id": "1224554", "revid": "1632387", "url": "https://it.wikipedia.org/wiki?curid=1224554", "title": "Shane MacGowan and the Popes", "text": "I Shane MacGowan and the Popes (poi semplicemente The Popes) sono una band irlandese nata intorno alla figura di Shane MacGowan, ex leader dei Pogues. Suonano rock e folk tradizionale irlandese, miscelati con attitudine punk.\nBiografia.\nNel novembre del 1991 Shane MacGowan esce dai Pogues, storico gruppo da lui stesso fondato nel 1982. Dopo un paio di anni in cui si dedica a vari progetti e collaborazioni fonda i Popes. Si possono individuare due fasi nella storia del gruppo: la prima \u00e8 quella in cui \u00e8 molto forte la presenza di MacGowan, voce e leader della band, che con la denominazione Shane MacGowan and the Popes pubblica due album pi\u00f9 un live e una raccolta. La seconda \u00e8 quella che vede la progressiva uscita di MacGowan dal gruppo, che con la denominazione The Popes pubblica un album e un live.\nShane MacGowan and the Popes.\nCon questa denominazione il gruppo viene fondato nel 1993 e pubblica il suo primo album, \"The Snake\", che esce il 17 ottobre 1994. Una seconda versione dell'album, con l'aggiunta di alcune canzoni (fra cui \"Haunted\", un duetto in collaborazione con la cantante irlandese Sinead O'Connor), vede la luce nel giugno 1995. L'album fonde perfettamente rock, l'attitudine punk che aveva caratterizzato gli album dei Pogues, e la musica tradizionale irlandese. Alcune canzoni sono proprio rivisitazioni di canzoni di protesta irlandesi del IX secolo, (\"The Rising of the Moon\", \"Roddy Mc Corley\"), altre invece pescano nel patrimonio della musica tradizionale soprattutto dal punto di vista musicale (\"The Song With No Name\"). Alcune canzoni sono ereditate dai Pogues: o scartate dalla scaletta di Hell's Ditch, l'ultimo album dei Pogues prima dell'uscita di MacGowan (\"Aisling\"), o realizzate dal vivo nell'ultimo tour che li ha visti insieme prima della separazione (\"Donegal Express\"). La copertina del primo singolo tratto dall'album (\"The Church of the Holy Spook\"), in edizione limitata, che vede MacGowan crocefisso, cre\u00f2 qualche problema alla band al momento dell'uscita. Il secondo singolo (\"That Woman's Got Me Drinking\") vede la partecipazione alla chitarra della celebre star del cinema Johnny Depp, amico di MacGowan. Al disco collaborano due membri dei Pogues, Spider Stacy (flauto) e Jem Finer (banjo).\nIl secondo album di studio con la denominazione Shane MacGowan and the Popes s'intitola The Crock of Gold, ed esce sul mercato il 27 ottobre 1997. Il titolo e l'ispirazione di questo album, sono tratti da un racconto, tradotto in italiano con il titolo \"La Pentola dell'Oro\", dello scrittore irlandese James Stephens. \nNon \u00e8 l'unico riferimento letterario dell'album, il titolo di una delle canzoni (\"More Pricks Than Kicks\") \u00e8 tratto da una raccolta di racconti di Samuel Beckett. L'album procede sulla stessa linea del lavoro precedente: Shane MacGowan canta e scrive tutti i testi, spesso riarrangiando in chiave rock e punk musiche appartenenti alla tradizione folk irlandese. Nelle intenzioni di MacGowan l'album vuole essere una sorta di manifesto della musica irlandese, presentata qui in tutte le sue declinazioni. Molte delle canzoni contengono riferimenti a personaggi protagonisti della resistenza nei confronti dell'Inghilterra, dal XVII secolo (\"Come to the Bower\") all'Irish Republican Army (\"Paddy Public Enemy #1\"). \nNel gennaio 2002 esce la raccolta The Rare Oul' Stuff. Non si tratta di materiale raro, come il titolo dell'album lascerebbe intendere: gran parte delle tracce provengono da \"The Snake\" e \"The Crock of Gold\", con l'aggiunta di qualche b-side.\nNel febbraio 2002 vede la luce (con la denominazione Shane MacGowan's Popes) il live Across the Broad Atlantic. L'album viene registrato nel corso di due concerti, uno tenuto alla Webster Hall di New York il giorno di San Patrizio del 2001, e uno all'Olympia Theatre, a Dublino. Rappresenta un'uscita importante perch\u00e9 \u00e8 uno dei pochi album live ufficiali in cui \u00e8 possibile ascoltare MacGowan cantare dal vivo (se si esclude il semi ufficiale \"Streams of Whiskey\", con i Pogues resta solo il live alla Brixton Academy allegato alla raccolta \"The Ultimate Collection\" e il disco live registrato tra l'11 e il 12 novembre 2012 a Parigi per festeggiare i 30 anni della band.). La line-up di \"Across the Broad Atlantic\", con l'esclusione di Mick O'Connell che qui suona la fisarmonica, \u00e8 la stessa che nel 2000 ha realizzato il primo disco da studio della band senza MacGowan.\nThe Popes.\nIn questa seconda fase Shane MacGowan lascia spazio alla band, pur continuando a collaborare con essa. Il primo disco con la denominazione The Popes esce nel marzo del 2000 e si intitola Holloway Boulevard. Holloway Road \u00e8 il nome della strada che attraversa il quartiere degli immigrati irlandesi a Londra. Paul McGuinness \u00e8 ora la voce della band, subentra a MacGowan che si limita a cantare in una sola canzone (\"Chino's Place\"), di cui \u00e8 anche autore del testo e produttore. L'ex leader dei Pogues collabora inoltre alla stesura di altri due testi (\"Pump Action Paddy\", \"Jukebox\"). L'album si mantiene su atmosfere molto simili a quelle dei due che l'hanno preceduto, sia dal punto di vista delle sonorit\u00e0, un energico misto di rock e musica irlandese, che da quello dei contenuti. \"Holloway Boulevard\" verr\u00e0 incluso anche nella seconda uscita discografica del gruppo: Release The Beast esce nell'agosto del 2004 e comprende, oltre all'album d'esordio dei Popes senza MacGowan, anche un live registrato durante un concerto a Londra. \nNel 2009 esce Outlaw Heaven, il primo album di inediti dopo nove anni. Per festeggiare l'avvenimento i Popes hanno annunciato che nel 2010 intraprenderanno un tour europeo che porter\u00e0 a tre date italiane. Nel 2012 esce New Church con quattordici tracce inedite. Il 21 novembre 2013 il chitarrista Paul \"Mad Dog\" MacGuinness viene investito da un Taxi procurandosi gravi fratture alle gambe e un trauma cranico. A seguito del trauma riporta danni al cervello che lo costringono ad una lunga fisioterapia. Il 6 luglio 2014 gli Shane MacGowan &amp; Friends si esibiscono a Londra per un concerto di beneficenza in favore di McGuinness che continua a migliorare grazie alle cure. A partire dal 2016 McGuiness ricomincia a suonare in alcuni piccoli locali come solista.\nFormazione.\nLa formazione di \"The Snake\" (1994), primo disco dei Popes con MacGowan alla voce \u00e8 composta da:\nLa formazione di \"Holloway Boulevard\" (2000), primo disco dei Popes senza MacGowan \u00e8 composta da:\nNote:\nCome da tradizione in molti gruppi tradizionali irlandesi molti musicisti si alternano, entrando e uscendo dalla band. Hanno fatto parte dei Popes anche:\nBob Dowling sostituisce Berni France al basso nel 1996\nTom \"The Beast\" McManamon muore nel dicembre 2006, e viene sepolto con il suo banjo fra le mani. Viene sostituito nella band da Brian Kelly.\nDiscografia.\nSingoli.\nThe Popes"}
{"id": "1224556", "revid": "344503", "url": "https://it.wikipedia.org/wiki?curid=1224556", "title": "Weta Digital", "text": "La Weta Digital \u00e8 una compagnia di effetti speciali digitali con sede a Wellington, Nuova Zelanda, succursale della Unity Technologies. \u00c8 stata fondata da Peter Jackson, Richard Taylor, e Jamie Selkirk nel 1993 per produrre gli effetti speciali digitali per il film \"Creature del cielo\". Nel 2007, Joe Letteri, Supervisore Senior agli effetti speciali, \u00e8 stato nominato Presidente della societ\u00e0. Weta Digital ha vinto numerosi premi Oscar e Bafta..\nWeta Digital \u00e8 parte di una serie di societ\u00e0 con sede a Wellington, di propriet\u00e0 di Peter Jackson, queste comprendono Weta Workshop, Weta Productions, Weta Collectibles e Park Road Post Production.\nWeta Digital prende il nome dai weta che sono fra gli insetti pi\u00f9 grandi al mondo, diffusi in Nuova Zelanda.\nRisultati.\nAl 2011, la Weta Digital ha vinto cinque oscar per i migliori effetti speciali: \"Il Signore degli Anelli - La Compagnia dell'Anello\" (2001), \"Il Signore degli Anelli - Le due torri\" (2002), \"Il Signore degli Anelli - Il ritorno del re\" (2003), \"King Kong\" (2005), e \"Avatar\" (2009).\nWeta Digital ha sviluppato diversi pacchetti di software proprietario per consentire la realizzazione di innovativi effetti speciali, la scala delle battaglie necessarie per la trilogia cinematografica de \"Il Signore degli Anelli\", ha portato alla creazione di Massive, un programma che permette l'animazione di un incredibile numero di agenti: personaggi indipendenti che agiscono in base a regole pre-impostate.\nNel film King Kong, per generare la New York degli anni 30 \u00e8 stato necessario creare un software apposito: CityBot, un'applicazione con cui \u00e8 stato possibile \"ricostruire\" l'intera citt\u00e0 di New York per soddisfare l'esigenza del regista di far \"viaggiare la telecamera\" in qualsiasi parte della citt\u00e0.\nLa pelliccia di Kong ha anche richiesto lo sviluppo di un nuovo software di simulazione e modellazione. Sono stati creati un insieme di strumenti che combinando tecniche procedurali e interattive, hanno permesso di aggiungere il movimento, l'interazione con altri oggetti e con il vento di oltre 5 milioni di peli. Sono stati scritti dei nuovi shader che tengono conto della dispersione della luce all'interno di ogni pelo. Grandi pezzi della sua pelliccia sono stati strappati e riempiti con cicatrici, sangue e il fango di Skull Island. Ogni fotogramma della pelliccia \u00e8 composto da 2 gigabyte di dati.\nPer il film di James Cameron \"Avatar\", Weta ha modificato il software MASSIVE, per dare vita alla flora e alla fauna di Pandora, di cui la compagnia ha prodotto la maggior parte degli effetti speciali, con Joe Letteri, quattro volte premio Oscar per i migliori effetti speciali. Recentemente la compagnia ha migliorato la tecnica del motion capture per essere in grado di effettuare le riprese anche all'esterno dello studio, tecnica ampiamente utilizzata nei film \"L'alba del pianeta delle scimmie\" e \"Apes Revolution - Il pianeta delle scimmie\" oltre che pi\u00f9 recentemente in \"Alita - Angelo della battaglia\"."}
{"id": "1224562", "revid": "1632387", "url": "https://it.wikipedia.org/wiki?curid=1224562", "title": "Nulla", "text": "Nulla \u00e8 un termine comunemente usato per indicare la mancanza o l'assenza completa di qualcosa. Colloquialmente la parola si usa spesso per indicare la mancanza di qualcosa di rilevante o di significativo, o per descrivere una cosa, un evento o un oggetto particolarmente insignificante. Nel parlare comune si usa come equivalente nel significato il termine niente che nell'incerta etimologia dimostra un senso diverso che cerca una maggiore precisione di linguaggio. Niente infatti viene fatto derivare dal latino \"ne inde\" o \"nec entem\" o \"nec gentem\".\nLinguaggio e logica.\nA livello grammaticale la parola \"nulla\" \u00e8 un sostantivo, cosa che indica che si riferisce a qualcosa: ci\u00f2 pu\u00f2 condurre a confusione e proprio quest'ambiguit\u00e0 pone le basi per una serie di innumerevoli barzellette. I suoi usi fondamentali possono spesso essere riformulati per evitare questa doppiezza: \"Non c'\u00e8 nulla nel seminterrato\" pu\u00f2 essere riscritto come \"Non c'\u00e8 nessuna cosa nel seminterrato\". \"Non manca nulla\" pu\u00f2 essere riproposto come \"ogni cosa \u00e8 presente\". Al contrario molte conclusioni partono dal trattare \"nulla\" come un sostantivo.\nLa logica moderna ha reso possibile distinguere questi punti coerentemente come essi venivano intesi e molti filosofi sostengono che la parola \"nulla\" non funga da sostantivo: non esiste nessun oggetto a cui si riferisca. Nonostante questo ci sono anche altri punti di vista diversi: quello, ad esempio, per cui la nostra comprensione del mondo si basa essenzialmente sul notare le assenze e le mancanze (allo stesso modo con cui si notano le presenze), e che \"nulla\" e i termini correlati servono ad indicare queste.\nFilosofia.\nIl concetto di 'nulla' \u00e8 stato oggetto di studio di filosofi e di teologi per tutto il corso della storia. Esso ha principalmente due accezioni: una ontologica e una logica. La prima assume il significato di non-essere ed \u00e8 stata posta da Parmenide; la seconda da Platone, che nel \"Sofista\" (241 b - 242 d) poneva il \"nulla\" come \"non-essere dell'essere di qualcuno\", quindi come \"alterit\u00e0\" del ci\u00f2 che \u00e8. Concludendo l'assunto con: \"Le cose sono e insieme non sono nella loro partecipazione all'\"essere\". L'atteggiamento di Platone nei confronti di Parmenide \u00e8 diventato poi il mito di un suo \"parricidio\", per quanto Platone stesso faccia dire allo Straniero-Socrate esattamente il contrario: \"Ti prego di non pensare che io sia diventato una specie di parricida.\" (241 d)\nMolti hanno sostenuto che un'attenta considerazione dell'idea di \"nulla\" pu\u00f2 condurre facilmente all'errore logico noto come reificazione (ovvero al considerare reale ci\u00f2 che \u00e8 astratto). Tuttavia molti esistenzialisti e scrittori e filosofi postmoderni ribattono che Nulla \u00e8 in realt\u00e0 l'assenza o la mancanza di qualcosa, piuttosto che di tutto.\nNella filosofia occidentale il concetto di \"nulla\" \u00e8 stato utilizzato non solo in contrapposizione a quello di \"essere\" ma anche in senso teologico in due accezioni opposte: come il \"non-divino\" (per es. in Cartesio e Kant) e come \"essenza profonda del divino\" (per es. in Scoto Eriugena, in Eckhart e in Jakob B\u00f6hme).\nCome \"non-divino\" e quindi \"non-spirituale\", il \"nulla\" \u00e8 stato spesso identificato con la \"materia\", e questo in Plotino e Sant'Agostino.\nIn Hegel, partendo dall'assunto che \"dal nulla non pu\u00f2 venire niente\", il \"nulla\" diventa pura negazione logica ma con valenza ontologica, poich\u00e9 il positivo e il negativo hanno come comune base astratta proprio il nulla (\"Scienza della Logica\", I, I, 1).\nIn Schopenhauer poich\u00e9 la realt\u00e0, l'Essere, \u00e8 dato dall'oggettivazione della Volont\u00e0, il nulla \u00e8 il risultato della negazione della Volont\u00e0 stessa. Di esso niente si pu\u00f2 dire (in quanto i nostri sistemi percettivi e concettuali nascono dalla Volont\u00e0 e servono i suoi scopi) e nonostante ci\u00f2 sarebbe umanamente attingibile (come avviene nelle esperienze estatiche dei mistici).\nLa comprensione di 'nulla' varia enormemente a seconda delle culture, specialmente tra le culture e le tradizioni filosofiche occidentali e orientali. Ad esempio, Shunyata (vacuit\u00e0) a differenza del \"non-essere\" viene considerato uno stato della mente in alcune forme di Buddhismo (vedi Nirv\u0101na, mu e Bodhi). Raggiungere il 'nulla' come stato mentale in questa tradizione permette al soggetto di essere totalmente concentrato su un pensiero o su un'attivit\u00e0 ad un livello cos\u00ec intenso che non sarebbe stato in grado di raggiungere se fosse stato coscientemente \"attivo\" nel pensare. L'esempio classico di ci\u00f2 \u00e8 un arciere che tende un arco cercando di annullare la sua mente in modo tale da focalizzarsi meglio sul tiro.\nScienza.\nNella matematica, \"nulla\" non ha un significato tecnico. Pu\u00f2 essere detto che un insieme contiene \"nulla\" se e solo se esso \u00e8 un insieme vuoto, in questo caso la sua cardinalit\u00e0 (o dimensione) \u00e8 zero. In altre parole, il termine \"nulla\" \u00e8 un termine informale per indicare un insieme vuoto.\nIn statistica l'ipotesi nulla (utilizzata nei test parametrici) \u00e8 un'affermazione inerente alla distribuzione di probabilit\u00e0 di una o pi\u00f9 variabili casuali. La verifica del livello di significativit\u00e0 dell'ipotesi nulla \u00e8 ampiamente utilizzata in vari ambiti ed in particolar modo in psicologia.\nNella fisica la parola \"nulla\" non viene impiegata in alcun senso tecnico. Una regione dello spazio viene chiamata un vuoto se non contiene alcuna materia (ma pu\u00f2 contenere campi fisici). In effetti \u00e8 praticamente impossibile costruire una regione di spazio che contenga nessuna materia o campo, dal momento che la gravit\u00e0 non pu\u00f2 essere bloccata e tutti gli oggetti non allo zero assoluto si irradiano elettromagneticamente. Tuttavia, anche supponendo che una tale regione esistesse, essa non sarebbe pi\u00f9 \"nulla\", poich\u00e9 ha delle propriet\u00e0 e un'esistenza misurabile come parte del vuoto quanto-meccanico.\nNella programmazione \"Nothing\" (VB.NET) , \"null\" (Java, C# e altri) o \"nil\" (Pascal, Swift e altri) possono essere \"keyword\" usate per rappresentare una variabile non assegnata o un puntatore che non punta a nessun indirizzo di memoria particolare o un riferimento che non si riferisce a nessun oggetto esistente. Allo stesso modo \"Null\" viene usato in SQL come rappresentazione simbolica dell'assenza di informazioni. Questo utilizzo metadatato di \"null\" \u00e8 differente dal carattere (non stampabile) \"null\" usato in ASCII e unicode, che ha un valore numerico di zero \u2014 nonostante sia differente dal carattere ASCII che indica lo zero (\"0\"). Il carattere ASCII vuoto (\" \") non \u00e8 la stessa cosa di una stringa vuota (\"\"), che a sua volta \u00e8 talvolta confusa con il puntatore null in linguaggi come C. La maggior parte delle forme di assembly hanno un'istruzione di non-operazione (NOP) (spesso con un valore numerico di zero) \u2014 ovvero un comando per fare nulla, che pu\u00f2 risultare utile per cancellare aree di problemi di codice."}
{"id": "1224563", "revid": "84084777", "url": "https://it.wikipedia.org/wiki?curid=1224563", "title": "Niente", "text": ""}
{"id": "1224568", "revid": "21079", "url": "https://it.wikipedia.org/wiki?curid=1224568", "title": "Trasformazioni galileiane", "text": ""}
{"id": "1224573", "revid": "256896", "url": "https://it.wikipedia.org/wiki?curid=1224573", "title": "Museo archeologico di Enna", "text": ""}
{"id": "1224576", "revid": "767487", "url": "https://it.wikipedia.org/wiki?curid=1224576", "title": "Emanuele Inglese", "text": "Biografia.\nHa iniziato la carriera da dj a Roma. \u00c8 stato dj resident del \"Muccassassina\" (1997) fino al 2002. Successivamente \u00e8 stato uno dei protagonisti di \"Scandalo\" al PalaCisalfa di Roma. La sua selezione \u00e8 strettamente House e legata alle sonorit\u00e0 pi\u00f9 elettroniche.\nHa collaborato, nel 2002, alla creazione del Diabolika. \u00c8 stato dj resident all'NRG di Ciampino (Roma) per il party \"Diabolika\", trasmesso in diretta su M2o ogni sabato notte dalla mezzanotte alle 5 del mattino. \u00c8 inoltre guest all\"Amnesia\", all\"Alcatraz\", al \"Rolling Stone\" e ai \"Magazzini Generali\" (Milano), al \"Tenax\" (Firenze), al \"Alterego\" (Verona), al \"Q-Club\" di Zurigo (Svizzera), al \"Matis\" (Bologna), e al Cocoric\u00f2 di Riccione. Nell'estate 2007 \u00e8 resident per l'afterhours DIABOLIKA presso lo Space di Ibiza.\nTra le produzioni musicali \"Saxtronic Love\", su etichetta Paprika, il mix \"Keep lost\", la compilation \"House People Vol.1\" (Paprika Records), \"Stoned Age EP\" su (Fahrenheit Records). Per l'etichetta discografica Stereo Seven Plus ha prodotto \"Camdentown\" e il follow up \"Camdenroad\".\nNel 2007 \u00e8 uscita la prima compilation ufficiale del \u201cDiabolika\u201d (un doppio cd e una traccia video) con selezioni musicali curate da Emanuele. Nel corso del 2007 ha prodotto su GoDeeva il suo remix di \"Who's Afraid of Detroit\" di Claude Von Stroke. Nello stesso anno compone un nuovo singolo, \"Superpound\", remixato da Danny Freakazoid.\nA maggio 2008 pubblica Kubik Room per l'etichetta Polar Noise. A novembre 2008 \u00e8 stato distribuito su Sphera Records il singolo Ciriola. Nel disco compare il remix del produttore MAN-DA."}
{"id": "1224579", "revid": "1784425", "url": "https://it.wikipedia.org/wiki?curid=1224579", "title": "Rafael Caldera", "text": "Leader e ideologo della Democrazia Cristiana, appartenente alla \"seconda grande generazione\" di questa corrente mondiale, \u00e8 considerato il maggior referente di questa dottrina politica in America Latina insieme al cileno Eduardo Frei Montalva. \u00c8 il principale promotore e firmatario del Patto di Puntofijo che diede inizio all'esperienza democratica nel 1958. Presidente costituzionale nel periodo 1969-1974 e 1994-1999, \u00e8 stato il civile che ha governato per pi\u00f9 tempo in Venezuela. \u00c8 stato redattore del Legge sul lavoro (1936) e autore della sua riforma nel 1989. \u00c8 uno dei padri della Costituzione del 1961 e fautore del suo progetto di riforma nel 1992; \u00e8 stato anche Presidente dell'Unione Interparlamentare Mondiale (1979-1982). Professore onorario e dottore Honoris Causa di oltre quaranta universit\u00e0 nel mondo, i suoi libri includono \"Andr\u00e9s Bello\" [1935] (CEM Eeditrice 1972), \"Derecho del Trabajo\" (1939), \"Moldes para la Fragua\" (1962), \"La Democrazia Cristiana\" [1972] (Edizioni cinque lune, 1979), \"Reflexiones de La R\u00e1bida\" (1976) e \"Los causahabientes, de Carabobo a Puntofijo\" (1999).\nCattolico praticante, spos\u00f2 Alicia Pietri Montemayor (dal 1941 fino alla sua morte), dalla cui unione sono nati sei figli: Mireya, Rafael Tom\u00e1s, Juan Jos\u00e9, Alicia Helena, Cecilia e Andr\u00e9s.\nBiografia.\nInfanza e giovinezza.\n\u00c8 nato a San Felipe, capitale dello stato di Yaracuy, il 24 gennaio 1916. Secondo figlio di Rafael Caldera Izaguirre, avvocato, e Rosa Sof\u00eda Rodr\u00edguez Rivero, nativi della stessa citt\u00e0. Quando sua madre mor\u00ec, il 2 maggio 1918, fu cresciuto dalla zia materna Mar\u00eda Eva, sposata con Tom\u00e1s Liscano Gim\u00e9nez, che divenne accademico, parlamentare e magistrato. Le sue sorelle, Rosa Elena e Lola, furono accolte da un altro zio materno, Pl\u00e1cido Daniel Rodr\u00edguez Rivero.\nCaldera svolge gli studi elementari tra San Felipe (Colegio Montesinos e Padre Delgado) e Caracas (Colegio San Ignacio de Loyola), dove termina gli studi liceali in quest'ultima. Anni dopo, racconter\u00e0 in un aneddoto che il suo primo discorso \u00e8 stato pronunciato all'et\u00e0 di nove anni nella Plaza Bol\u00edvar de San Felipe. Educato dai Gesuiti, tra cui si ricorda padre Manuel Aguirre Elorriaga SJ, fondatore del Centro Gumilla e della \"Revista SIC\", diventa il Segretario Generale della Giovent\u00f9 Cattolica Venezuelana.\nNel 1933, insieme a Jes\u00fas P\u00e9rez Machado e Alfonso Vidal, partecipa al Congresso degli Studenti Universitari Cattolici a Roma, che influenzer\u00e0 in modo decisivo la sua futura partecipazione alla politica e in cui incontrer\u00e0 figure come Eduardo Frei Montalva dal Cile e altri fondatori di i movimenti democristiani nei rispettivi paesi.\nVita accademica.\nDiplomato al liceo a quindici anni con ottimi risultati, deve comunque attendere l'anno successivo per iniziare gli studi di giurisprudenza presso l'Universit\u00e0 Centrale del Venezuela, che all'epoca iniziavano ogni due anni. L\u00ec incontra Caracciolo Parra Le\u00f3n, il suo professore di Principi generali di diritto, che lo guida verso lo studio della figura di Andr\u00e9s Bello e a scrivere, all'et\u00e0 di diciannove anni, una biografia sul grande intellettuale che viene premiata dall'Accademia Venezuelana della Lingua nel 1935.\nA vent'anni viene nominato vicedirettore dell'Ufficio Nazionale del Lavoro di recente istituzione e partecipa attivamente alla stesura della Legge sul Lavoro, che rester\u00e0 in vigore per pi\u00f9 di cinquant'anni (1936-1990). Nel 1937 fu nominato primo corrispondente dell'Organizzazione internazionale del lavoro in Venezuela.\nLaureato in giurisprudenza e dottore in Scienze politiche con la qualifica massima di venti punti nota 4, ha presentato come tesi il suo libro sul \"Derecho del Trabajo\" (1939).\nNel 1943 divenne professore di Sociologia giuridica presso l'Universit\u00e0 Centrale del Venezuela, e in seguito professore di diritto del lavoro. In entrambe le materie insegn\u00f2 anche presso l'Universit\u00e0 Cattolica Andr\u00e9s Bello (UCAB), fino al 1968, quando fu eletto Presidente della Repubblica. La sua nomina provoc\u00f2 un certo scompiglio nella sua alma mater, perch\u00e9 la maggior parte degli studenti, comunisti e membri del partito Azione Democratica, protest\u00f2 contro la sua elezione, invocando due argomenti: la sua posizione dottrinale e l\u2019obbligo di andare al Congresso, poich\u00e9 non aveva ancora terminato il suo mandato come deputato. Caldera rispose che la sua ideologia era nota, ma che sarebbe stato pienamente rispettoso delle altre correnti di pensiero e, quanto al suo lavoro legislativo, che non ci sarebbe stato alcun problema ad andare al Congresso e ad occupare la presidenza, ma in ogni caso era disposto a sacrificare la sua presenza alle sessioni parlamentari. Nel 1943, quando fu discussa la riforma sul petrolio, non pot\u00e9 partecipare al congresso, perch\u00e9 avrebbe perso la cattedra universitaria.\nNel 1951 \u00e8 stato insignito del titolo di Professore Onorario presso l'Universidad Mayor de San Marcos di Lima, in Per\u00f9 e nel 1958 diventa professore onorario presso l'Universidad de Los Andes e l'Universit\u00e0 del Zulia. Ha ottenuto in seguito cattedre onorarie e dottorati di pi\u00f9 di quaranta istituzioni universitarie nel mondo, tra cui l'Universit\u00e0 di Perugia (1973) e Sassari (1992), in Italia; di Lovanio, in Belgio (1979); Deusto (1980) e La Laguna (1976), in Spagna; Ebraica di Gerusalemme (1981), in Israele; Cattolica d'America (1980), Cattolica di Porto Rico (1991), del Connecticut (1986), Notre Dame (1964), del Nebraska (1981) e della Florida (1979), negli Stati Uniti; Universit\u00e0 Renmin (1993), Cina; La Sorbonne (1998), in Francia.\nTra i riconoscimenti delle universit\u00e0 latinoamericane e venezuelane, spicca quello della sua alma mater, l'Universit\u00e0 Centrale del Venezuela, che lo ha conferito all'unanimit\u00e0 come professore onorario nel 1976, nonostante le critiche mosse per aver fatto irruzione in questa casa di studi durante la sua prima presidenza (1969-1971).\nNel 1953 si iscrive all'Accademia di Scienze Politiche e Sociali, occupando la \"Cattedra 2\" del padre adottivo, Tom\u00e1s Liscano, con un discorso dal titolo: \"Idea di una sociologia venezuelana\", a cui risponde l'accademico Edgar Sanabria.\nNel 1961 fu presidente del comitato organizzatore del VI Congresso dell'Associazione sociologica latinoamericana. Il 29 novembre 1967 \u00e8 entrato all'Accademia della Lingua, occupando la cattedra lasciata da Jos\u00e9 Manuel N\u00fa\u00f1ez Ponte, con il discorso \u201cLa lingua come legame sociale e Integrazione latinoamericana\u201d, a cui ha risposto il poeta Fernando Paz Castillo. \u00c8 stato presidente dell'Associazione venezuelana di Sociologia, dell'Istituto venezuelano di Diritto del Lavoro e direttore della \u201cCommissione di redazione delle opere complete di Andr\u00e9s Bello\u201d.\nLa carriera politica.\nFa parte della Federazione degli Studenti del Venezuela (FEV), guidata dalla \u201cGenerazione del 28\u201d \u2013 pi\u00f9 anziana di circa un decennio rispetto a Caldera - ma finisce per separarsi, con un gruppo di studenti, a causa della posizione che la federazione assume riguardo alla libert\u00e0 di istruzione e, in particolare, all'educazione cattolica, chiedendo l'espulsione dei gesuiti e degli altri ordini religiosi del Paese, e fondando l\u2019Unione Nazionale Studentesca (Uni\u00f3n Nacional Estudiantil) (UNE), che divenne il germe del movimento social-cristiano venezuelano (1936).\nAppena laureato, fond\u00f2 un movimento elettorale chiamato \"Azione Nazionale\" (Acci\u00f3n Nacional) per partecipare alle elezioni municipali. Questo divenne in seguito il Partito d'Azione Nazionale (Partido Acci\u00f3n Nacional) (1941-45), con cui venne eletto deputato al Congresso per lo stato di Yaracuy (1941-44). L\u00ec, diventando il deputato pi\u00f9 giovane, partecipa ai dibattiti sul Trattato di confine con la Colombia e sulla riforma del codice civile. Nel 1945 fu nominato procuratore generale della nazione dalla giunta del governo rivoluzionario, guidata da R\u00f3mulo Betancourt, che rovesci\u00f2 il presidente Isa\u00edas Medina Angarita.\nIl 13 gennaio 1946 fond\u00f2 il Comitato per l'Organizzazione Politica Elettorale Indipendente (COPEI). Quattro mesi dopo si dimise dalla carica di Procuratore Generale della Nazione in una massiccia manifestazione a San Crist\u00f3bal, nello stato di T\u00e1chira, il 13 aprile 1946, di fronte ai violenti attacchi contro il suo nuovo partito politico da parte dei militanti del governo. Viene eletto rappresentante del Distretto Federale presso l'Assemblea Nazionale Costituente (1946-47).\nNel febbraio 1948, a trentun anni, \u00e8 candidato alla presidenza per la prima volta alle elezioni in cui il famoso romanziere R\u00f3mulo Gallegos, che era stato suo esaminatore al liceo, era stato annunciato come imbattibile. Gallegos vincer\u00e0 con 871.752 voti e Caldera otterr\u00e0 il secondo posto con 262.204 voti. Pochi mesi dopo, nel novembre 1948, lo scrittore \u00e8 deposto da un colpo di stato militare, il Venezuela viene quindi presieduto da una giunta militare, di cui il colonnello Carlos Delgado Chalbaud \u00e8 il capo fino al suo assassinio nel 1950. Successivamente la guida del paese \u00e8 assunta da un civile, Germ\u00e1n Su\u00e1rez Flamerich, sotto la tutela dei colonnelli Marcos P\u00e9rez Jim\u00e9nez e Luis Felipe Llovera P\u00e1ez. Caldera porta avanti un'azione di resistenza civica al regime, chiedendo la chiusura del campo di concentramento di Guasina, nonch\u00e9 la cessazione degli arresti illegali. Viene eletto rappresentante dell'Assemblea Costituente del 1952, convocata dal partito al potere, ma a cui non partecipa in segno di protesta contro l'espulsione dei membri dell'Unione Democratica Repubblicana e del Partito Comunista del Venezuela.\nIn seguito alle sue parole e alle posizioni che assume \u00e8 imprigionato pi\u00f9 volte, il suo programma messo in onda su Televisa, chiamato \"Aula de Conferencia TV\", viene sospeso ed \u00e8 espulso dall'Universit\u00e0 Centrale del Venezuela. Il 3 agosto 1955, gli agenti della Sicurezza nazionale, guidati da Pedro Estrada, lanciarono una bomba nella camera da letto della casa di Caldera, mettendo in pericolo la vita di uno dei suoi figli. Il 20 agosto 1957 fu imprigionato, completamente isolato, in quanto probabile candidato unitario alle elezioni presidenziali che si sarebbero tenute nel dicembre di quell'anno e che P\u00e9rez Jim\u00e9nez trasform\u00f2 in plebiscito. Nel gennaio 1958 va in esilio per alcuni giorni, a New York, dove \u00e8 ricevuto da R\u00f3mulo Betancourt e J\u00f3vito Villalba, che, insieme a Caldera, erano i leader della nuova democrazia prima della caduta del regime di Marcos P\u00e9rez Jim\u00e9nez. Il 23 gennaio 1958, i tre leaders firmeranno il \u201cPatto di Puntofijo\u201d, cos\u00ec chiamato dai giornalisti che presero il nome della casa Caldera, dove fu firmato: la Quinta Puntofijo de Caldera.\nCaldera \u00e8 uno dei principali promotori e garanti del patto. Tra la met\u00e0 del 1958 e l'inizio del 1959, ha offerto una serie di discorsi televisivi sul programma \"Actualidad Pol\u00edtica\" su Radio Caracas Televisi\u00f3n, in cui affronta la questione dell'unit\u00e0 nazionale e delle candidature presidenziali.\nPoich\u00e9 non era stato raggiunto il consenso per un candidato unitario, il suo partito lo present\u00f2 per la seconda volta come candidato alla presidenza nelle elezioni del 1958, che fu vinta da R\u00f3mulo Betancourt con 1.284.092 voti, seguito da Wolfgang Larraz\u00e1bal (903.479 voti), e lui stesso arrivando al terzo posto (396.293 voti). Caldera \u00e8 inserito nelle liste al Congresso ed \u00e8 eletto deputato del Distretto Federale e Presidente della Camera (1959-1961). In questa veste presiede insieme a Ra\u00fal Leoni, la \"Commissione per la redazione della Costituzione del 1961\", alla cui redazione gli viene attribuito un ruolo fondamentale.\nCome segretario generale del COPEI (1948-1969), partecipa alla coalizione a sostegno del governo del presidente Betancourt. Per la terza volta \u00e8 candidato alla Presidenza con il suo partito alle elezioni del 1963, vinte dal candidato dell'Azione Democratica (AD) Ra\u00fal Leoni (957 574 voti), con Caldera al secondo posto (589 177 voti). Durante questi anni Caldera \u00e8 eletto presidente dell\u2019Organizzazione Democratico-Cristiana d\u2019America (ODCA) (1964-1968), e in seguito presidente della Unione Mondiale Democratica-Cristiana (1967-1968).\nDurante il mandato presidenziale di Leoni, il suo partito lascia la coalizione di governo con una linea chiamata \"autonomia di azione\". Come principale leader dell'opposizione \u00e8 candidato alla presidenza per la quarta volta, riuscendo ad essere eletto Presidente della Repubblica (1 083 712 voti) con una piccola differenza rispetto al suo principale contendente, Gonzalo Barrios (1.050.806 voti) di AD, dopo la grande divisione subita da questo partito con la candidatura di Luis Beltr\u00e1n Prieto Figueroa per un nuovo partito, il Movimento Elettorale del Popolo (719.461 voti).\nPrima presidenza (1969-1974).\nRafael Caldera fa la storia essendo il primo venezuelano di un partito di opposizione ad assumere il governo costituzionale in modo pacifico e democratico e a dover governare in una minoranza parlamentare, avendo il 28% dei seggi alla Camera dei Deputati e 31% al Senato.\nDurante il suo governo, i guerriglieri ancora in armi e inseriti nella vita democratica vengono pacificati, al punto che i loro partiti vengono legalizzati e partecipano liberamente alle elezioni del 1973. Per la prima volta in cinque anni non ci sono presidi o rivolte militari. Nell'aspetto internazionale abbandona la \u201cDottrina Betancourt\u201d e sotto la tesi della \"solidariet\u00e0 pluralista\" e della \"giustizia sociale internazionale\" stabilisce relazioni con tutti i paesi, comprese la Cina e l'Unione Sovietica, e inizia l'allentamento dei rapporti con Cuba.\nDurante la sua amministrazione viene denunciato il trattato commerciale con gli Stati Uniti e viene firmato il \"Protocollo di Port of Spain\", che apre un periodo di attesa di dodici anni nei negoziati tra Venezuela e Guyana sul territorio di Essequibo. Anche il Patto andino viene definitivamente stipulato.\nIn materia economica, aumenta la partecipazione fiscale nel business petrolifero, nazionalizza il gas e anticipa il ripristino degli asset dell'industria petrolifera, che ne facilita in seguito la nazionalizzazione. Crea inoltre il complesso petrolchimico El Tablazo. Nel periodo 1969-1974 il Venezuela conosce una crescita media del 5% (con punte del 7,6% nel 1970 e del 6,9% nel 1973) e un'inflazione media annua del 3,3%. L\u2019amministrazione Caldera rivaluta due volte il bolivar, d'intesa con la Banca centrale del Venezuela, portandolo a 4,30 per dollaro, e per questo motivo \u00e8 criticato da alcuni settori economici. Mette in vigore la Legge sulla carriera amministrativa e promuove il decentramento con la creazione di otto regioni amministrative, le corrispondenti societ\u00e0 di sviluppo, e il programma denominato \"La Conquista del Sur\" a favore delle regioni meridionali dello stato di Bol\u00edvar, del distretto di P\u00e1ez dello stato di Apure e l'allora Territorio federale dell\u2019Amazonas.\nLe priorit\u00e0 di Caldera sono l'istruzione e l'alloggio. In materia di istruzione, implementa il ciclo di base e diversificato nell'istruzione secondaria, istituzionalizza le comunit\u00e0 educative, regionalizza le politiche e crea i Collegi Universitari e gli Istituti universitari di Tecnologia. Il numero di istituti di istruzione secondaria raddoppia, mentre triplica il numero di istituti di istruzione superiore, tra cui l'Universit\u00e0 Sim\u00f3n Bol\u00edvar, l'Universit\u00e0 Sim\u00f3n Rodr\u00edguez, l'Universit\u00e0 T\u00e1chira e l'Istituto di studi superiori sulla difesa nazionale. In termini di alloggi, lo slogan della sua campagna elettorale \u201cCentomila case all'anno\u201d \u00e8 raggiunto solo nell'ultimo anno del suo governo, grazie alla partecipazione del settore privato, dato il rifiuto del Congresso di finanziare il progetto. Lo stesso accade con il piano per l'allestimento dei quartieri e il Segretariato per la promozione popolare, nuovi programmi che Caldera intendeva lanciare a livello nazionale. \nIn termini di infrastrutture e strade, sono state realizzate e messe in servizio opere come il Poliedro di Caracas, il Complesso Parque Central, gli edifici del Ministero dell'Istruzione, i Tribunali della Repubblica e la Banca Centrale del Venezuela. \nTra i luoghi di cultura si ricordano: il Museo di Arte Contemporanea e la Sala R\u00edos Reyna del Complesso Culturale Teresa Carre\u00f1o a Caracas, il Teatro delle Belle Arti di Maracaibo e il Museo Soto a Ciudad Bol\u00edvar.\nSi ricordano infine il complesso turistico El Morro a Puerto La Cruz; la Zona Protettiva di Caracas e i canali di soccorso dei fiumi Never\u00ed, a Barcelona e Manzanares, a Cuman\u00e1; le dighe di Jos\u00e9 Antonio P\u00e1ez a M\u00e9rida e le fasi tre e quattro del Guri, a Guayana, tra le altre.\nAnche la first lady Alicia Pietri de Caldera \u00e8 stata molto attiva dal punto di vista sociale, presiedendo la Fondazione Festival del Ni\u00f1o e realizzando programmi come il Piano Vacanze (Plan Vacacional), il programma televisivo \"Sopotocientos\", i libri \"P\u00e1ginas para imaginar\", i parques de bolsillo (letteralmente parchi da taschino), i mini-campi da baseball, la settimana di arte e cultura, la \"Giornata del Bambino\" ricoverato e altri.\nAlla fine del suo governo, decreta le nuove norme del Diritto del Lavoro, per mezzo della quale incorpora i lavoratori del settore alla tutela della legge e viene effettuata una rettifica delle frontiere con il Brasile che aumenta la superficie del territorio nazionale da 912.050 a 916.445 chilometri quadrati. Inoltre, alla fine del suo governo, si verifica un aumento del prezzo del petrolio che genera risorse straordinarie per il Venezuela in quantit\u00e0 superiore a tutto il debito interno ed estero contratto fino a quel momento dal Paese.\nSenatore a vita.\nNel 1974 entra a far parte del Congresso come senatore a vita, annunciando che avrebbe partecipato solo a dibattiti di alto interesse nazionale, cosa che ha fatto nel 1975, nella discussione della legge sulla nazionalizzazione dell'industria petrolifera; nel 1977, nella discussione della Legge Regime Municipale; nel 1978, per rispondere al messaggio del presidente P\u00e9rez, in cui aveva fatto il punto sul suo mandato quadriennale.\nQuell'anno, ha partecipato alla campagna presidenziale del candidato del suo partito, Lu\u00eds Herrera Camp\u00edns (poi vincitore), accompagnandolo nelle manifestazioni, sostenendolo in spot televisivi, dopo aver presentato la sua candidatura durante il I Congresso Nazionale Sociale Cristiano, il 18 agosto 1977, al Poliedro de Caracas.\nNel luglio 1979 viene eletto presidente del Congresso mondiale della Riforma agraria tenutosi a Roma e, a settembre, presidente per un periodo di tre anni (1979-1982) dell'Unione Interparlamentare Mondiale..\nNel 1980 viene nominato presidente della \u201cCommissione per la creazione dell'Universit\u00e0 per la Pace\u201d dal Segretario Generale delle Nazioni Unite, Kurt Waldheim. Nel 1983, \u00e8 eletto al Congresso presidenziale cristiano-sociale come candidato per il partito COPEI per le elezioni di dicembre di quell'anno, in cui il candidato del partito di Azione Democratica (AD) Jaime Lusinchi (3.773.731 voti) risulta vincitore, occupando il secondo posto (2.298.176 voti).\nNel 1985 \u00e8 nominato presidente della \u201cCommissione Bicamerale per la Riforma del Diritto del Lavoro\u201d, il cui progetto \u00e8 presentato nel 1989 ed approvato alla fine del 1990. Nel giugno 1989 presiede la \u201cCommissione Bicamerale per la Riforma della Costituzione\u201d, il cui disegno di legge viene presentato nel 1992. Questo viene approvato nella prima e seconda discussione alla Camera dei Deputati e nella prima discussione al Senato ma, dopo la ripresa della discussione nel nuovo periodo delle sedute parlamentari 1994-1999, non viene approvato. Il progetto intendeva espandere la partecipazione dei cittadini con nuove istituzioni quali referendum revocativo, approvativo, consultivoe e abrogativo; la creazione di nuove figure come il Primo Ministro e il Difensore civico (Defensor del Pueblo); e la riforma del potere giudiziario.\nNel 1987 Caldera viene invitato da Papa Giovanni Paolo II a tenere il discorso per la commemorazione dei vent'anni dell'Enciclica Populorum progressio, davanti al Collegio cardinalizio. Sempre nel 1987 cerca di essere il candidato alla presidenza per COPEI, ma perde la nomina contro suo delfino politico, Eduardo Fern\u00e1ndez, entrando quindi in quella che ha definito \"la riserva\", astenendosi dal partecipare al dibattito elettorale della campagna presidenziale del 1988.\nIl 1\u00ba marzo 1989 e il 4 febbraio 1992, in qualit\u00e0 di senatore a vita, ha utilizzato la tribuna parlamentare per riferirsi agli eventi del Caracazo e del tentativo di colpo di Stato del 4 Febbraio.\nNel 1993 si candidadi nuovo alla presidenza con una coalizione di partiti, nota come \"Chiripero\" e un nuovo gruppo politico formato dai social-cristiani chiamato Convergencia, coordinato da suo figlio Juan Jos\u00e9 Caldera. Per questo motivo, il Comitato Nazionale del COPEI approva la sua esclusione, ad esclusione dell'ex presidente Lu\u00eds Herrera Camp\u00edns che era invece contrario. Viene eletto di nuovo Presidente con un vantaggio di quasi quattrocentomila voti (1.710.722 voti) sul suo principale contendente, Claudio Ferm\u00edn (1.326.287 voti), in un'elezione dove per la prima volta il fenomeno dell'astensione si manifesta in maniera significativa in Venezuela (39,84%).\nLa seconda presidenza (1994-1999).\nCaldera assume la presidenza per la seconda volta nel pieno di una crisi finanziaria iniziata nel precedente periodo di governo, causata principalmente dalla concentrazione di azioni proprie e dalla concessione di auto-mutui ad azionisti e prestanomi di un numero significativo di banche, e che devasta la met\u00e0 del sistema dei risparmi. Secondo il Ministero delle Finanze, \u201cla totalit\u00e0 delle risorse che la Nazione ha dovuto stanziare nel corso del 1994 per assistere le istituzioni finanziarie intervenute e controllate dallo Stato \u00e8 stata di 1.037.043 milioni di bolivar\u201d, pari al 12% del prodotto interno lordo da quell'anno.\nI bassi prezzi del petrolio lo costringono a tagliare del 10% il budget del 1994 e ad attuare il piano Sosa, fondamentalmente di natura fiscale, che riforma e attua varie leggi fiscali e crea il Servizio Integrato di Amministrazione Fiscale Nazionale (SENIAT). La sfiducia generata dalla crisi bancaria e le dimissioni del presidente della Banca Centrale del Venezuela spingono il governo ad attuare un controllo dei cambi che rimane in vigore fino all'aprile 1996. La politica di aiuti finanziari, iniziata con il governo di Ram\u00f3n J. Vel\u00e1zquez, \u00e8 sostituita da un versamento dalle banche allo Stato per un valore simbolico di un bolivar da ricapitalizzare e restituire al sistema finanziario, sulla base di un rapporto presentato da una commissione del Fondo monetario internazionale. La Soprintendenza delle Banche viene rafforzata e molte delle entit\u00e0 finanziarie precedentemente nazionalizzate vengono privatizzate (Banco de Venezuela, Banco Consolidado, Banco Uni\u00f3n).\nA causa della minoranza parlamentare in cui si trovava, il governo non ottiene l'approvazione di nessuno dei piani economici formulati e finisce per contraddire le proposte avanzate durante la campagna elettorale recandosi al Fondo Monetario Internazionale, con la presentazione di un programma denominato Agenda Venezuela. Simile al programma (duramente criticato) del secondo governo P\u00e9rez nel 1989, l'agenda \u00e8 differenziata dalla precedente per la ricerca del consenso dell'esecutivo con i diversi settori della societ\u00e0.\nTuttavia, la liberalizzazione del petrolio, avviata sotto la guida di PDVSA, riduce sostanzialmente il fabbisogno di finanziamento richiesto al FMI e all'economia, da un tasso di crescita negativo nel 1994 (-2,3%), che diventa positivo nel 1995 (3,9%), per tornare nuovamente negativa nel 1996 (-0,2%), raggiungendo un livello elevato nel 1997 (6,3%). Nel 1998, il calo del prezzo del petrolio ha un impatto negativo sull'economia e sull'umore dei venezuelani (-0,11%).\nL'esperienza accumulata nella gestione dei bilanci in deficit, porta il Governo a creare nel 1998, con Decreto n. 2.991 con status e forza di legge, il Fondo di Investimento per la Stabilizzazione Macroeconomica, per evitare future difficolt\u00e0 di bilancio in tempi di bassi prezzi del petrolio. Societ\u00e0 come SIDOR e diversi complessi alberghieri vengono privatizzate. Nella sfera sociale, nonostante le difficolt\u00e0 di bilancio, vengono mantenuti e migliorati i programmi sociali esistenti, come la sovvenzione alimentare, il programma di alimentazione materna e infantile, i nuclei plurifamiliari e gli asili nido, e ne vengono creati di nuovi come il PROAL per l\u2019alimentazione di base e il SUNET per l'accesso ai farmaci.\nAllo stesso modo, viene creato il Fondo per il rafforzamento sociale per incoraggiare la partecipazione delle organizzazioni di quartiere a risolvere i propri problemi e per sostenere le organizzazioni della societ\u00e0 civile nel loro lavoro sociale. Si sviluppa inoltre un programma con partecipazione privata per l'abbellimento e la manutenzione di aree pubbliche e giardini, guidato dalla first lady, Alicia Pietri de Caldera, e denominato \u201cUn amore per la mia citt\u00e0\u201d (Un cari\u00f1o para mi ciudad).\nPer quanto riguarda le infrastrutture e i lavori stradali, vengono inaugurate la diga \"Camatagua II\" a Guayana e \"Taguaza\" a Caracas; l'acquedotto regionale del centro; l'autostrada M\u00e9rida-El Vig\u00eda; la sezione San Felipe-La Raya e Yagua-Puerto Cabello dell'autostrada Centro-Occidentale; il tratto San Carlos-Agua Blanca dell'autostrada \"Jos\u00e9 Antonio P\u00e1ez\" e San Juan de Uchire-Clarines dell'autostrada \"R\u00f3mulo Betancourt\". Vengono inoltre inaugurati la linea 3 della metropolitana di Caracas, il Museo Jacobo Borges e il Museo Cruz Diez, e sono promosse la ferrovia Caracas-C\u00faa e il complesso idrologico Yacamb\u00fa-Qu\u00edbor.\nNel 1997 viene raggiunto un accordo tripartito, tra datori di lavoro, lavoratori e Stato, con il quale si modifica il sistema di previdenza e di sicurezza sociale e si creano i fondi pensione, che, tra le altre cose, avrebbero consentito la promozione della costruzione di alloggi. \nDurante il suo mandato, ha continuato con la politica di pacificazione militare avviata dai presidenti Carlos Andr\u00e9s P\u00e9rez e Ram\u00f3n J. Vel\u00e1zquez, che culmina con l\u2019amnistia concessa ai responsabili dei tentativi di colpo di stato del 4 febbraio e del 27 novembre 1992, con i capi che continuavano a stare in prigione. Il tenente colonnello in congedo Hugo Ch\u00e1vez, che aveva ottenuto scarsi risultati alle urne fino al dicembre 1997 (4%), vince le elezioni un anno dopo, il 6 dicembre 1998.\nRafael Caldera e l\u2019Italia.\nLe relazioni tra Rafael Caldera e l\u2019Italia sono sempre state segnate da una profonda amicizia e stima. Si potrebbe considerare che la sua vocazione politica nasce proprio in questo paese, a Roma nel 1933, quando ancora studente partecipa al Congresso degli universitari cattolici. In seguito vi ritorner\u00e0 in veste ufficiale di deputato, di rappresentante della democrazia cristiana latinoamericana o per ricevere alcuni dei numerosi riconoscimenti che gli vengono assegnati.\nL\u20198 settembre 1959 viene ricevuto in udienza, in qualit\u00e0 di Presidente della Camera venezuelana, dal Presidente della Repubblica Giovanni Gronchi, insieme a una delegazione comprendente il Dr Jan Manuel Dominguez Chacin, Primo Vice Presidente del Senato e dall'On. Dr Gonzano Barrios, Membro delle Commissioni interni ed esteri della Camera dei deputati, e accompagnata da S.E. il Dr Mariano Medina Febres, ambasciatore del Venezuela in Italia. Scopo della visita \u00e8 rendere omaggio al Capo dello Stato italiana, noto esponente della Democrazia Cristiana.\nNel 1962, Caldera partecipa, in qualit\u00e0 di invitato, al VIII Congresso della Democrazia Cristiana che si tiene a Napoli dal 27 al 31 gennaio. Un avvenimento importante non solo per la DC, ma per la storia del Paese perch\u00e9 \u00e8 infatti a Napoli che prevale la linea dell\u2019On. Aldo Moro che segna l\u2019inizio del centro-sinistra. Lo stesso Caldera in un articolo pubblicato nel giugno del 1978, un mese dopo il ritrovamento del corpo di Moro trucidato dalle Brigate Rosse, conferma che la sua \u201crelazione personale\u201d comincia nel gennaio del \u201962 nel Teatro San Carlo di Napoli dove assume \u201cl\u2019onorevole incarico di pronunciare parole di amichevole solidariet\u00e0 agli Italiani in nome della democrazia cristiana latinoamericana\u201d.\nI rapporti fra lo statista pugliese e il politico venezuelano sono sempre stati molto forti. I due sono in effetti accomunati da una visione \u201csintonica\u201d della dottrina cristiano-democratica considerata come \u201clo strumento politico attraverso cui conciliare democrazia sociale con democrazia economica; sviluppo economico, libera impresa con solidariet\u00e0; lavoro con giustizia sociale\u201d. A proposito del periodo della prima presidenza (1969-1974), Gianni La Bella afferma che, mentre Caldera \u00e8 presidente e Moro ministro degli Esteri, i rapporti tra Venezuela e Italia sono \u201ceccellenti\u201d. Pi\u00f9 precisamente dichiara che in questi anni il paese latinoamericano \u00e8 \u201cuno dei pi\u00f9 fedeli alleati del governo italiano in tutti i fori internazionali\u201d.\nSecondo lo stesso Caldera, l\u2019ultimo incontro con il leader democristiano si tiene nel dicembre del 1975, quando Moro \u00e8 tornato a Palazzo Chigi. Durante quest\u2019ultima visita il Presidente del Consiglio spiega all\u2019amico e collega le basi di quello che, qualche mese dopo, si sarebbe materializzato con il nome di \u201ccompromesso storico\u201d. Dice infatti Rafael Caldera citando Moro:\nPer quanto riguarda la relazione con altri leader italiani si segnalano quelle avute con il democristiano Mariano Rumor, che tra il 1964 e il 1969 \u00e8 segretario politico della DC e dell\u2019Unione Europea Democratico-Cristiana. Rumor visita il Venezuela nel 1966 invitato dal partito COPEI. Durante il suo soggiorno, durato solamente un giorno e mezzo ha occasione di incontrare i giornalisti e i rappresentanti politici di ogni schieramento, primo fra tutti il Dr. Caldera. Quest\u2019ultimo usa in particolare parole di grande stima per l\u2019onorevole veneto che definisce \u201camico\u201d e \u201cstraordinario ambasciatore di buona volont\u00e0\u201d.\nDurante la sua seconda presidenza, Rafael Caldera fu di nuovo ospite al Palazzo del Quirinale. Il 5 maggio 1995 fu infatti ricevuto dal Presidente della Repubblica Oscar Luigi Scalfaro con il quale si intrattenne e consum\u00f2 una colazione organizzata in suo onore.\nI viaggi in Italia del Presidente Caldera non avevano solo come obiettivo l\u2019incontro di rappresentanti delle istituzioni della Repubblica italiana. Infatti il politico venezuelano, fin dalla sua giovent\u00f9, ha sempre dimostrato un forte legame con le autorit\u00e0 vaticane. Nella sua vita Caldera ha conosciuto tutti i papi del XX secolo, da Pio XI a Giovanni Paolo II e con tutti ebbe un legame speciale. Nel 1990, in occasione del centenario dell\u2019enciclica Rerum Novarum di Leone XIII, pronunci\u00f2 parole di elogio nei confronti del papato affermando che \u201cforse il contributo pi\u00f9 importante che i Papi hanno dato alla societ\u00e0 civile in questi cento anni \u00e8 stata proprio la dottrina sociale della Chiesa\u201d.\nGli ultimi anni.\nTerminata la sua seconda esperienza governativa, Caldera torna nella stessa casa di residenza come aveva fatto alla fine della sua prima amministrazione. Si oppone pubblicamente all'Assemblea Costituente convocata dal nuovo presidente Hugo Ch\u00e1vez, ritenendola una violazione della costituzione in vigore del 1961. A seguito della promulgazione della nuova costituzione, viene eliminata la figura di senatore a vita che lo porta a qualificarsi per il pensionamento gli spettava come parlamentare. Scrive settimanalmente sulla stampa e pubblica il suo ultimo libro, \"Los causahabientes, de Carabobo a Puntofijo\" (1999), presentato dal suo ex ministro del Cordiplan ed ex candidato alla presidenza, Teodoro Petkoff.\nLa malattia di Parkinson lo isola sempre di pi\u00f9 fino alla morte, un mese dopo i suoi novantaquattro anni, la mattina presto del 24 dicembre 2009. Due anni dopo, il 9 febbraio 2011, si spegne sua moglie Alicia Pietri."}
{"id": "1224583", "revid": "116944", "url": "https://it.wikipedia.org/wiki?curid=1224583", "title": "Universidade de Coimbra", "text": ""}
{"id": "1224587", "revid": "36426", "url": "https://it.wikipedia.org/wiki?curid=1224587", "title": "Chiesa della Trinit\u00e0 di Saccargia", "text": ""}
{"id": "1224590", "revid": "767487", "url": "https://it.wikipedia.org/wiki?curid=1224590", "title": "Il castello (film 2001)", "text": "Il castello (\"The Last Castle\") \u00e8 un film del 2001 diretto da Rod Lurie con Robert Redford, James Gandolfini, Mark Ruffalo e Delroy Lindo.\nAlcune riprese sono state effettuate presso il Penitenziario Statale del Tennessee a Nashville, struttura gi\u00e0 utilizzata per i film \"Il miglio verde\" e \"Difesa ad oltranza\".\nTrama.\nEugene Irwin, popolare generale dell'Esercito degli Stati Uniti, viene condannato dalla corte marziale per aver infranto gli ordini e causato la morte di otto uomini. La condanna \u00e8 stabilita in un periodo di reclusione di 10 anni da scontare in un carcere militare di massima sicurezza. Direttore del carcere \u00e8 il colonnello Winter, grande ammiratore del generale Irwin, ma che cambia opinione subito dopo l'accoglienza: il colonnello non ha mai partecipato ad una battaglia e viene ferito dai commenti del generale sulla sua collezione di reperti bellici, considerati oggetti senza valore per un combattente.\nNon tutti i carcerati porgono ad Irwin il rispetto che merita un uomo del suo valore, ma un poco alla volta riesce ad attirare le simpatie degli altri prigionieri. Il detenuto Aguilar pi\u00f9 volte porge il saluto militare al generale e verr\u00e0 punito severamente dal colonnello Winter, facendolo rimanere in posizione di saluto militare per tutta la notte sotto un'incessante pioggia. La pratica di saluto \u00e8 infatti vietata dalle regole carcerarie e Irwin si ritrover\u00e0 a contraddire i metodi adottati, finendo a sua volta punito.\nContinuando a vedere atti di crudelt\u00e0 all'interno del penitenziario, Irwin tenta di unire i detenuti attraverso la ricostruzione del vecchio muro del castello, infondendo fiducia agli altri e formando intorno a lui un nuovo battaglione di commilitoni: i carcerati, legati dalla stessa sorte e dall'amicizia. Winter non gradisce la formazione di questo nuovo gruppo e ordina la distruzione del muro con un bulldozer di fronte a tutti i carcerati. Aguilar si oppone ponendosi di fronte al mezzo e viene ucciso da un proiettile di gomma sparato alla testa, su ordine di Winter.\nDopo la morte di Aguilar il muro viene distrutto e questi eventi uniscono ancora di pi\u00f9 l'animo dei detenuti che ricominciano la costruzione, costringendo Winter a cercare un compromesso con il generale, ma Irwin rifiuta chiedendo le sue dimissioni. Dopo aver studiato le mosse di attacco delle guardie carcerarie, Irwin decide di occupare \"il castello\" per forzare la rimozione del direttore ed avviare un'inchiesta giudiziaria sugli eventi accaduti. Il detenuto Yates, fingendosi spia, riesce a prendere la bandiera dall'ufficio del direttore, il quale venuto a conoscenza del furto ordina una perquisizione dell'intero carcere confinando i detenuti nel cortile. La mossa, prevista da Irwin, da modo di avviare gli attacchi e contemporaneamente di avvisare il generale Wheeler con una telefonata effettuata da un detenuto che, fingendosi un componente dello staff di Winter, far\u00e0 in modo che la polizia militare muova verso il penitenziario per aiutare a sedare la rivolta. Con vari mezzi i detenuti riescono a bloccare le forze di sicurezza, distruggere le torri e occupare il cortile.\nWinter riesce per\u00f2 a sedare la rivolta prima dell'arrivo della polizia militare, ma Irwin decide comunque di innalzare la bandiera. Winter ordina di ucciderlo e di fronte al rifiuto dei suoi uomini decide di uccidere di persona il generale. Winter verr\u00e0 cos\u00ec arrestato dalla sua stessa guardia e mentre il colonnello viene portato via in manette, le immagini scorrono su Irwin morente che riesce ad alzare la bandiera americana; non capovolta, come era stato progettato col significato di pericolo e di richiesta di aiuto, ma in posizione naturale, affermando che \u2013 nonostante la rivolta \u2013 i detenuti si erano arresi, in attesa della polizia militare. Il film si conclude sul nuovo muro costruito dai detenuti come memoriale dei compagni caduti, i nomi di Irwin e Aguilar sono tra quelli incisi sulle pietre.\nPremi.\nIl film ha vinto il premio \"Best Fire Stunt\" ai World Stunt Awards del 2002, per la scena in cui sei carcerati vengono travolti dal fuoco scaturito dalla bomba che loro stessi stavano preparando, dopo che questa \u00e8 stata colpita da un colpo di fucile da una delle guardie.\nDistribuzione.\nPrima del rilascio, DreamWorks ha ritirato dalla circolazione il poster originale, che raffigurava una bandiera americana che sventola capovolta (una chiamata di soccorso standard), a causa delle preoccupazioni sulla sensibilit\u00e0 pubblica relativa agli attacchi dell'11 settembre.\nIl film \u00e8 uscito il 19 ottobre 2001 in 2.262 sale nordamericane, incassando $ 7.088.213 nel weekend di apertura con una media di $ 3.133 per sala. Il rilascio dur\u00f2 63 giorni (9 settimane), chiudendo il 20 dicembre 2001, con un totale interno lordo di $ 18.244.060. Il film ha incassato 9.398.647 dollari all'estero, con il guadagno pi\u00f9 basso in Egitto (5.954 dollari) e il pi\u00f9 alto (1.410.528 dollari) in Germania.\nIn Italia il film usc\u00ec il 19 luglio 2002."}
{"id": "1224591", "revid": "486946", "url": "https://it.wikipedia.org/wiki?curid=1224591", "title": "Diga Ancipa", "text": ""}
{"id": "1224594", "revid": "767487", "url": "https://it.wikipedia.org/wiki?curid=1224594", "title": "Dholak", "text": "Il Dholak \u00e8 uno strumento a percussione usato nella musica popolare indiana. Il corpo ha forma di botte e pu\u00f2 essere suonato con le due mani, alle estremit\u00e0 per la mano destra vi \u00e8 una membrana semplice, all'estremit\u00e0 per la mano sinistra alla parte interna della membrana \u00e8 applicata una mistura di catrame, sabbia e argilla, in modo da attutire il suono."}
{"id": "1224595", "revid": "237256", "url": "https://it.wikipedia.org/wiki?curid=1224595", "title": "Nikolai Vavilov", "text": ""}
{"id": "1224603", "revid": "124116864", "url": "https://it.wikipedia.org/wiki?curid=1224603", "title": "Uomo Talpa", "text": "L'Uomo Talpa (\"Mole Man\"), il cui vero nome \u00e8 Harvey Rupert Elder, \u00e8 un personaggio dei fumetti, creato da Stan Lee (testi) e Jack Kirby (disegni), pubblicato dalla Marvel Comics. \u00c8 un supercriminale nemico dei Fantastici Quattro, il primo avversario che devono affrontare nel primo numero di \"Fantastic Four\" (novembre 1961).\nBiografia del personaggio.\nElder era uno scienziato che esplorava il sottosuolo alla ricerca di un mitico regno sotterraneo, e per questo era oggetto di scherno, oltre che per il suo brutto aspetto.\nQuando finalmente trova quello che cerca, la luce emanata dai cristalli presenti lo rende cieco. Da allora adotta il soprannome di Uomo Talpa e rimane sottoterra, dove crea un esercito di mostri per invadere la superficie. Invia un mostro gigantesco a distruggere New York, ma viene fermato dai Fantastici Quattro. In seguito lui e il noto quartetto di supereroi si sono scontrati pi\u00f9 volte, ma \u00e8 sempre stato sconfitto.\nUltimamente si \u00e8 scontrato anche con i Potenti Vendicatori, causando addirittura un blackout mondiale.\nHouse of M.\nNell'universo di \"House of M\" creato da Scarlet \u00e8 noto come Re Talpa ed il suo regno prende il nome di Molvia. Viene ucciso dal Dottor Destino e dal suo \"Spaventoso Quartetto\" all'inizio dell'albo a loro dedicato.\nPoteri e abilit\u00e0.\nL'Uomo Talpa ha ai suoi ordini un esercito di mostri. Inoltre ha una specie di udito radar che, grazie alle sue piccole dimensioni e alla sua agilit\u00e0, gli permette di scansare attacchi di nemici ben pi\u00f9 possenti di lui come la Cosa.\nVersione Ultimate.\nIn \"Ultimate Fantastic Four\" \u00e8 uno scienziato del Baxter Building e si chiama Arthur Molekevic.\n\u00c8 innamorato di Susan Storm ed \u00e8 giunto ai resti sotterranei di Atlantide.\nAltri media.\nCinema.\nNel 2015 viene prodotto un reboot dei precedenti film dedicati ai Fantastici Quattro, ovvero \"Fantastic 4 - I Fantastici Quattro\". In questo lungometraggio cinematografico compare per la prima volta il personaggio del Dr. Harvey Allen come antagonista secondario del film, interpretato dall'attore Tim Blake Nelson. Nelson originariamente avrebbe dovuto interpretare Harvey Elder nel film, ma il cognome del personaggio \u00e8 stato infine cambiato in Allen.\nTelevisione.\nL'Uomo Talpa \u00e8 apparso nelle serie animate \"The Marvel Super Heroes\", \"I Fantastici Quattro\", \"L'Uomo Ragno\", \"The Fantastic Four\", \"I Fantastici Quattro\", \"I Fantastici 4 - I pi\u00f9 grandi eroi del mondo\", \"Super Hero Squad Show\" e \"Hulk e gli agenti S.M.A.S.H.\"."}
{"id": "1224611", "revid": "116944", "url": "https://it.wikipedia.org/wiki?curid=1224611", "title": "Egas Moniz", "text": ""}
{"id": "1224616", "revid": "709565", "url": "https://it.wikipedia.org/wiki?curid=1224616", "title": "Bebelplatz", "text": "La Bebelplatz (gi\u00e0 Opernplatz) \u00e8 una piazza di Berlino, nel quartiere Mitte. \u00c8 posta sotto tutela monumentale (\"Denkmalschutz\").\nStoria.\nChiamata, in origine, \"Opernplatz\" (Piazza dell'Opera), la piazza doveva essere il punto focale del \"Forum Fridericianum\" progettato da Georg Wenzelaus von Knobelsdorff. Il Forum doveva essere un'area con edifici in stile romano antico. Tale progetto fu realizzato per\u00f2 solo in parte. Qui il 10 maggio 1933 avvenne il rogo in cui i nazisti bruciarono circa 25.000 libri ritenuti \"pericolosi\". Questo evento, parte dei cosiddetti B\u00fccherverbrennungen (in italiano, appunto, \"roghi di libri\"), \u00e8 ricordato da un'opera di Micha Ullman, consistente in un pannello luminoso inserito sulla superficie della strada, che lascia intravedere una camera piena di scaffali vuoti. Accanto \u00e8 posta una targa che riporta una citazione di Heinrich Heine:\nNel 1947 cambi\u00f2 nome e divenne Bebelplatz, dedicata al politico August Bebel. Sulla piazza si affacciano numerosi edifici storici della citt\u00e0: la Staatsoper Unter den Linden, l'Alte Bibliothek, la St-Hedwigs-Kathedrale; di fronte alla stessa, oltre il viale, si trovano la \"Statua equestre di Federico il Grande\" e la Humboldt Universit\u00e4t.\nSulla Bebelplatz, da cui si vede il Ministero degli Esteri della Germania, si \u00e8 tenuta per la seconda volta a Berlino la mostra degli United Buddy Bears 2006. La mostra consiste in oltre 140 sculture a forma di orso, ognuna alta 2 m e creata da un artista diverso. Queste statue colorate si tengono per mano l'una accanto all'altra, promuovendo cos\u00ec la tolleranza e la comprensione tra i popoli. Tutte insieme trasmettono un messaggio di convivenza pacifica tra tutte le culture e le religioni. La comunit\u00e0 ebraica di Berlino ha accolto con favore la mostra degli orsi in mezzo alla Bebelplatz."}
{"id": "1224617", "revid": "729019", "url": "https://it.wikipedia.org/wiki?curid=1224617", "title": "Iveco ACM 80/90", "text": "L'Iveco ACM80/90 (FIAT 6613 G) \u00e8 un autocarro militare per il trasporto dei materiali e del personale sviluppato da Iveco per soddisfare le esigenze negli anni '90 dell'Esercito Italiano.\nAttualmente il veicolo \u00e8 in fase di dismissione in quanto verr\u00e0 presto sostituito dall'ACTL (\"AutoCarro Tattico Logistico\").\nCaratteristica di questo automezzo sono: robustezza, adattabilit\u00e0 ai terreni pi\u00f9 accidentati; nonostante ci\u00f2 l'esercito italiano non lo ha sfruttato totalmente.\nL'ACM presenta inoltre un apparato meccanico che permette l'azionamento delle quattro ruote motrici, anche qualora il veicolo sia in movimento.\nVersione civile.\nL'ACM \u00e8 stato prodotto dall'Iveco in versione civile con le stesse caratteristiche meccaniche. I nomi dati alle versioni civili sono Iveco 80-16 (per quanto riguarda l'ACM 80) e Iveco 80-17 (per quanto riguarda l'ACM 90). La versione civile \u00e8 stata soprattutto utilizzata da corpi dello Stato Italiano quali il Corpo forestale dello Stato e il Corpo Nazionale dei Vigili del Fuoco."}
{"id": "1224620", "revid": "108682", "url": "https://it.wikipedia.org/wiki?curid=1224620", "title": "Scale mobili", "text": ""}
{"id": "1224621", "revid": "93556", "url": "https://it.wikipedia.org/wiki?curid=1224621", "title": "L\u00e1szl\u00f3 Hadady", "text": "Attualmente, lavora come insegnante e solista al Conservatorio di Parigi.\nBiografia.\nHadady compie i suoi studi musicali all'Accademia Franz Liszt di Budapest. Nel 1979 gli viene consegnata la laurea, dopo un lungo periodo di studio ed una solida formazione musicale (solfeggio, armonia, analisi musicale, oboe, pianoforte, musica da camera pedagogia ed estetica).\nLavora come solista all'Orchestra sinfonica dello Stato ungherese dal 1976 al 1980, anno in cui entra nell'Ensemble Intercontemporain di Parigi sotto la direzione di Pierre Boulez, dove occupa tuttora il carico di solista.\nNominato professore al Conservatorio di Parigi nel 1995, Hadady comincia a dare lezioni avanzate (master class) nel mondo intero (Tokyo, Buenos Aires, Melbourne e Damasco). Nello stesso anno diventa membro della giuria del Terzo concorso internazionale per oboe (solista) a New York e viene pure invitato dall'Orchestra di Chicago per due concerti solisti.\nContinuando questa sua carriera internazionale, sempre come solista, si esibisce in 44 paesi, essendo ospite in diverse orchestre: in Francia, in Ungheria, Germania, Argentina e in Inghilterra con la Philarminia Orchestra di Londra\nEgli \u00e8 anche membro del Quintetto \"Nielsen\" e si \u00e8 esibito insieme a musicisti internazionalmente importanti come Shlomo Mintz, Zolt\u00e1n Kocsis, Christian Zacharias e molti altri.\nHadady suona esclusivamente con oboi \"Lor\u00e9e\": il suo oboe attuale \u00e8 infatti un \"Lor\u00e9e Royal\"."}
{"id": "1224622", "revid": "39692", "url": "https://it.wikipedia.org/wiki?curid=1224622", "title": "Atylodes genei", "text": ""}
{"id": "1224623", "revid": "174852", "url": "https://it.wikipedia.org/wiki?curid=1224623", "title": "Harry Pillsbury", "text": ""}
{"id": "1224624", "revid": "104265", "url": "https://it.wikipedia.org/wiki?curid=1224624", "title": "Colle del Garezzo", "text": "Il Colle del Garezzo \u00e8 un valico alpino della provincia di Imperia, situato a un'altitudine di 1.771\u00a0m s.l.m.. \u00c8 attraversato, alla quota di 1771\u00a0m s.l.m., da una breve galleria che mette in comunicazione l'alta valle Arroscia con l'alta valle Argentina, in particolare San Bernardo di Mendatica con Triora, sia direttamente con il capoluogo comunale (attraverso il Passo della Guardia), sia la frazione di Realdo (attraverso la Bassa di Sanson e il Collardente) e con Molini di Triora e Pigna (tramite Colle Melosa e Colla Langan). Le strade che dalla Colla Melosa e dalla Collardente scendono verso la Valle Argentina sono asfaltate, anche se quella del Collardente ha un fondo molto dissestato e, negli ultimi anni, \u00e8 stata interdetta pi\u00f9 volte al traffico veicolare, dopo la localit\u00e0 Case del Pin. \u00c8 asfaltato anche il primo chilometro che da San Bernardo di Mendatica sale alla galleria del Colle del Garezzo, il resto del percorso \u00e8 sterrato, in condizioni da buone ad appena discrete.\nCollegamenti stradali.\nLa strada che transita sul colle venne originariamente costruita con funzione militare e fu utilizzata durante la Seconda guerra mondiale.\nIl valico \u00e8 attraversato da una galleria lunga circa 70 metri.\n\u00c8 importante prestare attenzione durante tutto il percorso, perch\u00e9 la carreggiata \u00e8 in gran parte sterrata; generalmente il tratto che sale al Colle del Garezzo da San Bernardo di Mendatica (7,5\u00a0km di cui 6,3 sterrati) si presenta in buone condizioni, nonostante il fondo sia molto pietroso, il tratto stradale che dalla galleria del Colle del Garezzo scende verso il Collardente presenta maggiore pendenza e, in alcuni punti, occorre essere molto attenti, ma \u00e8 percorribile anche da normali automobili. L'ultimo tratto sterrato, che collega il Collardente alla Colla Melosa \u00e8 spesso in condizioni pi\u00f9 precarie e il tratto di strada che dalla Porta Bertrand scende alla Colla Melosa (ultimi 4,5\u00a0km) presenta una carreggiata piuttosto sconnessa, che deve essere percorsa con estrema prudenza da qualsiasi veicolo (meglio evitare di transitarvi con una comune auto, le moto da turismo incontrano, in genere, minori difficolt\u00e0).\nLa strada provinciale del Colle del Garezzo \u00e8 chiusa ufficialmente dal il 1\u00ba novembre al 31 marzo di ogni anno, sebbene vi possano essere periodi in cui \u00e8 transitabile anche nel pieno dell'inverno, occorre evitare di percorrerla al di fuori del periodo di apertura ufficiale per l'elevata probabilit\u00e0 di imbattersi in lunghi e pericolosissimi tratti ghiacciati; bisogna inoltre aggiungere che, essendo una strada a percorribilit\u00e0 stagionale, la neve non viene rimossa e (in alcune annate) si possono verificare problemi di percorribilit\u00e0 fino a maggio inoltrato, a causa delle piccole slavine che si possono staccare dalle pendici delle alture soprastanti, invadendo la sede stradale; \u00e8 quindi buona norma (se si \u00e8 all'inizio della primavera ) informarsi localmente sulla percorribilit\u00e0 del valico, specie prima di intraprendere l'itinerario in automobile.\nTurismo.\n\u00c8 un percorso molto frequentato in estate da escursionisti, cicloturisti (in mountain bike), motociclisti (\u00e8 facilmente percorribile anche con una moto da turismo) e da escursionisti che spesso utilizzano il valico come base di partenza per escursioni sulla cosiddetta \"Via del Sale\", che percorre il crinale tra le valli Arroscia, Argentina, Roya, Tanaro e Vermenagna, per poi raggiungere il Colle di Tenda. Dal Colle del Garezzo (in particolare dalla sella erbosa situata sopra la galleria) si gode di una vista spettacolare sulla Piana di Albenga, sul litorale ingauno e imperiese e sulla cerchia delle Alpi Liguri e Marittime (dalla Val Bevera alla Val Tanaro, fino alle alture alle spalle di Loano, \u00e8 inoltre una comoda base di partenza per raggiungere le vette del Monte Front\u00e8 (2152\u00a0m), del Monte Saccarello (2201\u00a0m) e del Monte Monega (1882\u00a0m)."}
{"id": "1224629", "revid": "2016868", "url": "https://it.wikipedia.org/wiki?curid=1224629", "title": "Mamie Gummer", "text": "Biografia.\nFiglia dell'attrice Meryl Streep e dello scultore Don Gummer, \u00e8 cresciuta tra Los Angeles e il Connecticut. Da bambina partecipa ad un film interpretato dalla madre, \"Heartburn - Affari di cuore\", venendo accreditata come Natalie Stern.\nStudia comunicazione e teatro all'Universit\u00e0 Northwestern, laureandosi nel 2005. Inizia lavorando in una produzione off-Broadway al fianco di Michael C. Hall, mentre nel 2006 partecipa al film di Lasse Hallstr\u00f6m \"L'imbroglio - The Hoax\".\nNel 2007 recita nel film di Lajos Koltai \"Un amore senza tempo\", nella versione giovane del personaggio interpretato dalla madre; nello stesso anno recita nel film di Kimberly Peirce \"Stop-Loss\".\n\u00c8 sorella dell'attrice Grace Gummer e nipote dell'attrice Maeve Kinkead.\nVita privata.\nNel 2011 ha sposato l'attore Benjamin Walker, con il quale si era fidanzata tre anni prima; hanno divorziato nel 2013.\nDal 2017 \u00e8 fidanzata con lo sceneggiatore Mehar Sethi. Con lui, Mamie Gummer ha dato alla luce un figlio il 1\u00ba marzo 2019, facendo diventare nonna Meryl Streep per la prima volta."}
{"id": "1224635", "revid": "767487", "url": "https://it.wikipedia.org/wiki?curid=1224635", "title": "Enrico Garbosi", "text": "Ha dato il suo apporto migliore alla pallacanestro femminile italiana: \u00e8 stato C.T. della nazionale e ha vinto quattro titoli consecutivi con la Ginnastica Comense 1872.\nCarriera.\nDa giocatore, ha vinto gli scudetti 1941-42 e 1942-43 con la Reyer Venezia.\nNel 1948 \u00e8 stato nominato commissario tecnico della nazionale italiana di pallacanestro femminile. \u00c8 rimasto in carica per 24 partite, fino al 1953 prendendo parte all'Europeo Budapest 1950 (quinto posto), al Torneo di Nizza (secondo) e all'Europeo Mosca 1952 (sesto).\nContemporaneamente, ha vinto quattro scudetti nel campionato femminile con la Comense Como, con cui rimane per sette anni dal 1947 al 1954 e tra il 1951 e il 1953 e nel 1955-56 segu\u00ec la Reyer Venezia maschile. Dal 1956 al 1962 ha guidato la Pallacanestro Varese, con cui ha vinto lo scudetto 1960-61. Nel 1962-63 \u00e8 passato alla seconda squadra varesina, la Prealpi, con cui conquista il quarto posto.\nAlla fine degli anni '50 fu in contemporanea con la Ignis Varese (allora si poteva purch\u00e9 ci fossero due divisioni di differenza) allenatore della Alessi Fulgor Omegna per tre campionati.\nFu poi a Milano, sponda All'Onest\u00e0, come direttore tecnico e successivamente, dopo l'esonero di Vittorio Tracuzzi nel campionato 1969-1970, co-allenatore con un giovane Riccardo Sales, poich\u00e9 Romano Forastieri, allenatore ufficiale, non aveva ancora conseguito il patentino.\nA lui \u00e8 dedicato il \"Trofeo Internazionale Citt\u00e0 di Varese\", riservato a squadre giovanili."}
{"id": "1224640", "revid": "599013", "url": "https://it.wikipedia.org/wiki?curid=1224640", "title": "Richard Matvichuk", "text": "Carriera.\nClub.\nNonostante fosse nato ad Edmonton Richard Matvichuk crebbe nella citt\u00e0 vicina di Fort Saskatchewan, dove inizi\u00f2 a giocare ad hockey su ghiaccio. Matvichuk disput\u00f2 tre stagioni nella Western Hockey League con la maglia dei Saskatoon Blades, entrando nella stagione 1991-92 nell'All-Star Team della lega e vincendo il premio per il miglior difensore. In 214 partite totalizz\u00f2 38 reti e 117 assist. Nel 1991 fu scelto in ottava posizione assoluta dai Minnesota North Stars.\nDopo aver fatto il suo esordio in National Hockey League, alternando presenze nella formazione affiliata dei Kalamazoo Wings, Richard segu\u00ec il trasferimento della franchigia a Dallas, nel Texas. Nelle due stagioni successive collezion\u00f2 altre presenze in IHL, prima di diventare difensore titolare di Dallas. Matvichuk disput\u00f2 12 stagioni con la maglia degli Stars, segnando 41 reti e 145 assist, e conquist\u00f2 nel 1999 la prima Stanley Cup nella storia della franchigia.\nNell'estate del 2004 Matvichuk divent\u00f2 free agent, e salt\u00f2 la stagione seguente a causa del lockout. L'anno successivo fu ingaggiato dai New Jersey Devils, cos\u00ec come gi\u00e0 avvenuto per gli ex giocatori degli Stars Jamie Langenbrunner e Joe Nieuwendyk. Fu costretto a saltare la parte conclusiva della stagione 2006\u201307 a causa di un intervento alla schiena. Dopo due stagioni con 11 punti in 79 apparizioni Matvichuk trascorse la stagione successiva in American Hockey League con la formazione affiliata dei Lowell Devils. Nell'estate del 2008 fu invitato al camp estivo dei Columbus Blue Jackets, senza riuscire tuttavia a trovare un ingaggio.\nNazionale.\nNell'inverno fra il 1991 ed il 1992 Richard Matvichuk fu chiamato nella formazione canadese U20 per prendere parte ai mondiali di categoria disputati in Germania; collezion\u00f2 in quell'occasione quattro presenze. Nel 2002 fu invece chiamato dalla nazionale maggiore per prendere parte al mondiale in Svezia, dove segn\u00f2 una rete in sette partite."}
{"id": "1224641", "revid": "122198032", "url": "https://it.wikipedia.org/wiki?curid=1224641", "title": "Inbus F140", "text": "L'Inbus F 140 \u00e8 stato un filobus urbano realizzato nel 1981, di cui non vi sono pi\u00f9 esemplari esistenti.\nCaratteristiche.\nIl F140 \u00e8 stato l'unico modello di filobus costruito dalla Inbus; l'aspetto era sostanzialmente lo stesso dell'autobus U210, costruito anch'esso dal consorzio negli anni '80, pertanto presentava un tettuccio bombato, una linea slanciata e, caratteristica particolare, un piccolo obl\u00f2 quadrangolare nel lato destro sotto il parabrezza. La guida era posta a sinistra. Il mezzo venne realizzato solamente in versione a tre porte. La parte elettrica era realizzata dalla Magneti Marelli.\nStoria.\nNel 1981 la ACT (ora CTM), societ\u00e0 concessionaria del trasporto pubblico della citt\u00e0 di Cagliari, ordin\u00f2 15 esemplari di filobus da 12 metri alla Inbus: il modello F140 \u00e8 dunque nato solo grazie ad una richiesta di prodotti su misura. I veicoli furono immatricolati nella serie 601-615 e impiegati sulle linee 5, C rosso e C nero. Pochi anni dopo, con l'avvento di nuovi filobus dotati di marcia autonoma (Socimi 8839 e 8845), e con la soppressione del servizio filoviario sulla linea 5 nel 1990, furono accantonati tutti eccetto tre: la 606, la 610 e la 614 (quest'ultima dismessa nel corso degli ultimi anni 1990). Con il ripristino, nel 1998, dell'esercizio filoviario sulla linea 5 e col suo successivo allungamento, le vetture 606 e 610 vennero riadattate e dotate di servosterzo; restarono in servizio, come vetture supplementari per gli orari di punta, fino all'inverno del 2003.\nNell'ottobre del 2007 tutti i 15 filobus F140 esistenti, rimasti accantonati presso il deposito CTM, sono stati condotti alla demolizione, avvenuta a pochi km da Cagliari nella primavera del 2008."}
{"id": "1224645", "revid": "767487", "url": "https://it.wikipedia.org/wiki?curid=1224645", "title": "Classe Berezina", "text": "La classe Berezina (progetto 1859 secondo la classificazione russa) era una classe di rifornitori di squadra della Voenno Morskoj Flot SSSR, la ex marina sovietica, composta da una sola unit\u00e0 (delle due progettate) varata nel 1972 ed entrata in servizio nel 1977. Si trattava di un'unit\u00e0 caratterizzata da una complessa gestione ed una avanzatissima meccanizzazione nella gestione degli articoli immagazzinati. La classificazione sovietica era \"VTR\".\nLa nave.\nProgettata dalla \"Advanced Ship Design\", una branca del Ministero delle Costruzioni Navali nata nel 1955, ha servito con la marina sovietica.\nStazzava 36.000 tonnellate ed ospitava un ponte di volo con hangar in grado di operare due elicotteri tipo Hormone modificati per la distribuzione di materiali alla flotta (\"vertrep\" - vertical replenishment).\nEra dotata di due stazioni per il contemporaneo rifornimento da ambo i lati di due unit\u00e0 e trasportava 16.000 tonnellate di combustibile, 500 tonnellate di acqua potabile e 3.000 tonnellate di pezzi di ricambio, munizioni ed altri materiali.\nLa \"Berezina\" fu inviata nella Flotta del Mar Nero nel dicembre 1978, con la quale oper\u00f2 per gran parte della sua carriera. Questa grande unit\u00e0 \u00e8 stata demolita nel 1997."}
{"id": "1224646", "revid": "106356", "url": "https://it.wikipedia.org/wiki?curid=1224646", "title": "Andrea Viterbi", "text": ""}
{"id": "1224651", "revid": "2151778", "url": "https://it.wikipedia.org/wiki?curid=1224651", "title": "NV1", "text": "L'NV1 \u00e8 stato il primo processore grafico prodotto da NVIDIA. La sua implementazione era una scheda per slot PCI, messa in commercio nel 1995 col marchio Diamond Edge 3D. \nInsieme al SGS Thomson STG-2000 (dal quale differiva solo per l'impiego di VRAM pi\u00f9 veloce al posto della DRAM) \u00e8 stato il primo acceleratore multimediale completo: comprendeva infatti un processore grafico 2D/3D, memoria VRAM o FPM-DRAM, una scheda audio integrata a 32 canali e una porta joypad compatibile per Sega Saturn. Era quindi equivalente ad una scheda grafica 2D, una scheda audio compatibile Sound Blaster e una porta joypad a 15 pin, componenti allora diffusi sulla maggioranza dei PC compatibili PC IBM.\nIl processore grafico fu progettato da NVIDIA nel periodo in cui si stavano definendo gli standard della computer grafica odierna. \nLa scelta delle primitive grafiche cadde sulle texture quadratiche, mentre il mercato si stava orientando decisamente verso i poligoni. Questa tecnologia non era affatto popolare, e questo fatto, unito agli iniziali problemi di costo e qualit\u00e0 della scheda, ne ostacol\u00f2 la diffusione. Le texture erano caricate dalla RAM attraverso il VLB/ISA/PCI in tempo reale, caratteristica poi resa standard dall'AGP. Anche se le prestazioni in 3D erano discrete, gli scarsi risultati nella modalit\u00e0 pi\u00f9 diffusa per i videogiochi in ambiente DOS, il 2D, non spingevano le vendite del componente. Il supporto ai gamepad del Sega Saturn, che and\u00f2 incontro ad un insuccesso commerciale, fu di poco aiuto. \nIl reparto audio era avanzato, ma non offriva grandi prestazioni per la riproduzione dei suoni MIDI, allora lo standard per i giochi per DOS. La transizione che si stava verificando da VLB/ISA (dei 486) a PCI (dei Pentium) costringeva a usare anche due schede audio per gestire i MIDI. Questo scoraggiava gli utenti avanzati a rinunciare alle loro componenti per una soluzione altamente integrata come questa.\nIl colpo di grazia per le fortune della scheda fu l'introduzione da parte di Microsoft delle prime DirectX. Queste definirono infatti uno standard per la computer grafica che condannava all'oblio la tecnologia proprietaria di NVIDIA basata sulle texture quadratiche, a favore dei pi\u00f9 diffusi poligoni. Sebbene la soluzione dell'azienda californiana fosse pi\u00f9 avanzata e permettesse una migliore gestione delle superfici curve, essa presentava difetti come una maggior difficolt\u00e0 di programmazione, soprattutto nel rilevamento delle collisioni. L'implementazione delle Direct3D ottenuta via software da NVIDIA comportava rallentamenti che non permettevano la competizione con le soluzioni native sul mercato. La manovra della Microsoft fu un brutto colpo per l'azienda, che dovette ritirarsi dal mercato per progettare una nuova GPU aderente agli standard introdotti.\nLo sviluppo della tecnologia a texture quadratiche continu\u00f2 internamente, nel progetto chiamato NV2, mai andato in porto."}
{"id": "1224652", "revid": "21079", "url": "https://it.wikipedia.org/wiki?curid=1224652", "title": "Trasformazioni canoniche", "text": ""}
{"id": "1224659", "revid": "767487", "url": "https://it.wikipedia.org/wiki?curid=1224659", "title": "The Wedding Date - L'amore ha il suo prezzo", "text": "The Wedding Date - L'amore ha il suo prezzo (\"The Wedding Date\"), conosciuto anche come Un amore in prestito, \u00e8 una commedia romantica del 2005 diretta da Clare Kilner con Debra Messing, Dermot Mulroney, ed Amy Adams. Basato sul romanzo \"Asking for Trouble\" di Elizabeth Young, il film venne riprodotto un anno dopo a Bollywood col nome di \"Aap Ki Khatir.\"\nTrama.\nKat Ellis \u00e8 una newyorkese single che ritorna a casa dei suoi genitori a Londra per fare da damigella d'onore al matrimonio della sorellastra Amy con il fidanzato Edward. Rimane costernata quando scopre che il testimone delle nozze non \u00e8 altro che il suo ex fidanzato Jeffrey, che l'aveva lasciata due anni prima. Nel desiderio di non fare brutta figura con lui, assume l'affascinante gigol\u00f2 Nick Mercer perch\u00e9 faccia finta di essere il suo fidanzato, in cambio di seimila dollari.\nIl piano di Kat \u00e8 rendere Jeffrey geloso, piano che fallisce quando Nick convince tutti, lei inclusa, che lui e Kat sono pazzamente innamorati, cosicch\u00e9 i due s'innamorano veramente.\nLa notte prima del matrimonio, Kat scopre il vero motivo della rottura con Jeffrey: questi l'aveva lasciata per Amy con cui ha avuto una relazione quando stavano ancora insieme. Nick aveva scoperto tutto poco prima, avendo visto Amy e Jeffrey litigare, e quando Kat capisce che Nick sapeva tutto, lo lascia e decide di tornare in America mentre Nick le restituisce i soldi.\nIl giorno del matrimonio, il patrigno di Kat le chiede se pensa che Nick sia il ragazzo giusto per lei, la protagonista si arrende all'evidenza e dice di s\u00ec, cos\u00ec inizia a cercarlo mentre il matrimonio ha inizio. Amy, oppressa dai rimorsi, confessa il tradimento ad Edward chiedendogli perdono in quanto innamorata; Edward reagisce male inseguendo Jeffrey dentro e fuori dalla chiesa, ma alla fine i due si chiariscono considerando che Edward ed Amy ancora non erano fidanzati quando Amy aveva una relazione con Jeffrey. Edward viene ritrovato da Nick che riesce a convincere lo sposo di quanto l'amore per lei sia superiore a quanto accaduto per via di Jeffrey. Con ci\u00f2, Edward torna in chiesa, perdona Amy e la sposa mentre Kat perdona Nick con cui inizia una relazione ufficiale.\nAccoglienza.\nIl film fu un grande successo al botteghino, incassando 47 milioni di dollari in tutto il mondo, contro un budget di 15 milioni. Nonostante il successo per\u00f2, il film fu stroncato dalla critica, a causa della sua trama scontata e prevedibile."}
{"id": "1224661", "revid": "110157", "url": "https://it.wikipedia.org/wiki?curid=1224661", "title": "Mitterndorf an der Fischa", "text": "Mitterndorf an der Fischa (fino al 1917 Mitterndorf) \u00e8 un comune austriaco di 2 471 abitanti nel distretto di Baden, in Bassa Austria."}
{"id": "1224666", "revid": "110157", "url": "https://it.wikipedia.org/wiki?curid=1224666", "title": "Oberwaltersdorf", "text": "Oberwaltersdorf \u00e8 un comune austriaco di 4 345 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1224667", "revid": "110157", "url": "https://it.wikipedia.org/wiki?curid=1224667", "title": "Pfaffst\u00e4tten", "text": "Pfaffst\u00e4tten \u00e8 un comune austriaco di 3 508 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1224669", "revid": "599013", "url": "https://it.wikipedia.org/wiki?curid=1224669", "title": "Johnny Oduya", "text": "Gioca per i Dallas Stars nella National Hockey League."}
{"id": "1224670", "revid": "110157", "url": "https://it.wikipedia.org/wiki?curid=1224670", "title": "Pottendorf", "text": "Pottendorf \u00e8 un comune austriaco di 6 817 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1224671", "revid": "120863031", "url": "https://it.wikipedia.org/wiki?curid=1224671", "title": "Stazione marittima di Napoli", "text": "La stazione marittima di Napoli si trova sul molo Angioino del porto della citt\u00e0 e ne ospita il terminal portuale.\nStoria.\nDopo l'unit\u00e0 d'Italia il porto di Napoli viene notevolmente ingrandito e potenziato. Pesava tuttavia l'assenza di un edificio che accogliesse i passeggeri in partenza e in arrivo nel porto. A tale mancanza fu riparato solo alla fine del XIX secolo quando fu realizzata la stazione marittima sul molo Pisacane (detto in origine ponte trapezoidale per la sua forma) tra il 1894 e il 1899 su disegno dell'ingegnere del Genio civile Luca Cortese.\nCol passare del tempo la stazione marittima fu ritenuta inadeguata alle sue funzioni. Obiettivo dichiarato del regime fascista era quello di ritagliare per la citt\u00e0 un ruolo preminente nel commercio marittimo del Mediterraneo. Pertanto era necessaria una nuova stazione marittima, pi\u00f9 ampia e moderna. Il bando per l'appalto fu emesso dal Ministero dei lavori pubblici nel 1933. A vincere la gara fu la societ\u00e0 Ferrobeton e i lavori iniziarono l'anno dopo, sotto la direzione dell'architetto Cesare Bazzani, e terminarono nel 1936 quando fu inaugurata.\nLa sua costruzione comport\u00f2 la distruzione dell'antico \"molo grande\" e del suo braccio, il molo San Gennaro, ma specialmente dell'altrettanto antica e famosa \"lanterna del molo\". Il nuovo molo, allargato per costruirvi sopra l'edificio, fu intitolato al ministro dei lavori pubblici Luigi Razza, denominazione scomparsa all'indomani della caduta del regime.\nLa vecchia stazione marittima, dopo aver perso la prima funzione, divenne sede della Capitaneria di porto fino alla seconda guerra mondiale quando fu gravemente danneggiata dai danni di bombardamenti ed esplosioni e sostituita nel dopoguerra dall'attuale edificio della Capitaneria e dell'Autorit\u00e0 portuale.\nL'edificio.\nL'edificio della stazione \u00e8 una struttura monumentale, e tale \u00e8 considerata dalla soprintendenza ai beni ambientali e architettonici. \u00c8 stato costruito secondo le direttive impartite dal bando, con due corpi di fabbrica che ospitano due atri identici. Tra le due \"torri\", all'altezza del primo piano, doveva esserci un collegamento. Questo fu realizzato attraverso la costruzione di tre piani trasversali. Al di sotto di questi si apre un varco, inizialmente predisposto allo stazionamento dei treni che provenivano dalla ferrovia di collegamento tra la stazione ferroviaria e il porto, oggi dismessa.\nL'edificio \u00e8 composto da due ali di circa 182 metri ciascuna. La decorazione dell'esterno consiste in dodici medaglioni in pietra di Trani. Di questi dodici, otto raffigurano vari luoghi geografici: l'\"Africa orientale\", \"Roma\", \"Atene\", \"Il Cairo\", \"Rio de Janeiro\", \"Calcutta\" e, ovviamente, \"Napoli\". Dei rimanenti quattro, due rappresentano la navigazione per mare e quella aerea, mentre altri due rappresentano un piroscafo e una nave romana. Vi sono quattro metope in bronzo, che rappresentano \"Castore e Polluce\" e la ricchezza del commercio marittimo, oltre ai classici cavalli di bronzo.\nAltri eventi.\nLa stazione marittima \u00e8 anche centro per lo svolgimento di importanti eventi che si tengono a Napoli. Tra questi, si ricordano Galassia Gutenberg e molti concerti. Il piazzale antistante l'edificio della stazione, inoltre, a capodanno viene utilizzato come una grande pista da ballo. Nel 2007, per la manifestazione Civilt\u00e0 delle donne, l'artista Fabrizio Crisafulli ha realizzato, sulla facciata dell'edificio, un'installazione in cui due danzatrici speculari, in videoproiezione, entravano in relazione con la struttura simmetrica dell'architettura. A partire dal mese di marzo 2021 parte dell'edificio \u00e8 stato utilizzato come secondo hub vaccinale dell'ASL Napoli 1, a beneficio dei convocati per il vaccino contro il Covid-19."}
{"id": "1224677", "revid": "110157", "url": "https://it.wikipedia.org/wiki?curid=1224677", "title": "Pottenstein (Austria)", "text": "Pottenstein \u00e8 un comune austriaco di 2 913 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1224678", "revid": "367445", "url": "https://it.wikipedia.org/wiki?curid=1224678", "title": "Arte greca", "text": "Per arte greca si intende l'arte della Grecia antica, cio\u00e8 di quelle popolazioni di lingua ellenica che abitarono una vasta area, comprendente la penisola ellenica, le isole egee e ioniche e le colonie fondate in Asia Minore, sul mar Nero, nell'Italia meridionale e insulare e, nella fase pi\u00f9 tarda, nelle regioni conquistate da Alessandro Magno (conosciuto anche come Alessandro il Macedone), in particolare nella Fenicia, nell'Egitto e nell'Anatolia(l'attuale Turchia).\nEssa ha esercitato un'enorme influenza culturale in alcune aree geografiche dal mondo antico fino ai nostri giorni. In Occidente ebbe un forte influsso sull'arte romana imperiale e in Oriente le conquiste di Alessandro Magno avviarono un lungo periodo di scambi tra le culture della Grecia, dell'Asia centrale e dell'India (arte greco-buddista del Gandh\u0101ra), con propaggini addirittura in Giappone. A partire dal Rinascimento, in Europa l'estetica e l'alta capacit\u00e0 tecnica dell'arte classica (l'arte greca e la sua continuazione nell'arte romana) ispirarono generazioni di artisti e dominarono l'arte occidentale fino al XIX secolo.\nCol Neoclassicismo, nato da una serie di fortunate scoperte archeologiche, si inizi\u00f2 a distinguere i contributi greci classici da quelli romani, ricreando il mito dell'arte ellenica quale traguardo impareggiabile di perfezione formale. I Greci posero sempre la massima attenzione alla ricerca estetica, cercando di trovare in ogni manifestazione artistica il massimo grado di armonia e perfezione formale. Le caratteristiche che distinsero la loro produzione rispetto alle civilt\u00e0 antiche ad essa precedenti e contemporanee, furono: l'attenzione e l'aderenza al realismo, che in scultura si tradusse in un'osservazione particolare dell'anatomia umana, e in pittura si risolse sia nella ricerca della rappresentazione prospettica dello spazio, sia in quella della resa dei volumi; in architettura la stretta corrispondenza tra forma e funzione, diretta conseguenza di un approccio razionale alla comprensione del mondo e alla conoscenza. Tali raggiungimenti formali, che sono all'origine del classicismo europeo, hanno influito sullo sviluppo successivo del mondo occidentale ad un livello che va ben oltre la storia dell'arte.\nDefinizioni.\nDalla trattazione si escludono generalmente l'arte minoica e micenea (o arte egea) che fiorirono tra il 1500 e il 1200 a.C. Sebbene la seconda appartenesse gi\u00e0 probabilmente a una civilt\u00e0 di lingua ellenica (vedi Lineare B), non esiste una vera continuit\u00e0 tra l'arte di queste culture e la successiva arte greca, se non quella che deriva, ad esempio, dalla circolazione di supporti iconografici quali \"cartoni\" di bottega o vasellame. L'arte greca quale forma artistica dotata di significato storico autonomo nasce dopo la fine della civilt\u00e0 micenea, quindi nell'ultimo secolo del II millennio a.C., e termina con il progressivo stabilirsi del dominio romano sul mondo di lingua greca intorno al 100 a.C.\nIn lingua greca la parola \u03c4\u03b5\u03c7\u03bd\u03b7 (\"tekhn\u00ea\"), che comunemente viene tradotta con arte, indica pi\u00f9 propriamente l'abilit\u00e0 manuale e artigianale: da questo termine deriva infatti la parola \"tecnica\"; gli scultori e pittori greci erano artigiani, apprendevano il mestiere a bottega, spesso presso il proprio padre, e potevano essere schiavi di uomini facoltosi. Sebbene alcuni di essi divenissero ricchi e ammirati, non avevano la medesima posizione sociale di poeti o drammaturghi; fu solo in epoca ellenistica (dopo il 320 a.C. circa) che gli artisti divennero una categoria sociale riconosciuta, perdendo al contempo quel legame con la comunit\u00e0 che ne aveva caratterizzato il lavoro in epoca arcaica e classica. Scrive Richter a proposito della costruzione dell'Eretteo sull'Acropoli di Atene: \"Ci rimane un'iscrizione riferentesi al secondo periodo di lavori, cio\u00e8 dopo il 409, con i nomi di circa centotrenta operai, tra schiavi, stranieri ivi residenti e liberi cittadini; tutti, compreso l'architetto, ricevevano il compenso giornaliero di una dracma.\"\nIn Grecia gli artisti ebbero piena consapevolezza del proprio ruolo: le firme dei ceramisti compaiono sui vasi fin dal VI secolo a.C., ancora in periodo arcaico e Plinio racconta di come Zeusi e Parrasio amassero sfoggiare la propria ricchezza e ostentare la propria attivit\u00e0 come eminentemente intellettuale. Tali sforzi non riuscirono evidentemente a scardinare la convenzione per cui ogni lavoro di tipo manuale dovesse essere considerato di livello inferiore. Nel periodo ellenistico invece l'interesse per l'arte divenne un contrassegno per le persone colte e il disegno e il modellare vennero considerati un passatempo non disdicevole; come conseguenza iniziarono a formarsi le collezioni private e si diede inizio al mercato artistico. Tale svolta fu concomitante con la nuova tendenza soggettivistica della filosofia antica che port\u00f2 a ritenere poeti e artisti soggetti a una medesima esperienza.\nContenuti.\n\u00abIl contenuto fondamentale dell'arte classica \u00e8 il \"mito\". Le immagini degli dei e degli eroi greci [...]. I nuovi dei, che spesso vediamo raffigurati in lotta contro una precedente generazione fatta di giganti e mostri (le Gorgoni, le Furie, i Giganti, i Titani, ecc.), sono le immagini ideali di attivit\u00e0 o virt\u00f9 umane: la sapienza e la cultura (Atena), la poesia (Febo), la bellezza (Afrodite), l'abilit\u00e0 nei traffici (Ermes), il valore guerriero (Ares), l'autorit\u00e0 (Zeus); ed una splendente legione di semidei, ninfe ed eroi\u00bb.\nIl realismo dell'arte greca a cui si \u00e8 gi\u00e0 accennato si distacca da ogni precedente esperienza perch\u00e9 non ha limiti, non si mantiene a livello umano come avviene nelle altre civilt\u00e0 antiche (Egitto, Mesopotamia, ecc.), ma permea il mondo degli dei. \u00c8 questo l'unico elemento che accomuna l'arte greca all'arte minoica e che deriva, per entrambe le civilt\u00e0, da una concezione dell'arte come espressione di tutta la comunit\u00e0 e non di un'entit\u00e0 superiore, umana o divina che sia. Non c'\u00e8 pi\u00f9 niente di \"magico\", apotropaico o simbolico nell'arte classica; nella civilt\u00e0 ellenica il mondo degli dei e degli eroi \u00e8 speculare al mondo degli uomini i quali attraverso il mito e l'arte giungono alla comprensione di se stessi e del mondo: \u00abNulla \u00e8 nella realt\u00e0 che non si definisca o prenda forma nella coscienza umana\u00bb. Di questa funzione dell'arte - giacch\u00e9 in questa ricerca di un armonico rapporto con il mondo, con la natura e con il divino l'arte ha avuto ruolo attivo e non rappresentativo - artista e civilt\u00e0 sono consapevoli; il momento in cui la comunit\u00e0 greca raggiunge la massima consapevolezza dell'affermazione dell'uomo nel mondo \u00e8 il regno di Pericle che coincide con l'et\u00e0 classica.\nLa consapevolezza dell'artista si esprime nell'interesse teorico; l'artista greco nel V secolo a.C. scrive e riflette sul proprio lavoro, sa da dove proviene, conosce il proprio passato e lavora per giungere ad un insieme di regole, astratte dalla contingenza, modelli, grazie ai quali poter comunicare, trasmettere conoscenza, risultando comprensibile a chiunque. L'arte ceramica non \u00e8 esclusa dal progressivo perfezionamento del \u201ccanone\u201d, non ha minor valore della scultura monumentale, ha una funzione diversa e forse pi\u00f9 importante, oltre a non trascurabili risvolti economici. Cos\u00ec come gli sviluppi formali attraversano ogni forma d'arte, l'arte non \u00e8 appannaggio di temi specifici ma affronta ogni aspetto della realt\u00e0: pu\u00f2 essere celebrativa, storica o documentaria; smetter\u00e0 di essere espressione e testimonianza della societ\u00e0 e dei suoi valori in modo cos\u00ec aderente a partire dal IV secolo a.C., quando una serie di mutamenti sociali e politici porteranno all'affermazione della monarchia macedone, alla crisi delle \"poleis\" stesse e all'affermazione di un'\u00e9lite culturale distante dai valori tradizionali e comunitari.\nArte greca come arte \"classica\".\nLe testimonianze artistiche greche nel tempo hanno rivestito un ruolo assolutamente unico nella storia culturale dell'Occidente. Nel Rinascimento, quando non si distingueva ancora tra modelli greci e successivi sviluppi romani, si form\u00f2 il termine \"classico\" che intendeva quel modello antico di valenza ideale, a cui si riconosceva cio\u00e8 il merito di essere giunto a una perfezione formale. La parola \"classico\" deriva dal latino \"classicus\"\nIl termine, inoltre, ha un significato pi\u00f9 stretto nello specifico dell'arte greca, poich\u00e9 indica la fase tra V e IV secolo a.C. quando la produzione artistica raggiunse un particolare livello ritenuto di eccellenza. A tale definizione contribuirono gi\u00e0 in et\u00e0 ellenistica i perduti trattati della pittura e della scultura di Senocrate di Sicione, uno scultore della scuola di Lisippo, e di Antigono di Caristo, entrambi della met\u00e0 del III secolo a.C. Gli scrittori romani come Plinio il Vecchio, Cicerone e Quintiliano divulgarono ulteriormente l'immagine dell'arte greca tra V e IV secolo a.C. come l'et\u00e0 di un apogeo estetico e culturale cui dovette seguire un periodo di progressiva decadenza. Una serie di equivoci di tipo estetico e storico percorre la storia degli studi relativi all'arte dell'antica Grecia, dai quali \u00e8 nata, tra l'altro (si pensi all'antinomia tra forma e colore) una concezione evoluzionistica dell'arte che continuer\u00e0 ad essere applicata anche all'arte di epoche successive. Tale concezione venne ripresa ancora nel Settecento da Winckelmann, archeologo e figura fondamentale per i successivi studi in questo ambito storico-artistico; egli fece propri i giudizi di et\u00e0 ellenistica sull'arte dei secoli V e IV a.C., indicandola come modello perfetto e irripetibile da adottare come ideale senza tempo. Le idee di Winckelmann furono applicate nel movimento neoclassico e i suoi studi furono alla base della periodizzazione convenzionale dell'arte greca in fase arcaica, severa, classica ed ellenistica. Solo nell'Ottocento, grazie anche alle nuove scoperte archeologiche, si inizi\u00f2 ad avere un approccio diverso, dedicando maggiore attenzione anche alle fasi precedenti e seguenti l'arte classica e riconoscendo in ciascuna i rispettivi valori estetici, capaci di rendere, fin dalle origini, l'arte greca unica nel quadro del mondo antico.\nClassico inoltre \u00e8 oggi usato in maniera pi\u00f9 generica, anche per espressioni artistiche moderne o contemporanee, in cui la manifestazione di emozioni e sentimenti \u00e8 contenuta in forme di controllata razionalit\u00e0 e dotate di armonia, in grado di essere prese anche come modelli.\nStili e periodi.\nL'arte dell'antica Grecia viene suddivisa dal punto di vista dello stile in quattro periodi principali che, sebbene siano insufficienti alla definizione e comprensione storica, vengono abitualmente e utilmente impiegati a fini didattici.\nIl primo periodo sorge a seguito della migrazione dorica (prima colonizzazione, intorno al 1100 a.C.), attraversa il periodo tradizionalmente conosciuto come Medioevo ellenico e termina con le prime manifestazioni della statuaria dedalica del VII secolo a.C. Le statuette in terracotta, pietra e metallo e la ceramica protocorinzia e protoattica sono le produzioni attraverso le quali \u00e8 possibile individuare il lento formarsi di uno stile greco autonomo capace di assorbire e reinterpretare le influenze orientalizzanti. L'espansione coloniale avvenuta tra l'VIII e il VII secolo a.C. (seconda colonizzazione) introduce nell'arte greca nuovi elementi. Al luogo di culto domestico tipico della civilt\u00e0 micenea si sostituisce il tempio che assume gradualmente le monumentali forme del dorico e dello ionico; contemporaneamente si sviluppa la statuaria di grandi dimensioni. Il passaggio dal periodo dedalico all'arcaico maturo si verifica in concomitanza con le trasformazioni sociali e politiche di Atene (a partire all'incirca dalla riforma di Solone) che porteranno la citt\u00e0 ad essere il centro dell'attivit\u00e0 politica e finanziaria del mondo greco.\nLe guerre persiane segnano il passaggio tra periodo arcaico e periodo classico, e il regno di Alessandro Magno (336-323 a.C.) quello tra periodo classico e periodo ellenistico, il quale termina ufficialmente con la conquista romana dell'Egitto (battaglia di Azio del 31 a.C.). In realt\u00e0 non ci furono transizioni nette tra un periodo e l'altro: alcuni artisti lavorarono in modo pi\u00f9 innovativo rispetto ai propri contemporanei determinando progressivi scarti e avanzamenti di tipo formale all'interno di una tradizione artigianale consolidata e socialmente riconosciuta. Gli avvenimenti storici a cui si legano anche le grandi trasformazioni nel mondo dell'arte evidenziano come queste ultime si siano verificate nell'incontro tra personalit\u00e0 artistiche d'eccezione e sostanziali cambiamenti di tipo sociale, politico o economico; l'accenno riguarda ad esempio quella generazione di artisti che traghett\u00f2 la scultura greca dalla fase tardo-arcaica alla piena classicit\u00e0 (Mirone, Policleto, Fidia). D'altra parte, al di fuori di questi cambiamenti, le forti tradizioni locali di carattere conservativo, legate alle necessit\u00e0 dei culti, avevano portato a una differenziazione stilistica per aree geografiche, riconoscibile al di l\u00e0 degli scambi e delle reciproche influenze: lo stile dorico coinvolge le aree della Grecia settentrionale, del Peloponneso e della Magna Grecia; lo stile ionico \u00e8 proprio di Atene (come la scultura attica, facilmente distinguibile dalla scultura dorica), delle coste dell'Asia Minore e delle Isole egee, mentre il corinzio pu\u00f2 essere considerato come l'evoluzione dello stile ionico in tutta la Grecia a partire dalla fine del V secolo a.C..\nArchitettura.\nUn esempio di architettura greca \u00e8 il tempio sul quale si sviluppano tematicamente le strutture concettuali e formali dell'architettura greca. Originariamente semplice \"baldacchino\" a protezione dell'immagine della divinit\u00e0 e destinato alla raccolta delle offerte, il tempio manterr\u00e0 anche in seguito questa sua funzione di \"casa degli d\u00e8i\": per separare il naos (cella) dagli arredi sacri e dalle offerte viene introdotta la distinzione tra il pr\u00f2nao e l'opistodomo, rispettivamente sul davanti e sul retro della cella (inutile tentare di distinguere all'interno di queste modifiche tra origini di tipo funzionale e origini di tipo formale), mentre a contenere e proteggere la cella stessa si sviluppa il colonnato esterno (peristasi). Il rito collettivo continuer\u00e0 a svolgersi al di fuori del tempio, in un recinto sacro o santuario dove si trovava l'altare e destinato col tempo ad ospitare altri edifici pubblici come quelli necessari allo svolgimento dei giochi panellenici e, originariamente, il teatro. Prima del 700 a.C. tuttavia gli edifici greci erano costruiti con materiali poco durevoli come mattoni, legno e paglia e l'impulso verso l'architettura monumentale per un certo periodo oltrepass\u00f2 le reali capacit\u00e0 tecniche dei greci le quali dovettero svilupparsi per tutto il VII secolo fino all'inizio del VI secolo a.C. Dalla met\u00e0 dell'VIII alla met\u00e0 del VII secolo a.C. una serie di innovazioni tecniche nella lavorazione della pietra consentiranno di aumentare le dimensioni degli edifici, mentre si andr\u00e0 sempre pi\u00f9 precisando la distinzione fra strutture portanti e strutture di riempimento, uniche queste ultime a ricevere una decorazione ornamentale. Il primo grande tempio con mura fatte in blocchi di calcare tenero venne costruito a Corinto tra il 700 e il 660 a.C. Poco dopo venne costruito il tempio periptero di Poseidone ad Isthmia e le sue mura vennero coperte con dipinti policromi. I primi templi a Corinto e Isthmia avevano tegole di terracotta e queste erano un'invenzione indigena, non ne esistono precedenti al di fuori della Grecia. Non ci sono testimonianze dell'esistenza del dorico prima del 660 a.C.; le prime testimonianze di un capitello dorico appaiono su un frammento protocorinzio del 650 a.C. e il tempio a cui appartengono le metope di Thermo (630 a.C.) \u00e8 il pi\u00f9 antico tempio dorico conosciuto. Alla fine del VII secolo a.C. l'architettura dorica ha gi\u00e0 forme e regole proprie: \u201cEssa \u00e8 l'espressione pi\u00f9 pura e pi\u00f9 genuina dell'architettura greca\u201d, ma le regole e le proporzioni non possono essere dogmi e le correzioni ottiche interverranno presto ad infrangere le regole in funzione di una maggiore armonia degli edifici. Il tempio dorico apparve nuovamente (e in pi\u00f9 grande scala) nell'Heraion di Olimpia datato intorno al 600 a.C., dove lo scarso uso della pietra fu dovuto probabilmente non alle capacit\u00e0 dei costruttori, che le porzioni di mura attestano essere state considerevoli, ma alle scarse dotazioni economiche. Il primo tempio dorico interamente in pietra fu il tempio di Artemide a Corf\u00f9 probabilmente costruito intorno al 580 a.C. dopo la morte di Periandro. In base alle testimonianze sembra che i greci abbiano avuto l'impulso di costruire templi in pietra prima del momento di grande influenza egiziana e che le tecniche architettoniche in pietra (Isthmia e Corinto) siano state in gran parte autodidatte. I Greci ebbero evidentemente l'opportunit\u00e0 di osservare costruttori egiziani estrarre, trasportare e posizionare pietre pi\u00f9 dure del poros usato a Corinto e a Isthmia, ma la tecnica egiziana fu importante per i Greci solo a partire dal 600 a.C. (Olimpia e Corf\u00f9) nel senso di un miglioramento di conoscenze gi\u00e0 acquisite. L'architettura ionica, d'altra parte, deve molto poco agli egiziani e solo a partire dal terzo Heraion di Samo (570 a.C.) e sembra piuttosto preferire le forme del Vicino Oriente. Inoltre sembra che il dorico sia stato inventato quasi improvvisamente intorno al 650 a.C. dagli architetti che lavorarono a Corinto sotto Cipselo per l'uso specifico nel programma costruttivo dei Cipselidi; l'esito di questo nuovo modo di costruire era visibile a tutte le citt\u00e0 greche attraverso il thesauros fatto costruire da Cipselo nel santuario di Delfi.\nDopo il 480 a.C. (dopo la cosiddetta colmata persiana) si apre quel periodo di intensa creativit\u00e0 ad Atene durante il quale si ha l'eccezionale complesso dell'Acropoli voluto da Pericle come espressione della supremazia ateniese; ma in occidente la raggiunta classicit\u00e0 viene recepita passivamente (a Segesta e ad Agrigento) mentre in oriente, a una fase di grande crescita economica e culturale tra VII e VI secolo, testimoniata dalla ricostruzione dell'Heraion di Samo e dal nuovo Artemision di Efeso entrambi attribuiti a Rhoikos, segue un periodo di stasi fino al IV secolo a.C. Alle soglie dell'et\u00e0 ellenistica la raffinatezza implicita nei grandi modelli classici si accentua e si manifesta anche con il diffondersi del capitello corinzio (ad Iktinos, l'architetto del Partenone, Pausania attribuisce anche il Tempio di Apollo Epicurio), oltre che con il rinnovato interesse per la forma a th\u00f2los e per l'ordine ionico.\nNel santuario di epoca arcaica ogni edificio era originariamente concepito in se stesso, edificato senza tener conto di un'armonizzazione con gli altri spazi. In et\u00e0 ellenistica questo isolamento concettuale dell'edificio verr\u00e0 abbandonato a favore di un impianto maggiormente scenografico che ha come conseguenza una maggiore importanza assegnata alla facciata, anche come punto dal quale ci si affaccia, dal quale \u00e8 possibile osservare gli spazi circostanti. In epoca romana questa concezione verr\u00e0 estesa anche alla statuaria che si allontaner\u00e0 cos\u00ec dall'idea tipicamente ellenistica della figura immersa nello spazio e che port\u00f2 invece l'architettura greca in questo periodo a sviluppare proprio gli edifici a pianta circolare o stellare, ma concepiti sempre a partire dallo spazio esterno. \nDurante l'et\u00e0 ellenistica l'ordine dorico venne raramente usato per i templi, mentre venne impiegato prevalentemente per i portici cittadini. \u201cIl suo vero significato lo stile dorico lo aveva manifestato nell'arcaismo [...]: sono forme di una pesantezza terrestre, primitiva, megalitica, espressione di una religiosit\u00e0 che sente in pieno il timore del mistero\u201d. L'architettura ellenistica esprime una civilt\u00e0 ormai completamente rinnovata in cui \u00e8 l'architettura civile ad acquisire uno spazio mai avuto in precedenza, a dare origine a nuovi temi assumendo il ruolo svolto dal tempio in epoca arcaica.\nScultura.\nLe origini della statuaria greca risalgono al secondo quarto del VII secolo a.C. Essa ha come soggetto privilegiato la figura umana e pu\u00f2 essere seguita, nel suo sviluppo, dalla scultura dedalica alle statue dei \"Gemelli di Argo\" e da qui alla scultura dell'entroterra greco. Sin dalle origini e ancora in epoca classica la statuaria greca non rappresentava persone specifiche, bens\u00ec uno schema o modello eseguito seguendo precise convenzioni. Scriveva Aristotele: \u00abAd ogni produzione nell'arte preesiste l'idea creatrice che gli \u00e8 identica: per esempio l'idea creatrice dello scultore preesiste alla statua. Non vi \u00e8 in questo campo una generazione casuale. L'arte \u00e8 ragione dell'opera, ragione senza materia\u00bb. Nel passaggio dalla scultura arcaica alla scultura classica la statua perde le proprie connotazioni simboliche e sostitutive (si veda la voce Kouros) e si sviluppa il concetto di mimesi secondo il quale la figura \u00e8 scolpita avvicinandosi all'idea intesa come modello universale e perfetto. Il momento di passaggio, cruciale per l'evolversi della tradizione scultorea greca, \u00e8 quello che viene chiamato stile severo, un periodo di grande sperimentazione durante il quale si elaborano nuove modalit\u00e0 rappresentative, divenuti ormai impraticabili gli schematismi di epoca arcaica. Dello stile protoclassico lo stile classico recepisce e accoglie ci\u00f2 che \u00e8 adeguato ad istanze sociali rimaste sostanzialmente inalterate al di l\u00e0 dell'ambito prettamente politico, rigettando le punte di pi\u00f9 estremo naturalismo. Il movimento \u00e8 fornito dalla vibrazione del panneggio nelle pose pi\u00f9 statiche, nelle composizioni complesse da schemi dominati da ampie curve fluide (Fidia), nella statuaria \u00e8 bilanciato in una calma equilibrata e neutra, capace di riportare nell'arte l'idea, universale e perfetta (Policleto). Si forma cos\u00ec l'immagine dell'eroe greco, resa canonica dalla posa policletea: un giovane nudo, in piedi, gi\u00e0 cos\u00ec rappresentato in et\u00e0 arcaica, con una gamba ferma e una lievemente avanzata a cui fanno riscontro il braccio a riposo, sullo stesso lato, e quello impegnato in un gesto misurato dall'altro, ad esempio nel sorreggere un attrezzo ginnico. \u00c8 una ritmica ordinata di azione e riposo, ma poich\u00e9 inversa, \u00e8 detta \"chiasmo\" (incrocio) dalla forma dalla lettera greca \"\u03c7\" (chi). In epoca ellenistica la scultura, partecipando alla generale secolarizzazione dell'arte, acquisisce invece una dimensione prevalentemente privata che la allontana dalle tradizionali funzioni religiose e sociali permettendole il ritorno al naturalismo con un accento rinnovato che la condurr\u00e0 al ritratto e alla scena di genere.\nNonostante la resistenza dei materiali, solo una piccola parte della cospicua produzione scultorea greca \u00e8 giunta fino a noi. Molti dei capolavori descritti dalla letteratura antica sono ormai perduti, gravemente mutilati, o ci sono noti solo tramite copie di epoca romana. A partire dal Rinascimento, molte sculture sono inoltre state restaurate da artisti moderni, a volte alterando l'aspetto e il significato dell'opera originale. Infine, la visione della scultura antica assunta nei secoli passati \u00e8 risultata distorta poich\u00e9 ritrovamenti e studi scientifici a partire dal XIX secolo hanno dimostrato come la policromia di statue e architetture fosse una caratteristica imprescindibile delle opere, bench\u00e9 solo in rarissimi casi essa si sia preservata fino a noi: le ricostruzioni moderne con calchi che riproducono i colori delle sculture, ricostruiti sulla base di analisi scientifiche, possono risultare sconcertanti.\nIn Italia gi\u00e0 nel XV secolo si erano formate alcune grandi collezioni di statue antiche, ma solo con i ritrovamenti della fine del Settecento e dei primi dell'Ottocento l'Europa occidentale apr\u00ec gli occhi sulla vera arte greca. A Monaco arrivarono le sculture di Atena Afaia a Egina, nel 1816 il British Museum acquis\u00ec i marmi di Elgin, C. R. Cockerell a sua volta port\u00f2 a Londra i rilievi scultorei del Tempio di Apollo Epicurio a Basse.\nPittura e ceramografia.\nGli scritti teorici e le opere dei grandi pittori greci sono perduti. La pittura greca \u00e8 stata studiata attraverso i pochi reperti rimasti, attraverso la ceramografia e attraverso ci\u00f2 che ci \u00e8 stato riportato da fonti letterarie pi\u00f9 tarde. Un'ulteriore documentazione offrono le pitture delle tombe etrusche, a Orvieto, a Chiusi, a Vulci, a Veio e soprattutto a Tarquinia. Sulla base di questi pochi elementi \u00e8 stato possibile descrivere la pittura greca come grande pittura di cavalletto interessata ai problemi della prospettiva, dello scorcio, alla gradazione dei toni e al chiaroscuro, problematiche rimaste sconosciute alle altre civilt\u00e0 del mediterraneo. Frequentemente anche la resa spaziale della figura cos\u00ec come veniva affrontata dalla scultura viene riportata all'influenza di una stessa problematica gi\u00e0 posta in pittura. Alcuni autori, Ranuccio Bianchi Bandinelli ad esempio, tendono a descrivere la pittura greca come una sorta di arte-guida, riportando ad essa molte delle conquiste spaziali rintracciabili nelle altre arti. Altri autori invece, come Fran\u00e7ois Villard, preferiscono descrivere il rapporto tra la ceramografia arcaica e la grande pittura come il procedere parallelo di un'unica arte pittorica la quale intorno al 640-620 a.C. decora sia piccoli vasi d'argilla (Olpe Chigi) sia grandi pannelli fissati alle pareti (metope di Thermo). La differenza funzionale e sociale che investiva la ceramica tuttavia la metteva in rapporto a problematiche pi\u00f9 complesse (molteplicit\u00e0 delle officine, valore diseguale degli artigiani, maggiore permeabilit\u00e0 alle influenze esterne, ecc.) le quali attenuarono tale parallelismo, favorendo il formarsi e il prevalere della tecnica a figure nere che \u00e8 una tecnica propriamente ceramografica. In Grecia la ceramica dipinta era un lusso per il discreto numero di appartenenti alla classe benestante, cos\u00ec essa poteva essere non solo una proficua industria e un'opportunit\u00e0 lavorativa, ma anche un ottimo campo di esercizio per artisti di primo rango. Durante i periodi protogeometrico e geometrico fu una delle poche forme d'arte praticate; nel VII secolo a.C. nacquero la scultura e la pittura monumentali, ma a quest'epoca la pittura differiva dalla ceramografia solo nelle dimensioni e in una pi\u00f9 larga possibilit\u00e0 di scelta cromatica. La frattura tra grande pittura e ceramografia si verific\u00f2 solo a partire dal V secolo a.C.\nLa ceramica greca \u00e8 un capitolo importante dell'arte e anche dell'economia greca. La parola ceramica deriva dal nome del quartiere di Atene specializzato nella produzione di vasi, il Ceramico, e molta produzione era destinata all'esportazione. Le forme della ceramica greca erano disegnate per essere utili ed erano costruite con precisione di contorno; la decorazione generalmente tendeva ad enfatizzare la struttura del vaso mantenendosi sul piano della superficie; tra i motivi decorativi la figura umana acquis\u00ec col tempo posizione predominante. Gli esiti manifestano una logica pianificazione dell'organizzazione spaziale e narrativa, improntata a una stretta disciplina che lascia scarsi margini ai virtuosismi. Durante il periodo protogeometrico i vasai ateniesi restituirono alle poche forme e decorazioni ereditate una certa precisione e dignit\u00e0; non si sa con esattezza cosa abbia causato tale rivoluzione, ma l'esito fu un forte senso dell'ordine antitetico alla spontaneit\u00e0 micenea e questo nuovo spirito determin\u00f2 il corso dell'arte greca fino alla sua decadenza. All'evoluzione dello stile protogeometrico in geometrico segu\u00ec la nuova fase orientalizzante che ampli\u00f2 le differenze tra le scuole locali. Corinto diede vita alla nuova tecnica a figure nere, mentre ad Atene per due generazioni si prefer\u00ec la pi\u00f9 spontanea tecnica a contorno. Dalla fine del VII secolo a.C. l'espansione commerciale della ceramica corinzia rese la tecnica a figure nere praticamente ubiquitaria, ma alla met\u00e0 del VI secolo a.C. Corinto e molte delle altre scuole locali cedettero all'espansione del nuovo stile attico. Gli ambiziosi ceramografi attici crearono la tecnica a figure rosse che permetteva maggiori possibilit\u00e0 nella rappresentazione dell'espressione e dell'anatomia umana, tornando ad un pi\u00f9 libero metodo di raffigurazione pittorica e lineare. Verso la met\u00e0 del V secolo a.C., stando a ci\u00f2 che dicono le fonti, inizi\u00f2 l'avventura esplorativa della grande pittura nel campo della rappresentazione spaziale e della prospettiva mentre per la ceramografia inizi\u00f2 un periodo di progressivo declino e perdita di creativit\u00e0.\nLo sviluppo della pittura greca nei suoi momenti cruciali \u00e8 descritto da Plinio in due passaggi notissimi del libro XXXV della \"Naturalis historia\" i quali, pur con le loro contraddizioni cronologiche, si integrano mostrando un'evoluzione che nelle sue linee essenziali si riscontra parallelamente nello sviluppo della ceramografia. La funzione del pittore in Grecia non era meno importante di quella dello scultore: grandi quadri con rappresentazioni mitologiche decoravano edifici pubblici e pinacoteche. Tra i nomi dei pi\u00f9 grandi pittori greci, ricordati dalle fonti, troviamo Polignoto di Taso, attivo alla met\u00e0 del V secolo a.C., Parrasio, Zeusi (che lavor\u00f2 alla fine del V secolo) e Apelle, forse il pittore greco pi\u00f9 noto, artista prediletto di Alessandro Magno. Con la prima met\u00e0 del V secolo si interrompe la tradizione del \"disegno colorato\" e si introducono nuove istanze di tipo spaziale, approfondite da Agatarco e Apollodoro anche su basi matematiche. La tradizione della pittura lineare, giunta con Parrasio alle sue possibilit\u00e0 espressive massime cede il passo a una pittura in cui prendono il sopravvento l'impostazione prospettica e luministica, una linea portata avanti da Zeusi e che attraverso Apelle, capace di fondere entrambe le grandi tradizioni della pittura greca, giunger\u00e0 alla pittura ellenistica.\nLa pittura ellenistica, per la scarsezza di fonti antiche sull'argomento, monumentali e letterarie, viene studiata attraverso un'analisi parallela dei documenti minori di epoca ellenistica e delle opere maggiori di epoca romana, nel tentativo di ricostruire le problematiche affrontate dalla pittura greca tra la fine del IV secolo a.C. e la prima met\u00e0 del I secolo a.C., le quali si delineano cos\u00ec come una maggiore importanza attribuita allo spazio costruito geometricamente, l'impiego di cornici architettoniche e paesistiche, lo studio degli effetti luministici e coloristici. Malgrado il dominio economico e politico di Roma, la cultura e l'arte di cui usufruiscono le classi privilegiate hanno origine in questo periodo ancora nel mondo greco; la decorazione parietale delle ville romane riceve apporti ellenistici fino al terzo stile, esemplificato dalla Villa di Boscotrecase.\nGi\u00e0 nel IV secolo a.C. si cominciarono ad ornare alcuni ambienti dei palazzi e delle case signorili con figurazioni pavimentali a mosaico. La documentazione pi\u00f9 importante per le fasi pi\u00f9 antiche della tecnica \u00e8 quella fornita dai mosaici di Olinto, che venne distrutta da Filippo II di Macedonia nel 348 a.C. Mosaici di epoca ellenistica eseguiti con una tecnica gi\u00e0 raffinata di cui non \u00e8 dato rintracciare precedenti stadi evolutivi sono quelli rinvenuti a Pergamo, Pella e Delos."}
{"id": "1224679", "revid": "125171845", "url": "https://it.wikipedia.org/wiki?curid=1224679", "title": "Orientalis Ecclesiae", "text": "Orientalis Ecclesiae \u00e8 la sesta enciclica pubblicata dal papa Pio XII il 9 aprile 1944."}
{"id": "1224680", "revid": "287204", "url": "https://it.wikipedia.org/wiki?curid=1224680", "title": "Cleveland Museum of Art", "text": "Il Cleveland Museum of Art (CMA) si trova in 11150 East Blvd a Cleveland, nell'Ohio; \u00e8 un museo di arte antica, moderna e contemporanea.\nL'ingresso \u00e8 generalmente gratuito.\nEspone opere di Caravaggio, Giambattista Pittoni, Paul C\u00e9zanne, Edgar Degas, Eug\u00e8ne Delacroix, \u00c9douard Manet, Claude Monet, Berthe Morisot, Pablo Picasso, Pierre-Auguste Renoir, Edward Hopper, ecc.\nLa storia.\nL'edificio in stile neoclassico fu progettato nel 1905 dagli architetti Hubbell e Benes ed edificato nel lato meridionale di \"Wade Park\", un'area verde che prende il nome dal filantropo Jeptha Homer Wade che don\u00f2 parte delle sue tenute alla citt\u00e0 nel 1881.\nVenne fondato come istituzione museale nel 1913 ma aperto al pubblico tre anni dopo, nel 1916 con una cerimonia di apertura guidata dal nipote di Wade, Jeptha H. Wade II che ne fu il primo vice-presidente e, dal 1920, il presidente.\nL'edificio \u00e8 stato successivamente ampliato nel 1958, 1971 e 1983.\nNel 2005 \u00e8 iniziato un progetto di rinnovamento che dovrebbe portare il museo ad espandersi sia nella struttura che nei patrimoni artistici e librari.\nCollezioni e attivit\u00e0.\nIl museo possiede oltre 40.000 opere, distribuite su 70 gallerie ed \u00e8 molto noto per le sue collezioni di arte precolombiana, medievale europea e arte asiatica. Ospita, inoltre, un centro studi sull'arte, una libreria e spazi per le rappresentazioni, dove si tengono concerti, proiezioni di film e conferenze.\nLa copia del museo de \"Il pensatore\" di Auguste Rodin ha una storia unica e travagliata. Parzialmente distrutto da un atto di vandalismo di un dimostrante nel 1970, la statua non \u00e8 stata restaurata a causa della stretta partecipazione dell'artista alla sua fusione. L'opera danneggiata \u00e8 oggi esposta all'ingresso dell'edificio.\nNel giugno del 2004, il museo ha acquistato un'antica scultura bronzea dell\"'Apollo Sauroktonos\", riconosciuto da Paolo Moreno come un originale di Prassitele. Permangono tuttavia dei dubbi sulla provenienza della statua, e questo fa dubitare alcuni studiosi della sua autenticit\u00e0."}
{"id": "1224682", "revid": "110157", "url": "https://it.wikipedia.org/wiki?curid=1224682", "title": "Reisenberg", "text": "Reisenberg \u00e8 un comune austriaco di 1 654 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1224683", "revid": "88740", "url": "https://it.wikipedia.org/wiki?curid=1224683", "title": "DB HBR 5", "text": "La HBR 5 era una piccola autovettura sportiva prodotta dal 1954 al 1961 dalla piccola Casa automobilistica francese DB.\nProfilo.\nGenesi e debutto.\nEra una piccola berlinetta prodotta in un limitato numero di esemplari stradali ed utilizzata con buoni risultati anche in ambito sportivo. Tale vettura nacque per sostituire la precedente DB 750 Coach, prodotta fra il 1952 ed il 1954 in appena 130 esemplari.\nPer la nuova vettura si scelse di avvalersi dell'esperienza della carrozzeria Chausson, sia per il fatto che le precedenti collaborazioni con le carrozzerie Antem e Frua non convinsero appieno i due patron della DB, sia per il fatto che la carrozzeria Chausson stava mettendo a punto proprio in quel periodo \nuna nuova tecnologia per la produzione dei pannelli di carrozzeria, basata sull'utilizzo della vetroresina, una vera novit\u00e0 in quegli anni. Tale soluzione avrebbe permesso un risparmio di peso sensibile rispetto alla lamiera di acciaio, senza per questo pregiudicare la rigidezza della struttura.\nNaturalmente, il destino della futura berlinetta sarebbe stato non solo quello di vettura di serie, ma anche quello di una vettura da competizione. Per poter omologare tale modello in categoria gran turismo, sarebbe occorsa per\u00f2 una produzione di almeno cento esemplari. Per questo, la carrozzeria Chausson acquis\u00ec le attrezzature necessarie per la produzione in serie.\nLa nuova vettura fu presentata al Salone di Parigi nel 1953: in realt\u00e0, ci\u00f2 venne presentato alla kermesse parigina fu solo un prototipo, caratterizzato dal fatto di montare ancora una carrozzeria in lamiera di acciaio, e cos\u00ec anche i tre successivi prototipi non fecero uso di vetroresina. Ciononostante, la vettura riscosse gi\u00e0 al Salone di Parigi notevoli consensi. La denominazione scelta fu una sigla, ossia \"HBR5\", dove il numero 5 stava ad indicare il numero di cavalli fiscali secondo la vigente normativa fiscale francese.\nDesign esterno ed interno.\nEsternamente, la \"HBR5\" era disegnata in schietto stile anni '50 del secolo scorso: ne sono una prova le linee arrotondate ma nel contempo slanciate, la coda raccolta con piccoli fari ed appena un accenno di pinne. Evidenti gli sbalzi a causa dell'utilizzo di un telaio a passo assai corto (2.13 metri) rispetto agli ingombri totali della vettura. Le prime \"HBR5\" erano caratterizzate da un frontale con fari a scomparsa, che sarebbero poi scomparsi nel corso della carriera commerciale della vettura. La linea di cintura era perfettamente orizzontale e partiva da dietro i fari anteriori per incontrare le maniglie porta e terminare una volta raggiunta la coda. Alla base del lunotto si trovavano le cerniere del piccolo sportello del vano bagagli, nonch\u00e9 il bocchettone del carburante, sul lato sinistro. Nel corso degli anni, la vettura subir\u00e0 numerosi aggiornamenti di dettaglio dal punto di vista estetico.\nL'abitacolo era omologato per due persone e nelle versioni stradali si presenta con selleria e pannelli porta rivestiti in similpelle e con cruscotto a due quadranti circolari (tachimetro e contagiri). Piuttosto semplificata la plancia, dotata di un piccolo vano portaoggetti con sportello sul lato destro.\nStruttura, meccanica e motori.\nLa \"HBR5\" era caratterizzata da una struttura a telaio separato in acciaio e a trave centrale, una soluzione che risultava essere la migliore per ottenere il pi\u00f9 favorevole compromesso tra rigidezza e leggerezza. Si trattava anche di una soluzione gi\u00e0 collaudata in test severi come le competizioni sui tracciati di mezzo mondo, dove le monoposto e biposto DB seppero farsi valere cogliendo anche risultati notevoli. Insolito, per quegli anni, lo schema meccanico, caratterizzato dalla soluzione \"tutto avanti\", ossia con motore anteriore e trazione anteriore. Una novit\u00e0, poich\u00e9 situata in un periodo in cui praticamente l'intera concorrenza (Abarth, Stanguellini, Alpine, ecc) era rimasta ancora fedele alla trazione posteriore.\nLo schema sospensivo della \"HBR5\" prevedeva un avantreno a ruote indipendenti con bracci obliqui e doppia balestra trasversale. Il retrotreno era invece a ruote semindipendenti, con triangoli orizzontali e barre di torsione. Su entrambi gli assi erano presenti ammortizzatori idraulici telescopici. L'impianto frenante era invece a quattro tamburi, mentre lo sterzo era del tipo a cremagliera.\nLa \"HBR5\" montava un motore di origine Panhard, derivato direttamente dalla Dyna Z, la berlina regolarmente prodotta dalla Panhard. Tale motore era un bicilindrico orizzontale raffreddato ad aria da 851 cm\u00b3 di cilindrata (alesaggio e corsa: 85x75 mm), che nel caso della piccola sportiva vide una profonda rivisitazione, tra cui l'aumento del rapporto di compressione (da 7.2:1 a 8.2:1) e l'adozione di un carburatore doppio corpo Zenith. La potenza massima crebbe cos\u00ec da 42 a 58 CV a 5700 giri/min, sufficienti per spingere il leggero corpo vettura alla ragguardevole (per l'epoca) velocit\u00e0 massima di 165 km/h. Una particolarit\u00e0 stava nella distribuzione, del tipo ad asse a camme centrale con valvole in testa: le valvole non erano richiamate dalle canoniche molle elicoidali, ma da molle a barra di torsione.\nIl cambio era manuale a 4 marce e inviava la coppia motrice alle ruote anteriori mediante una frizione monodisco a secco (rinforzata rispetto a quella montata sulla Dyna Z) e mediante specifici giunti omocinetici Bibax-Glaenzer. La seconda e la terza marcia erano sincronizzate.\nEvoluzione della gamma.\nLa gamma durante gli anni '50.\nFin dal suo lancio commerciale, avvenuto all'inizio del 1954, la \"HBR5\" fu affiancata da una versione pi\u00f9 economica, denominata \"HBR4\", la quale fu equipaggiata con un meno prestante motore da 745 cm\u00b3,anch'esso di origine Panhard e montato sulle varianti \"Type 120\" della Dyna X.\nTuttavia, di l\u00ec a non molto la carrozzeria Chausson si rese conto che la produzione della piccola vettura si sarebbe rivelato poco redditizio, per cui decise di abbandonare la produzione in serie. Ma per non mettere in difficolt\u00e0 i progetti della DB, acconsent\u00ec a cedere a quest'ultima gli stampi e le altre attrezzature per la produzione presso l'impianto di Champigny. In cambio, la carrozzeria Chausson si sarebbe accontentata di un piccolo contributo da parte della DB per ogni carrozzeria prodotta.\nNumerose furono le modifiche che interessarono la gamma nel corso della sua carriera commerciale: al Salone di Parigi del 1954 fu presentata la versione \"model-year 1955\", che si distingueva dalla precedente per una vistosa nervatura centrale che percorreva longitudinalmente il cofano motore. Dal punto di vista meccanico divenne possibile ordinare la vettura anche con freni a disco.\nNel 1957, per breve tempo comparvero dei faretti supplementari sotto il paraurti, ma nel mese di dicembre i fari a scomparsa furono soppiantati da nuovi fari fissi con carenatura in plexiglass. La vettura continu\u00f2 ad attirare consensi, anche se non furono che poche centinaia coloro che staccarono il fatidico assegno per acquistarne una, e ci\u00f2 fu colpa del prezzo troppo elevato in rapporto alla fascia di mercato della vettura.\nNel gennaio del 1959 vi furono aggiornamenti ai paraurti, ma nell'autunno, la produzione dell'intera gamma \"HBR5\" cess\u00f2, anche se la carriera commerciale non fin\u00ec a quel punto.\nFine della carriera: la Super Rallye.\nFra il 1960 ed il 1961 la vettura fu infatti riproposta in una nuova edizione denominata \"Super-Rallye\", pi\u00f9 performante e spinta da un inedito motore da 954 cm\u00b3, sempre bicilindrico, sempre raffreddato ad aria e sempre di origine Panhard in quanto frutto della rialesatura dei cilindri, il cui diametro pass\u00f2 cos\u00ec da 85 a 90 mm. La potenza massima di questo nuovo motore crebbe fino a 72 CV a 6000 giri/min, con un picco di coppia pari a 78.5 Nm a 4800 giri/min. Meccanicamente erano presenti tra l'altro nuovi tamburi freno di maggiori dimensioni e nuovi condotti di aspirazione nel propulsore. La carrozzeria della \"Super-Rallye\" era pi\u00f9 bassa di ben 10 cm rispetto alla \"HBR5\" e cos\u00ec il parabrezza era sensibilmente pi\u00f9 inclinato. La \"Super-Rallye\" raggiungeva una velocit\u00e0 massima di ben 185 km/h, sempre grazie alla leggerezza del corpo vettura, con carrozzeria ancora una volta in vetroresina.\nNe fu prodotta solo una dozzina di esemplari prima della definitiva uscita dal listino, avvenuta nel 1961. La \"Super-Ralye\" fu anche l'ultima vettura stradale prodotta dalla \"D.B\". In quell'anno il sodalizio tra Charles Deutsch e Ren\u00e9 Bonnet si ruppe a causa di divergenze fra i due. Ebbe cos\u00ec termine la storia della piccola Casa francese."}
{"id": "1224688", "revid": "599013", "url": "https://it.wikipedia.org/wiki?curid=1224688", "title": "C\u00e9dric Gracia", "text": "Carriera.\n\u00c8 stato uno dei biker pi\u00f9 completi a fine anni 1990, essendo arrivato a livelli di primissimo piano nel downhill, nel dual slalom, nel four-cross e in manifestazioni di slopestyle e simili. Non \u00e8 per\u00f2 mai riuscito a cogliere un successo pieno ai campionati del mondo o nella classifica finale della coppa del mondo, ma fermandosi a vittorie parziali o piazzamenti importanti."}
{"id": "1224689", "revid": "289247", "url": "https://it.wikipedia.org/wiki?curid=1224689", "title": "San Dionigi pseudo areopagita", "text": ""}
{"id": "1224692", "revid": "287204", "url": "https://it.wikipedia.org/wiki?curid=1224692", "title": "Cedric Gracia", "text": ""}
{"id": "1224693", "revid": "110157", "url": "https://it.wikipedia.org/wiki?curid=1224693", "title": "Sch\u00f6nau an der Triesting", "text": "Sch\u00f6nau an der Triesting \u00e8 un comune austriaco di 2 100 abitanti nel distretto di Baden, in Bassa Austria."}
{"id": "1224694", "revid": "289247", "url": "https://it.wikipedia.org/wiki?curid=1224694", "title": "Museo marittimo, fluviale e portuario di Rouen", "text": ""}
{"id": "1224702", "revid": "110157", "url": "https://it.wikipedia.org/wiki?curid=1224702", "title": "Seibersdorf", "text": "Seibersdorf \u00e8 un comune austriaco di 1 448 abitanti nel distretto di Baden, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1972 ha inglobato il comune soppresso di Deutsch-Brodersdorf."}
{"id": "1224706", "revid": "110157", "url": "https://it.wikipedia.org/wiki?curid=1224706", "title": "Soo\u00df", "text": "Soo\u00df \u00e8 un comune austriaco di 1 059 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1224709", "revid": "599013", "url": "https://it.wikipedia.org/wiki?curid=1224709", "title": "Martin Bergvold", "text": "Carriera.\nClub.\nHa cominciato la sua carriera nel piccoli club del R\u00f8dovre Boldklub e del Boldklubben Avarta. Successivamente \u00e8 passato al Kj\u00f8benhavns Boldklub, il club riserve del F.C. Copenaghen squadra della prima divisione danese.\nHa fatto il suo debutto in prima squadra nel dicembre 2002, ed ha contribuito alla vittoria del titolo dell'F.C. Copenhagen. Il suo primo gol \u00e8 invece datato marzo 2004 e in quell'anno la sua squadra ha vinto il campionato. Ha segnato anche durante la Danish cup dello stesso anno, non giocando per\u00f2 la finale, vinta comunque dal Copenhagen per 1-0 contro l'Aalborg BK.\nNella stagione 2005-2006, vinta ancora dal Copenhagen, ha giocato regolarmente e si \u00e8 guadagnato la convocazione nella selezione Under-21 per il Campionato europeo di calcio Under-21 2006 nel maggio 2006.\nPassato al Livorno, ha esordito in Serie A il 31 gennaio 2007 in Fiorentina-Livorno (2-1); l'11 novembre dello stesso anno segna la sua prima rete italiana contro il .\nRetrocesso, segna due importanti gol per la squadra: il primo in campionato contro il (partita vinta 3-2 in rimonta) con un grande tiro a giro nell'angolino dal limite dell'area, e il secondo contro il Brescia nella finale play-off.\nVincendo questa partita, il torna nella massima serie e Bergvold segna il suo secondo gol in Serie A (il primo della squadra nel 2010) contro la . Il giocatore segner\u00e0 il suo quinto gol con la maglia amaranto nella partita casalinga contro il che, nonostante la vittoria per 3-1, condanna la squadra alla Serie B.\nA fine campionato, Bergvold non rinnova il triennale con il Livorno e viene acquistato a parametro zero dal suo club di partenza: l'FC Copenaghen. Pass\u00f2 poi in prestito al Lyngby. Durante la sua esperienza livornese non ha mai mantenuto lo stesso numero di maglia per pi\u00f9 di un anno: avendo avuto il 9, appena prelevato dal Copenaghen a gennaio 2008, il 6 nella stagione 2008-2009 e l'8 nel 2009-2010.\nNel 2012 il giocatore si trasferisce all'Esbjerg fB, formazione danese. Il 9 gennaio 2015 l'Esbjerg fB comunica che il giocatore si \u00e8 trasferito al Vendsyssel FF, sempre una squadra danese. Ad agosto 2016 ritorna a giocare in Italia, lo ingaggia di nuovo il Livorno appena retrocesso in Lega Pro.\nNazionale.\nHa giocato molte partite con le selezioni nazionali giovanili, di cui \u00e8 stato spesso il capitano, e nel 2000 ha ricevuto il premio di giocatore danese U-17 dell'anno.\nHa giocato 3 partite prima dell'eliminazione della Danimarca dal Campionato europeo di calcio Under-21 2006.\nStatistiche.\nPresenze nei club.\n\"Statistiche aggiornate al 27 aprile 2017\"."}
{"id": "1224710", "revid": "57872", "url": "https://it.wikipedia.org/wiki?curid=1224710", "title": "Leonardo Montaldo", "text": "Biografia.\nPrimi anni.\nNativo di San Martino di Paravanico, odierna frazione di Ceranesi nell'alta val Polcevera, fu il figlio di Paolo Montaldo (ignoto il nome della madre) quest'ultimo molto legato alla figura del primo doge Simone Boccanegra e che port\u00f2 in alto il nome e il prestigio della famiglia Montaldo. Secondo alcune fonti l'origine familiare dei Montaldo andrebbe da ricercare nell'Oltregiogo genovese e nel territorio di Gavi in particolare.\nNegli scritti e negli annali, il nome di Leonardo Montaldo \u00e8 citato per la prima volta nel 1344 in una causa riguardante la genovese basilica di San Siro dove il padre Paolo ne era giudice. La sua prima carica pubblica risale, invece, al 1351 quando fu inviato dal doge Giovanni da Valente nel mar Nero in qualit\u00e0 di console di Caffa, in Crimea.\nCon il ritorno al potere di Simone Boccanegra, rivest\u00ec la carica di ambasciatore della Repubblica presso il sovrano Pietro I di Castiglia nel 1356 a cui si aggiunse, nel 1357, una nuova nomina a vicario ducale per conto del doge. Per le sue qualit\u00e0 diplomatiche fu nell'aprile del 1358 chiamato a trattare nell'isola di Corsica la disputa tra i baroni feudali e i contadini locali del nord; il 12 ottobre, dopo aver conquistato l'importante roccaforte baronale di Cinarca, davanti alla sua persona fu trattata la dedizione corsa a Genova presso il castello di Calvi. Fu invece l'imperatore Carlo IV di Lussemburgo a investire Leonardo Montaldo dell'onorificenza di conte palatino - il 7 aprile del 1359 - dopo la fortunata missione alla corte imperiale che vide conferire al doge Boccanegra i titoli di vicario imperiale e di ammiraglio.\nLa dominazione genovese in Corsica, formalmente accettata pure dall'imperatore dopo la missione del Montaldo nel 1359, caus\u00f2 inevitabilmente uno scontro con il re Pietro IV d'Aragona che portarono il doge a cercare una mediazione e trattativa diplomatica della questione corsa. Gli ambasciatori della corona aragonese da una parte, Leonardo Montaldo dall'altra e con un marchese Giovanni II del Monferrato nel ruolo di pacere, cercarono quindi un'intesa ad Asti che arriv\u00f2 solamente nel 1363. Leonardo Montaldo non fu per\u00f2 il protagonista finale della trattativa in quanto, dopo aver ricevuto alcune terre in Sardegna quale \"imbonimento\", venne richiamato nel capoluogo ligure e sostituito da Gabriele Adorno nel 1360 per alcuni sospetti avanzati dal Boccanegra.\nSuccessiva fu la sua nomina a vicario di Chiavari e la spedizione ancora in altre missioni per Genova a Firenze e Venezia. Singolare fu la sua promozione a capitano generale dei domini genovesi in Romania e quindi di podest\u00e0 a Pera (l'odierna Beyo\u011flu, in Turchia) perch\u00e9, stando ad alcune interpretazioni avanzate dagli storici, non furono nomine dettate dalle qualit\u00e0 diplomatiche ed organizzative (pur avendone) piuttosto quali scelte dogali per un allontanamento \"di Stato\" di Leonardo Montaldo, oramai considerato da Simone Boccanegra come un vero e proprio avversario politico. In terra turca, tuttavia, riusc\u00ec con i pochi mezzi e uomini a disposizione a gestire brillantemente la situazione instaurando, tra l'altro, un ottimo rapporto con l'imperatore bizantino Giovanni V Paleologo che gli fece dono della preziosa reliquia del volto di Ges\u00f9 impresso in un lenzuolo di lino (conservata a Genova nella chiesa di San Bartolomeo degli Armeni).\nSolamente nel 1363, alla morte di Simone Boccanegra, Leonardo Montaldo fece ritorno a Genova al cospetto del nuovo doge Gabriele Adorno che gli annull\u00f2 ogni incarico istituzionale. Spinto dalle famiglie Doria e Del Carretto tent\u00f2 nel 1365 un assalto al palazzo Ducale, e quindi all'abdicazione del doge Adorno, evento che non solo fall\u00ec ma che lo costrinse ad un rapido allontanamento da Genova e trovare rifugio a Pisa. Ritent\u00f2 l'impresa nel 1366, ma anche questa volta il colpo di Stato fu fallimentare e dovette rifugiarsi in esilio presso la corte dei Visconti ad Asti fino al 1371. Con la deposizione di Gabriele Adorno e l'ascesa di Domenico Fregoso, Leonardo Montaldo fu richiamato nel capoluogo ligure con la nomina di ufficiale dell'Annona e, dal 1375, come membro del Consiglio degli anziani.\nPer le sue qualit\u00e0 sul campo, soprattutto in Oriente, venne quindi nominato dal nuovo doge Nicol\u00f2 Guarco, nel 1378, come capo della spedizione inviata alla pace di Torino del 1381 per ridistendere i rapporti tra la Repubblica di Genova e la Repubblica di Venezia dopo la guerra di Chioggia.\nIl dogato.\nNel 1383 approfitt\u00f2 della situazione sfavorevole che si cre\u00f2 tra il dogato del Fregoso e il popolo per tentare una nuova scalata al potere. Fuggito Domenico Fregoso il 5 aprile, e nominato l'artigiano Federico da Pagana quale successore il 7 aprile, riusc\u00ec ad imporsi davanti alla commissione composta da quaranta cittadini rispetto all'altro candidato Antoniotto Adorno, quest'ultimo non ben voluto dall'organo elettore. Secondo alcune fonti storiche la nomina di Leonardo Montaldo fu acconsentita dalla commissione poich\u00e9 egli stesso promise di governare la Repubblica per un intero semestre soltanto.\nTra i suoi primi atti da doge decise la scarcerazione del re Giacomo I di Cipro, clemenza dogale che fu pagata a caro prezzo dal sovrano cipriota in quanto, di fatto, tra tributi, agevolazioni e libero commercio genovese, consegn\u00f2 la sovranit\u00e0 genovese su Famagosta e dell'intera isola nella sostanza. La gestione interna della repubblica attuata dal doge Leonardo Montaldo fu alquanto felice e pacifica per le nuove misure fiscali popolari che portarono ad un clima di benessere tra \"il palazzo\" e il popolo, situazione nuova e stabile dopo decenni di congiure e rivolte di piazza. Una gestione politica e sociale che allo scadere dei sei mesi nessuno si oppose al tra l'altro legittimo mandato del Montaldo.\nTuttavia, nel 1384 dovette affrontare una violenta epidemia di peste che colp\u00ec Genova e nonostante gli sforzi per arginare la malattia fu egli stesso vittima del contagio. Dopo tre giorni di agonia, il 14 giugno del 1384 il doge Leonardo Montaldo trov\u00f2 la morte. Il giorno dopo fu eletto undicesimo doge della repubblica Antoniotto Adorno che dedic\u00f2 al suo predecessore solenni funerali presso la cattedrale di San Lorenzo ove fu sepolto.\nLeonardo Montaldo fu anche, prima della nomina dogale, capitano di Genova. Ebbe due mogli: Caterina Scaletta e Bartolomea Ardimenti dalle quali ebbe numerosi figli; tra questi Antonio Montaldo, futuro doge nel 1392."}
{"id": "1224712", "revid": "110157", "url": "https://it.wikipedia.org/wiki?curid=1224712", "title": "Tattendorf", "text": "Tattendorf \u00e8 un comune austriaco di 1 448 abitanti nel distretto di Baden, in Bassa Austria. \u00c8 stato istituito il 1\u00ba gennaio 1988 quando il comune mercato di Steinfelden \u00e8 stato soppresso e suddiviso nei comuni di Blumau-Neuri\u00dfhof, G\u00fcnselsdorf, Tattendorf e Teesdorf."}
{"id": "1224714", "revid": "110157", "url": "https://it.wikipedia.org/wiki?curid=1224714", "title": "Teesdorf", "text": "Teesdorf \u00e8 un comune austriaco di 1 761 abitanti nel distretto di Baden, in Bassa Austria; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1988 quando il comune mercato di Steinfelden \u00e8 stato soppresso e suddiviso nei comuni di Blumau-Neuri\u00dfhof, G\u00fcnselsdorf, Tattendorf e Teesdorf."}
{"id": "1224716", "revid": "110157", "url": "https://it.wikipedia.org/wiki?curid=1224716", "title": "Traiskirchen", "text": "Traiskirchen \u00e8 un comune austriaco di 18 515 abitanti nel distretto di Baden, in Bassa Austria; ha lo status di citt\u00e0 (\"Stadtgemeinde\"). Nel 1972 ha inglobato i comuni soppressi di Oeynhausen e Tribuswinkel.\nSport.\nIn citt\u00e0 ha sede la squadra di pallacanestro Arkadia Traiskirchen Lions vincitrice di alcuni titoli nazionali."}
{"id": "1224720", "revid": "74801", "url": "https://it.wikipedia.org/wiki?curid=1224720", "title": "Trumau", "text": "Trumau \u00e8 un comune austriaco di abitanti nel distretto di Baden, in Bassa Austria; ha lo status Caddoriano di comune mercato (\"Marktgemeinde\")."}
{"id": "1224721", "revid": "1718925", "url": "https://it.wikipedia.org/wiki?curid=1224721", "title": "Ni\u017enij Tagil", "text": "Ni\u017enij Tagil (, anche traslitterato come \"Nizhny Tagil\"; in russo significa \"Basso Tagil\", in riferimento al fiume che la attraversa) \u00e8 una citt\u00e0 della Russia, situata nella regione degli Urali nell'oblast' di Sverdlovsk; sorge sul fiume Tagil, che le d\u00e0 il nome, 150 km a nordovest del capoluogo Ekaterinburg.\nStoria.\nLe origini della citt\u00e0 risalgono al 1722, fondata come insediamento minerario per lo sfruttamento degli abbondanti giacimenti di minerali di ferro; ancora al giorno d'oggi, Ni\u017enij Tagil \u00e8 soprattutto un centro industriale, con importanti stabilimenti operanti nei campi siderurgico, chimico, metallurgico. \nIn particolare a Ni\u017enij Tagil nel 1941 venne concentrata nella gigantesca fabbrica Uralvagonzavod, per decisione di Iosif Stalin, la produzione in massa del carro armato T-34 che ebbe un ruolo decisivo nella vittoria dell'Armata Rossa nella seconda guerra mondiale. Dopo la guerra la Uralvagonzavod \u00e8 rimasta la pi\u00f9 grande fabbrica di mezzi corazzati del mondo e durante la guerra fredda produsse decine di migliaia di carri armati T-54, T-62 e T-72 per l'Esercito sovietico. Attualmente produce i carri T-90 e T-14 per l'Esercito russo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1224722", "revid": "1793900", "url": "https://it.wikipedia.org/wiki?curid=1224722", "title": "Repubblica di Koma\u0144cza", "text": "La Repubblica di Koma\u0144cza \u00e8 stata un'associazione di 30 villaggi Lemko, fondati nella Lemkiv\u0161\u010dyna orientale a Koma\u0144cza il 4 novembre 1918. Aveva un orientamento ucrainofilo, e il progetto era quello di unificarsi alla Repubblica Nazionale dell'Ucraina Occidentale. La Repubblica fu soppressa dal governo della Polonia il 23 gennaio 1919 durante la guerra polacco-cecoslovacca. Il Capo di Stato fu il Presidente del Consiglio, Pantelejmon \u0160pylka."}
{"id": "1224724", "revid": "287204", "url": "https://it.wikipedia.org/wiki?curid=1224724", "title": "Repubblica di Komancza", "text": ""}
{"id": "1224725", "revid": "110157", "url": "https://it.wikipedia.org/wiki?curid=1224725", "title": "Weissenbach an der Triesting", "text": "Weissenbach an der Triesting \u00e8 un comune austriaco di 1 741 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1224728", "revid": "638792", "url": "https://it.wikipedia.org/wiki?curid=1224728", "title": "Eri Kisaki", "text": ""}
{"id": "1224729", "revid": "80339", "url": "https://it.wikipedia.org/wiki?curid=1224729", "title": "Nizhny Tagil", "text": ""}
{"id": "1224731", "revid": "80339", "url": "https://it.wikipedia.org/wiki?curid=1224731", "title": "Nizhni Tagil", "text": ""}
{"id": "1224732", "revid": "36426", "url": "https://it.wikipedia.org/wiki?curid=1224732", "title": "Bagnanti ad Asni\u00e8res", "text": "Bagnanti ad Asni\u00e8res (\"Une baignade \u00e0 Asni\u00e8res\") \u00e8 un dipinto del pittore francese Georges Seurat, realizzato nel 1884 e conservato alla National Gallery di Londra.\nStoria.\nRealizzazione.\nNel 1879, quando mancavano ormai pochi anni prima dell'esecuzione di \"Bagnanti ad Asni\u00e8res\", Seurat stava ancora perfezionando la propria tecnica pittorica sotto la guida degli insegnanti della \u00c9cole des Beaux-Arts. L'Accademia insegnava ai propri studenti che qualsiasi dipinto di grande formato, prima di esser portato a compimento, doveva essere preceduto da una sicura preparazione disegnativa, da predisporre con l'esecuzione di numerosissimi disegni e bozzetti preparatori.\n\u00c8 possibile che Seurat pensasse ai \"Bagnanti ad Asni\u00e8res\" gi\u00e0 a partire dal 1882. Da quell'anno fino al 1884 si sono succeduti diversi studi a olio (il \"catalogue raisonn\u00e9\" di C\u00e9sar de Hauke ne elenca quattordici): si osservi, in tal senso, il bozzetto preparatorio oggi esposto a Chicago, del tutto simile alla redazione finale, fatta eccezione ovviamente per le dimensioni (molto piccole, 25\u00d716 cm). Seurat era solito soprannominare affettuosamente queste minuscole tavole con il termine \"croquetons\", oggi divenuto cos\u00ec popolare da potersi considerare a tutti gli effetti come un occasionalismo linguistico.\nAi \"croquetons\", volti a studiare il colore e la luce, Seurat affianc\u00f2 poi ben nove disegni, sempre preparatori, eseguiti con la matita Cont\u00e9, particolarmente apprezzata dal pittore per il suo tratto morbido e graduabile. \u00c8 proprio dosando con grande abilit\u00e0 la pressione della matita Cont\u00e9, e sfruttando le asperit\u00e0 di supporti come il cartoncino (che, con le sue scabrosit\u00e0, tende a trattenere abbastanza disomogeneamente il segno della matita), che Seurat riesce a lumeggiare le sue figure e a conferire loro un notevole vigore plastico, senza neppure impiegare la biacca o sostanze coloranti analoghe. L'ultimo impegno consisteva infine nel sintetizzare lentamente sulla tela i risultati ottenuti, eliminando il superfluo e conservando l'indispensabile, attraverso un paziente lavoro di depurazione dell'immagine.\nFortuna critica.\nIl dipinto, inviato al Salon del 1884 e rifiutato dalla giuria, fu presentato per la prima volta al pubblico in occasione del Salon des Artistes Ind\u00e9pendants, presso il quale fu esposto sotto il numero di catalogo 261. I critici si divisero letteralmente in due. Paul Alexis fu categorico nel sentenziare che si trattava di un \u00abfalso Puvis de Chavannes. Che bagnanti divertenti! Eppure, quest'opera \u00e8 stata eseguita con un ardore quasi commovente, e preferirei non scherzarci sopra\u00bb. Ne \"L\u2019Intransigeant\" Edmond Bazire si espresse in toni abbastanza favorevoli: \u00abdietro il prisma delle eccentricit\u00e0 Seurat cela un eccezionale talento grafico, e avviluppa i suoi bagnanti, le sue increspature fluviali, i suoi orizzonti in toni squisitamente caldi\u00bb. Anche Jules Claretie e Roger Marx scrissero che si trattava di un dipinto \u00abimpressionista\u00bb assolutamente degno di nota. Paul Signac, altro pioniere del Neoimpressionismo, afferm\u00f2 che il dipinto era stato realizzato...:\nMeno lusinghiero fu il giudizio di un commentatore anonimo del \"The Sun\" che si espresse in questi termini: \u00abIl grande maestro - ma solo secondo il suo punto di vista! - \u00e8 certamente Seurat, autore di quella mostruosa immagine dei \"Bagnanti\" che campeggia trionfalmente nella Galleria Durand-Ruel. \u00c8 questo il frutto di una mente volgare, rude, ordinaria [...] \u00c8 un fiasco sotto ogni punto di vista\u00bb. In effetti, le critiche che diluviarono su quest'opera, certamente molto innovativa per i suoi tempi, furono innumerevoli. Nonostante ci\u00f2, con il passare degli anni il dipinto arriv\u00f2 a conquistarsi gradualmente il rispetto dei critici. Inizialmente custodito dalla famiglia Seurat, nel 1900 l'opera fu acquistata da F\u00e9lix F\u00e9n\u00e9on, uomo che nel 1884 \u00abaveva immediatamente percepito l'importanza dei \"Bagnanti ad Asni\u00e8res\"\u00bb - per poi passare nelle collezioni nazionali britanniche nel 1924 grazie al contribuito del Courtauld Fund. Dalla Tate Gallery l'opera fu spostata nel 1961 presso la National Gallery di Londra, dove essa ha trovato la sua collocazione definitiva.\nDescrizione.\nL'opera raffigura un gruppo di bambini, uomini e donne che si sta godendo una giornata di riposo ad Asni\u00e8res-sur-Seine, sobborgo periferico nell'\u00cele-de-France. Sullo sfondo le fabbriche di Clichy sostituiscono il tradizionale paesaggio di montagne e colline, conferendo ritmo alla composizione ed evocando la nascente industrializzazione della capitale; esse, tuttavia, sono inattive, con le ciminiere spente, tanto che il fumo che si vede proviene in realt\u00e0 dallo sbuffo di un treno che sta attraversando il ponte sul fiume. La scena \u00e8 inondata di una luce velata ed astraente, ottenuta grazie ad una particolare tecnica antesignana del \"pointillisme\", consistente nella giustapposizione di pennellate divise: del germe neoimpressionista contenuto in quest'opera, in ogni caso, si parler\u00e0 approfonditamente pi\u00f9 avanti.\nUna coppia benestante si sta facendo portare in barca verso l'isola della Grande Jatte, mentre una canoa voga nel verso opposto con placidi remeggi. Nessun personaggio interagisce. Al centro un ragazzo si \u00e8 tolto la camicia e il cappello, sparsi dietro di lui, e immerge le gambe nell'acqua da seduto. Davanti a lui un ragazzino \u00e8 completamente avvolto dalle acque appena increspate della Senna e soffia nelle sue mani, come se si volesse scaldare (oppure, forse, in questo modo intende amplificare un grido). Poco pi\u00f9 in l\u00e0 un altro bagnante sta immerso, stringendosi nelle spalle per il freddo dell'acqua. Assistono alla scena un uomo sdraiato e vestito in primo piano, affiancato da un tenero cagnolino, un altro personaggio con un cappello a larghe tese e altri bagnanti pi\u00f9 lontani. Non vi \u00e8 segno di conversazione o diletto tra i personaggi: questa peculiarit\u00e0 potrebbe simboleggiare l'alienazione che, in quei secoli, tormentava le classi operaie, anche se il dipinto pi\u00f9 verosimilmente \u00e8 una semplice declinazione in chiave moderna del tema classico delle bagnanti (in piena ottemperanza alle prescrizioni estetiche di Baudelaire, per il quale \u00abla vita a Parigi \u00e8 piena di soggetti poetici e meravigliosi; il meraviglioso ci avvolge e ci bagna come l'atmosfera che ci circonda\u00bb). La composizione, come si \u00e8 visto nel paragrafo \"Storia\", appare costruita con cura, con motivi geometrici ricorrenti quali la curvatura delle schiene, o i triangoli degli alberi sulle sponde e delle vele delle imbarcazioni.\nSono diversi i modelli pittorici ai quali Seurat si \u00e8 ispirato per i suoi \"Bagnanti ad Asni\u00e8res\". Da Pierre Puvis de Chavannes Seurat desume l\u2019impostazione monumentale e solenne delle figure e la tavolozza ridotta a due colori principali (in questo caso, il blu e il verde). Il pittore, poi, deve molto al cromatismo delle opere di Eug\u00e8ne Delacroix e, soprattutto, all'immobilit\u00e0 atemporale che cristallizza i personaggi dipinti da Piero della Francesca: anche le figure presenti nei \"Bagnanti ad Asni\u00e8res\", infatti, sono statuarie, tornite dalla luce, colte in atteggiamento riflessivo ed enigmatico. Gi\u00e0 il fatto che \u00e8 possibile confrontare questo dipinto con Piero della Francesca, poi, illustra icasticamente le divergenze presenti tra i \"Bagnanti ad Asni\u00e8res\" e l'Impressionismo. Certo, come gli Impressionisti Seurat decide di registrare con il suo pennello un istante di contemporaneit\u00e0 quotidiana, cogliendolo con un'inquadratura dinamica, fotografica, e per questo moderna: eppure, come si \u00e8 visto nel paragrafo \"Realizzazione\", Seurat a differenza degli impressionisti non dipingeva \"en plein air\", bens\u00ec compiva numerosi studi preparatori prima di realizzare l'opera definitiva nel chiuso del suo \"atelier\". Il soggetto \u00e8 ancora immerso nella natura, eppure \u00e8 assente il carattere informale dell'impressione istantanea e accidentale che, per esempio, troviamo nelle opere di Monet o del primo Renoir.\nAnalogamente, se il cielo viene reso impressionisticamente, lo stesso non si pu\u00f2 dire per il cappello rosso del bambino in primo piano, il quale \u00e8 stato rielaborato per includere puntini blu e arancioni contrastanti, o per l'acqua che circoscrive tale cappello, animata da una sospensione di puntini gialli. Applicando il primo criterio cromoluminare del chimico Chevreul, accost\u00f2 i colori complementari puri con piccole pennellate (non ancora puntini), una di fianco all'altra e una sopra all'altra. La mescolanza meccanica dei colori veniva invero vista come una degradazione della purit\u00e0 e della luminosit\u00e0 degli stessi, che quindi dovevano essere solo \"accostati\" e non stemperati insieme. Il verde del prato \u00e8 stato ottenuto ad esempio con moltissimi colori, tra cui un verde azzurrognolo, il giallo cadmio, l'azzurro cobalto, l'oltremare francese (blu grigiastro), il malva e il viola, questi ultimi due ottenuti mischiando pigmenti blu con il rosso puro, l'arancione e il rosa. Sfumature e tonalit\u00e0 non sono quindi stese direttamente sulla tela, ma sono predisposte in modo che si compongano direttamente nell'occhio di chi osserva a una debita distanza, secondo una metodologia che, seppur ancora embrionale, verr\u00e0 sviluppata dal pittore in un'opera successiva titolata \"Una domenica pomeriggio sull'isola della Grande-Jatte\".\nNe risulta quindi \u00abun'opera monumentale, dal lucido impianto prospettico, in cui i personaggi \"stanno\" nella fissit\u00e0 silenziosa delle sculture come archetipi umani che sembrano sintetizzare in s\u00e9 l'essenza stessa della vita. Armonia di linee, armonia di masse, armonia cromatica, raggiunte con una tecnica pittorica nuovissima che impiega la scomposizione ottica del colore in alcune zone (per esempio sull'erba della sponda), mentre per altre sceglie il colore puro, dato a grandi pennellate, che talvolta si riduce in tocchi sottili e vibranti di luce\u00bb. La staticit\u00e0 e la mancanza di espressione delle figure da una parte, che sono dipinte ad ampie zone, e il trattamento impressionistico del cielo dall'altra, trattato a piccoli tocchi, costituiscono \u00abdue visioni che si oppongono - l'architettonica e l'impressionistica - eppure trovano nel loro contrasto, tra l'eterno e il fuggevole, tra la solidit\u00e0 della forma e il fluire della luce, una poesia solenne\u00bb (Venturi)."}
{"id": "1224733", "revid": "1566286", "url": "https://it.wikipedia.org/wiki?curid=1224733", "title": "Riccardo Garrone (attore)", "text": "Biografia.\nFratello del regista Sergio Garrone, nel 1949 frequenta l'Accademia nazionale d'arte drammatica e nello stesso anno esordisce nel cinema con \"Adamo ed Eva\" di Mario Mattoli, che per primo ne intuisce le qualit\u00e0 e lo sceglier\u00e0 in seguito per diversi altri ruoli, il primo dei quali sar\u00e0 l'ufficiale delle guardie in \"Due notti con Cleopatra\" del 1953. Per la bella presenza e la recitazione misurata, verr\u00e0 in genere destinato a ruoli di giovane elegante, simpatico e talvolta un po' disonesto.\nLa sua naturale ironia gli permetter\u00e0 di interpretare una notevole quantit\u00e0 di personaggi comici, tra i quali ricordiamo il prete don Fulgenzio in \"Venezia, la luna e tu\", il fusto in \"Belle ma povere\", il guidatore della 1100 in \"Guardia, guardia scelta, brigadiere e maresciallo\". Non sfigura per\u00f2 nei ruoli drammatici, come ne \"Il bidone\" e \"La dolce vita\" di Federico Fellini, \"La romana\" di Luigi Zampa e \"La ragazza con la valigia\" di Valerio Zurlini.\nNel 1950 aveva iniziato a lavorare anche in teatro, prima con la compagnia Gassman-Torrieri-Zareschi, poi anche con la compagnia Morelli-Stoppa diretta da Luchino Visconti; ma per tutti gli anni cinquanta, sessanta e settanta lavora intensivamente per il grande schermo, comparendo non solo in pellicole d'autore, ma anche in numerosissimi B-movie (comici, horror, spaghetti-western, commedie scollacciate). Nel 1983 Garrone ha interpretato il personaggio del geometra Calboni in \"Fantozzi subisce ancora\", sostituendo Giuseppe Anatrelli morto due anni prima. Dopo questo film il personaggio verr\u00e0 cancellato dalla serie.\nNel 1974 si cimenta anche nella regia con due film a basso costo, \"La mafia mi fa un baffo\" (parodia de \"Il padrino\") e la commedia sexy \"La commessa\", entrambi usciti nelle sale l'anno successivo. Attivo anche nel doppiaggio, Garrone presta la voce a numerosi personaggi di telefilm americani e compare anche in produzioni televisive (\"Scaramouche\", \"Il triangolo rosso\", \"Lui e lei\", \"Un medico in famiglia\").\nIn teatro, dal 1987 al 1991 collabora con la compagnia di Antonella Steni. Nel 1990 lavora al Teatro Sistina interpretando la commedia musicale \"Aggiungi un posto a tavola\" nella parte della voce di Dio. Dopo quasi sessant'anni di attivit\u00e0, la sua popolarit\u00e0 \u00e8 tornata a crescere con gli spot pubblicitari per Luigi Lavazza S.p.A. nel ruolo di san Pietro, interpretato dal 1995 al 2014. Nel 1998 interpreta il ruolo di Nicola Solari nella serie televisiva \"Un medico in famiglia\"; torner\u00e0 ad indossare i panni di Nicola Solari nel 2004, nella quarta stagione di \"Un medico in famiglia\", ma prender\u00e0 parte solo a due episodi. Nel 2010 presta la voce all'orso giocattolo Lotso nel film \"Toy Story 3 - La grande fuga\".\nRitiratosi dalle scene nel 2014, muore il 14 marzo 2016 all'Ospedale Niguarda di Milano a 89 anni."}
{"id": "1224735", "revid": "117231263", "url": "https://it.wikipedia.org/wiki?curid=1224735", "title": "Sonoko Suzuki", "text": " \u00e8 un personaggio immaginario e uno dei personaggi principali della serie manga e anime \"Detective Conan\", creata da G\u014dsh\u014d Aoyama.\nBiografia.\nSonoko Suzuki \u00e8 la migliore amica d'infanzia di Ran Mori e anche sua compagna di classe a scuola, assieme a Shinichi Kudo. La sua famiglia \u00e8 molto ricca ed importante. Suo padre, Shiro Suzuki, dirige infatti la famosissima \"Suzuki Zaibatsu\".\nDal punto di vista sentimentale, la ragazza \u00e8 sin dall'inizio alla ricerca del suo principe azzurro, fino a quando conosce quasi per caso Makoto Kyogoku, un abilissimo karateka suo coetaneo, il quale, durante una vacanza al mare di Izu, nella prefettura di Shizuoka, la salva appena in tempo da un maniaco omicida. Nonostante ci\u00f2, sia per la notevole distanza tra i due sia per il carattere della ragazza, Sonoko \u00e8 comunque alla continua ricerca di un ragazzo, anche se a volte viene mostrata in apprensione per il suo vero fidanzato.\nIn assenza di Kogoro Mori nella risoluzione dei casi, il giovane Conan Edogawa sfrutta la ragazza per svelare i colpevoli dei vari omicidi ai quali i personaggi vanno incontro. Ugualmente al famoso detective, per\u00f2, nonostante Sonoko non si ricordi di quando risolve il caso, ne accetta la fama che ne deriva. Per questo motivo cerca pi\u00f9 volte di risolvere dei casi anche quando non viene addormentata da Conan, ma con risultati alquanto scarsi. Ha l'abitudine, quando si vergogna, di nascondersi dietro a Ran sussurandole cosa dire al suo posto."}
{"id": "1224736", "revid": "26891", "url": "https://it.wikipedia.org/wiki?curid=1224736", "title": "MGM-52", "text": ""}
{"id": "1224737", "revid": "110157", "url": "https://it.wikipedia.org/wiki?curid=1224737", "title": "Batajsk", "text": "Batajsk, (anche traslitterato come \"Bataysk\"), \u00e8 una citt\u00e0 della Russia europea meridionale, situata nella regione del basso Don nell'Oblast' di Rostov; sorge pochi km a sud del capoluogo Rostov sul Don, del quale costituisce un sobborgo.\nFondata nel 1769, ricevette lo \"status\" di citt\u00e0 nel 1938."}
{"id": "1224742", "revid": "729019", "url": "https://it.wikipedia.org/wiki?curid=1224742", "title": "Tracey Hannah", "text": "\u00c8 sorella di Mick Hannah, anch'egli specialista del downhill.\nCarriera.\nNel 2006 termin\u00f2 seconda nella classifica finale della NORBA National Series, la serie nordamericana. Nel 2007 si concentr\u00f2 sulla Coppa del mondo UCI, vincendo la quarta tappa, a Schladming. Si ripet\u00e9 vincendo tappe di Coppa del mondo nel 2012 a Pietermaritzburg e nel 2017 a Fort William."}
{"id": "1224743", "revid": "80339", "url": "https://it.wikipedia.org/wiki?curid=1224743", "title": "Bataysk", "text": ""}
{"id": "1224744", "revid": "110157", "url": "https://it.wikipedia.org/wiki?curid=1224744", "title": "Au am Leithaberge", "text": "Au am Leithaberge \u00e8 un comune austriaco di 934 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\")."}
{"id": "1224745", "revid": "22475", "url": "https://it.wikipedia.org/wiki?curid=1224745", "title": "Clan Mori", "text": ""}
{"id": "1224746", "revid": "287204", "url": "https://it.wikipedia.org/wiki?curid=1224746", "title": "Mori Motonari", "text": ""}
{"id": "1224747", "revid": "110157", "url": "https://it.wikipedia.org/wiki?curid=1224747", "title": "Bad Deutsch-Altenburg", "text": "Bad Deutsch-Altenburg \u00e8 un comune austriaco di 1\u00a0747 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\")."}
{"id": "1224761", "revid": "6923", "url": "https://it.wikipedia.org/wiki?curid=1224761", "title": "Bremer Stra\u00dfenbahn AG", "text": "La Bremer Stra\u00dfenbahn AG , sigla BSAG, \u00e8 l'azienda tedesca che svolge il servizio di trasporto pubblico autotranviario nella citt\u00e0 di Brema e nel suo circondario.\nEsercizio.\nNel 2006 l'azienda gestiva 54 linee, ripartite in 8 tranvie e 46 autolinee.\nParco aziendale.\nNel 2006 la flotta, riconoscibile dalla livrea rossa, era costituita da 123 tram snodati, \ndi cui 83 a pianale ribassato, da 72 autobus e 140 autosnodati entrambi a pianale ribassato.\nSede legale.\nLa sede \u00e8 a Brema in Flughafendamm 12."}
{"id": "1224763", "revid": "1543377", "url": "https://it.wikipedia.org/wiki?curid=1224763", "title": "Dal'nere\u010densk", "text": "Dal'nere\u010densk (anche traslitterato come \"Dalnerechensk\"; in cinese, \"\u4f0a\u66fc\") \u00e8 una citt\u00e0 della Russia siberiana orientale, amministrativamente compresa nel Territorio del Litorale; \u00e8 situata sulla riva destra del fiume Ussuri in prossimit\u00e0 del confine cinese, circa 430 km a nord/nordest del capoluogo Vladivostok. \u00c8 il capoluogo amministrativo del distretto omonimo.\nFondata nel 1894 con il nome di Iman, ricevette lo \"status\" di citt\u00e0 nel 1917; il nome attuale risale al 1972.\nPopolazione.\n\"Fonte: mojgorod.ru\"\nGeografia fisica.\nClima.\n\"Fonte: WorldClimate.com\" "}
{"id": "1224765", "revid": "80339", "url": "https://it.wikipedia.org/wiki?curid=1224765", "title": "Dalnerechensk", "text": ""}
{"id": "1224766", "revid": "80339", "url": "https://it.wikipedia.org/wiki?curid=1224766", "title": "Dal'nerechensk", "text": ""}
{"id": "1224767", "revid": "110157", "url": "https://it.wikipedia.org/wiki?curid=1224767", "title": "Berg (Austria)", "text": "Berg \u00e8 un comune austriaco di 867 abitanti nel distretto di Bruck an der Leitha, in Bassa Austria. Tra il 1972 e il 1996 \u00e8 stato unito a Wolfsthal nel comune, poi soppresso, di Wolfsthal-Berg."}
{"id": "1224776", "revid": "1543377", "url": "https://it.wikipedia.org/wiki?curid=1224776", "title": "Elec", "text": "Elec (anche traslitterata come \"Yelets\", \"Jelec\", \"Elets\" o \"Jelets\") \u00e8 una citt\u00e0 della Russia.\nGeografia.\nElec \u00e8 situata nella parte centrale della Russia europea, nell'oblast' di Lipeck, un centinaio di chilometri ad ovest del capoluogo: \u00e8 capoluogo del distretto omonimo.\nStoria.\n\u00c8 una citt\u00e0 di origine piuttosto antica, risalendo almeno al secolo XII; lo \"status\" di citt\u00e0 risale per\u00f2 a molto dopo, vale a dire al 1778.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1224777", "revid": "80339", "url": "https://it.wikipedia.org/wiki?curid=1224777", "title": "Elets", "text": ""}
{"id": "1224778", "revid": "80339", "url": "https://it.wikipedia.org/wiki?curid=1224778", "title": "Yelets", "text": ""}
{"id": "1224779", "revid": "80339", "url": "https://it.wikipedia.org/wiki?curid=1224779", "title": "Jelets", "text": ""}
{"id": "1224780", "revid": "80339", "url": "https://it.wikipedia.org/wiki?curid=1224780", "title": "Jelec", "text": ""}
{"id": "1224781", "revid": "94647", "url": "https://it.wikipedia.org/wiki?curid=1224781", "title": "Sepali", "text": ""}
{"id": "1224782", "revid": "1543377", "url": "https://it.wikipedia.org/wiki?curid=1224782", "title": "VMware Inc.", "text": "VMware Inc. \u00e8 una societ\u00e0 per azioni sussidiaria di Dell Technologies con quartier generale a Palo Alto (California) e centri di sviluppo a Palo Alto, San Francisco, Cambridge (Massachusetts) e a Bangalore, nello Stato del Karnataka.\nStoria.\nLa societ\u00e0 \u00e8 stata fondata nel 1998; del 2004 \u00e8 il suo acquisto da parte di EMC Corporation. L'8 luglio 2007 Intel \u00e8 entrata nel suo capitale societario acquisendone il 2.5% con 218 milioni di dollari.\nIl 30 luglio 2007 Cisco Systems ha annunciato l'acquisto dell'1.6% delle azioni ordinarie di \"VMware Inc.\" con un esborso di 150 milioni di dollari e sia \"Cisco\" che \"VMware Inc.\" hanno anche annunciato degli accordi di collaborazione.\nIl 14 agosto 2007 \"VMware Inc.\" \u00e8 stata quotata al New York Stock Exchange con un prezzo di partenza di 29 dollari statunitensi. A fine giornata la quotazione finale era di 55 dollari rendendo questo come l'IPO di maggior successo dal tempo della quotazione in borsa di Google.\nIl 15 gennaio 2008 VMware acquisisce Thinstall, societ\u00e0 leader nella pacchettizzazione delle applicazioni, e crea un nuovo prodotto basato su questa tecnologia: North Star, che dar\u00e0 vita in seguito al software ThinApp.\nIl 24 febbraio 2014 VMware acquisisce Airwatch, societ\u00e0 leader nella gestione dei dispositivi mobili e crea una nuova piattaforma per lo Unified Endpoint Management denominata VMware Workspace One.\nNel 2016 insieme al resto delle societ\u00e0 parte di EMC Corporation, confluisce in Dell Technologies mantenendo la quotazione in borsa.\nDescrizione.\nSi occupa di sviluppare software per la realizzazione di macchine virtuali per sistemi X86. Attualmente l'azienda commercializza diverse tipologie di prodotti che vanno a soddisfare diverse esigenze in termini di virtualizzazione dei sistemi operativi.\nI prodotti di fascia \"consumer\" come VMware Workstation e VMware Fusion, rispettivamente sviluppati per il mondo Microsoft/Linux e Apple OSX, vengono principalmente utilizzati per implementare piccoli ambienti virtuali al fine di utilizzare e/o provare diversi ambienti operativi pur mantenendo inalterato il sistema operativo host che ospita gli ambienti.\nI prodotti di fascia \"enterprise\" come VMware vSphere (giunto alla versione 7.0) e VMware vCloud Director sono stati ingegnerizzati per creare vere e proprie server farm composte da diversi host VMware ESXi, il sistema operativo di VMware Inc che funge da hypervisor installabile Bare Metal sui server fisici. In particolare la suite WMware vCloud Director estende le funzionalit\u00e0 di VMware vSphere rendendo quest'ultimo una soluzione per la gestione di Virtual Datacenter con logiche Multi Tenant.\nQuesta fascia di prodotti ha di fatto gettato le fondamenta per la creazione di Virtual Datacenter nati per l'erogazione di servizio Public Cloud con particolare riferimento alle offerte IaaS."}
{"id": "1224783", "revid": "86599", "url": "https://it.wikipedia.org/wiki?curid=1224783", "title": "Cratere Einthoven", "text": "Einthoven \u00e8 un cratere lunare di 73,94 km situato nella parte sud-occidentale della faccia nascosta della Luna, nella regione che si trova oltre la zona visibile dovuta alla librazione. La sua posizione \u00e8 a nordest dell'enorme cratere Pasteur.\n\u00c8 un cratere circolare con alcuni terrazzamenti attorno al bordo interno. Il cratere 'Einthoven X' \u00e8 adiacente al bordo nord occidentale ed \u00e8 parzialmente sovrapposto dal cratere principale. Il letto \u00e8 segnato solo da un piccolo cratere nella met\u00e0 orientale e pochi crateri minori.\nIl cratere \u00e8 dedicato al fisiologo olandese Willem Einthoven.\nCrateri correlati.\nAlcuni crateri minori situati in prossimit\u00e0 di Einthoven sono convenzionalmente identificati, sulle mappe lunari, attraverso una lettera associata al nome."}
{"id": "1224785", "revid": "49980", "url": "https://it.wikipedia.org/wiki?curid=1224785", "title": "Antonius Zachara", "text": ""}
{"id": "1224788", "revid": "86599", "url": "https://it.wikipedia.org/wiki?curid=1224788", "title": "Cratere Elger", "text": "Elger \u00e8 un cratere lunare di 21,51 km situato nella parte sud-occidentale della faccia visibile della Luna, in prossimit\u00e0 del limite meridionale di Palus Epidemiarum. A nordest \u00e8 presente il cratere Capuanus (inondato), e pi\u00f9 a nordovest il cratere Ramsden.\nIl bordo del cratere \u00e8 irregolare e piuttosto eroso, con una interruzione e una sporgenza esterna lungo il lato nord, mentre una cresta si estende attraverso il bordo sud. La superficie interna \u00e8 stata livellata dalla lava, anche se l'albedo non \u00e8 basso come quello del mare lunare a nord.\nIl cratere \u00e8 dedicato all'astronomo britannico Thomas Gwyn Elger. \nCrateri correlati.\nAlcuni crateri minori situati in prossimit\u00e0 di Elger sono convenzionalmente identificati, sulle mappe lunari, attraverso una lettera associata al nome."}
{"id": "1224789", "revid": "26601", "url": "https://it.wikipedia.org/wiki?curid=1224789", "title": "Colle Xomo", "text": ""}
{"id": "1224793", "revid": "86599", "url": "https://it.wikipedia.org/wiki?curid=1224793", "title": "Cratere Ellerman", "text": "Ellerman \u00e8 un cratere lunare di 46,21 km situato nella parte sud-orientale della faccia nascosta della Luna, all'interno della zona che ricoperta dai materiali espulsi (\"ejecta\") che circonda il bacino di impatto Mare Orientale, a ovest delle montagne Montes Cordillera. A nordovest \u00e8 presente il grande cratere Gerasimovich.\nA causa della sua posizione, circondata da superficie accidentata, il bordo esterno di questo cratere \u00e8 piuttosto irregolare e di forma poligonale. Il materiale morbido che si trova lungo le pareti interne \u00e8 scivolato verso il basso formando un anello e lasciando le pareti che scendono direttamente verso il basso senza terrazzamenti. \u00c8 presente un piccolo cratere lungo il bordo settentrionale.\nIl cratere \u00e8 dedicato all'astronomo statunitense Ferdinand Ellerman.\nCrateri correlati.\nIl cratere \"Ellerman Q\" \u00e8 stato ridenominato dall'Unione Astronomica Internazionale Konoplev nel 1991."}
{"id": "1224795", "revid": "118096823", "url": "https://it.wikipedia.org/wiki?curid=1224795", "title": "Si t\u00fa no vuelves", "text": "Si t\u00fa no vuelves \u00e8 un brano scritto da Miguel Bos\u00e9, Lanfranco Ferrario e Massimo Grilli contenuto nell\"Album \"Bajo el Signo de Ca\u00edn\" di Bos\u00e9 e lanciato come singolo a partire dall'Italia dove arriv\u00f2 alla posizione numero 2 della classifica.\nNel 2007 viene eseguito un remake assieme alla cantante Shakira contenuto nello Studio Album Papito.\nNel 2019 il singolo \u00e8 stato pubblicato in una nuova versione con Ha*Ash come primo singolo dal secondo album dal vivo \"En vivo\".\nLa canzone.\nLa canzone viene riscritta e riadattata in Italiano col titolo \"Se tu non torni\" nel 1994, sempre eseguita da Miguel Bos\u00e9.\nVersione con Shakira.\nNel 2007 viene eseguito un remake assieme alla cantante Shakira contenuto nello Studio Album Papito.\nLa canzone.\nLa canzone \u00e8 lenta e melodica, raggiunge gradualmente un climax quando Shakira termina la canzone. \u00c8 stato notato che Shakira non usa il suo tipico timbro di voce in tutta la canzone, ma \u00e8 molto pi\u00f9 leggera, quasi un sussurro. Stessa tecnica che ha usato anche in \"Oral Fixation\" 1 e 2.\nIl brano in versione non dal vivo era gi\u00e0 uscito come singolo da Miguel Bos\u00e9, \"Si t\u00fa no vuelves\", nel 1992.\nVersione con Ha*Ash.\nIl 6 dicembre 2019 il singolo \u00e8 stato pubblicato in una nuova versione con Ha*Ash, pubblicato dalla Sony Music come primo singolo dal secondo album live \"En vivo\". Il singolo ha visto la collaborazione del cantante Miguel Bos\u00e9. Il video \u00e8 stato girato all'Auditorio Nacional, Citt\u00e0 del Messico (Messico). \u00c8 stato pubblicato su YouTube il 6 dicembre 2019."}
{"id": "1224796", "revid": "86599", "url": "https://it.wikipedia.org/wiki?curid=1224796", "title": "Cratere Ellison", "text": "Ellison \u00e8 un cratere lunare di 36,99 km situato nella parte nord-orientale della faccia nascosta della Luna, appena oltre il bordo settentrionale della luna, a sudovest del grande cratere Poczobutt. In direzione ovest \u00e8 presente il cratere Coulomb.\nIl bordo esterno \u00e8 approssimativamente circolare, con una sporgenza interna lungo la parte meridionale e una leggera protuberanza esterna a ovest-nordovest. Il cratere possiede un terrazzamento nella parete interna di nordest, formato dalla caduta di materiale. Al posto del picco centrale \u00e8 presente un piccolo cratere al centro, mentre uno pi\u00f9 piccolo si trova invece a ovest-sudovest rispetto a quello centrale. A parte queste caratteristiche, il letto interno del cratere \u00e8 piatto e privo di strutture.\nIl cratere \u00e8 dedicato all'astronomo irlandese Mervyn Archdall Ellison.\nCrateri correlati.\nAlcuni crateri minori situati in prossimit\u00e0 di Ellison sono convenzionalmente identificati, sulle mappe lunari, attraverso una lettera associata al nome."}
{"id": "1224800", "revid": "287204", "url": "https://it.wikipedia.org/wiki?curid=1224800", "title": "Cratere Elmer", "text": "Elmer \u00e8 un cratere lunare, intitolato all'astronomo dilettante statunitense Charles Wesley Elmer, che si trova a sud del Mare Smythii, vicino al bordo orientale della luna. La visibilit\u00e0 \u00e8 condizionata dalla librazione lunare e dalla Terra \u00e8 osservabile quasi sempre di lato. \u00c8 posizionato a sud-ovest del cratere Kreiken ed a est-sudest del maggiore cratere Dale. La struttura \u00e8 circolare ed a forma di ciotola con il letto interno che occupa circa met\u00e0 del diametro totale."}
{"id": "1224805", "revid": "2091899", "url": "https://it.wikipedia.org/wiki?curid=1224805", "title": "Cratere Elvey", "text": "Elvey \u00e8 un cratere lunare di 80,21 km situato nella parte nord-orientale della faccia nascosta della Luna, vicino al bordo settentrionale della regione di materiale espulso (\"ejecta\") che circonda il bacino di impatto Mare Orientale. A nord di Elvey \u00e8 presente il piccolo cratere Nobel.\n\u00c8 un cratere eroso con il bordo solo parzialmente intatto sul lato orientale, mentre il resto \u00e8 irregolare e meno distinguibile. Queste condizioni potrebbero essere state causate dal materiale espulso dal Mare Orientale che si trova a sud. Nel bordo nord-occidentale sono presenti un paio di piccoli crateri.\nA meno di due diametri di distanza a sud \u00e8 presente un piccolo cratere da impatto, che si trova al centro di una raggiera che si estende in tutte le direzioni per circa 200\u00a0km. La porzione centrale di questo sistema forma una regione di materiale con un'albedo pi\u00f9 alta, mentre i raggi diventano meno marcati con l'aumentare della distanza. Ulteriormente a nordovest \u00e8 presente una raggiera pi\u00f9 grande ma meno distinta, che si incrocia con la precedente nella regione dove \u00e8 situato il cratere Elvey.\nIl cratere \u00e8 dedicato all'astronomo statunitense Christian Thomas Elvey.\nCrateri correlati.\nAlcuni crateri minori situati in prossimit\u00e0 di Elvey sono convenzionalmente identificati, sulle mappe lunari, attraverso una lettera associata al nome."}
{"id": "1224808", "revid": "348618", "url": "https://it.wikipedia.org/wiki?curid=1224808", "title": "Cratere Emden", "text": "Emden \u00e8 un grande cratere lunare di 114,64 km situato nella parte nord-orientale della faccia nascosta della Luna, a nordovest del maggiore cratere Rowland e a est-nordest del cratere Tikhov.\n\u00c8 rimasto molto danneggiato da impatti successivi che hanno lasciato il bordo consumato e irregolare e la parte centrale coperta da crateri. La met\u00e0 occidentale del bordo \u00e8 particolarmente consumata, con il bordo e la parete interna quasi completamente coperti di crateri. Il pi\u00f9 rilevante tra questi ultimi si trova lungo la parete meridionale. Nella parte occidentale e a nordest del letto sono presenti due coppie di crateri. A sudest la struttura \u00e8 rimasta intatta, anche se segnata da una moltitudine di piccoli crateri.\nIl cratere \u00e8 dedicato all'astrofisico svizzero Jacob Robert Emden.\nCrateri correlati.\nAlcuni crateri minori situati in prossimit\u00e0 di Emden sono convenzionalmente identificati, sulle mappe lunari, attraverso una lettera associata al nome."}
{"id": "1224815", "revid": "250809", "url": "https://it.wikipedia.org/wiki?curid=1224815", "title": "Cratere Encke", "text": "Encke \u00e8 un cratere lunare di 28,27 km situato nella parte nord-occidentale della faccia visibile della Luna, sull'orlo occidentale del Mare Insularum, a sud-sudest del cratere Kepler. A est-sudest del Mare \u00e8 presente il piccolo cratere Kunowsky.\nIl bordo \u00e8 basso e di forma approssimativamente poligonale. Il piccolo cratere \"Encke N\" si trova sul bordo occidentale. Il letto \u00e8 frastagliato e coperto dalla raggiera del vicino cratere Kepler. I materiali espulsi (\"ejecta\") possiedono un alto albedo e rendono Encke un cratere brillante quando il Sole si trova ad altitudini maggiori della superficie lunari.\nIl cratere \u00e8 dedicato al matematico tedesco Johann Franz Encke.\nCrateri correlati.\nAlcuni crateri minori situati in prossimit\u00e0 di Encke sono convenzionalmente identificati, sulle mappe lunari, attraverso una lettera associata al nome."}
{"id": "1224817", "revid": "1005847", "url": "https://it.wikipedia.org/wiki?curid=1224817", "title": "Giuseppe Pavoncelli", "text": "Biografia.\nAppartenente alla famiglia abruzzese dei conti Pavoncelli, fu Ministro dei lavori pubblici del Regno d'Italia nel Governo di Rudin\u00ec IV.\nGrande proprietario terriero, durante la sua attivit\u00e0 politica si spese molto per l'acquedotto pugliese, diventato nel 1906 presidente del Consiglio di Amministrazione del Consorzio per l'Acquedotto Pugliese."}
{"id": "1224820", "revid": "372624", "url": "https://it.wikipedia.org/wiki?curid=1224820", "title": "Jean Louis Protche", "text": "Biografia.\nNato a Metz in Lorena nel 1818, fu un valente ingegnere stradale e soprattutto ferroviario.\nComp\u00ec i suoi studi alla rinomata \u00c9cole polytechnique di Parigi, entrando nel servizio statale francese.\nCome ingegnere ferroviario fu chiamato dalla nuova societ\u00e0 di gestione che aveva rilevato la concessione per la realizzazione della \"Porrettana\", primo collegamento ferroviario transappenninico dell'Italia centro-settentrionale.\nRivisit\u00f2 l'intero progetto, assumendo anche la direzione dei lavori; a lui si deve la realizzazione della prima galleria elicoidale.\nRealizz\u00f2 anche studi sulla ferrovia Lucca-Aulla, e su altre ferrovie della pianura padana.\nDal 1872 diresse l'Accademia di Belle Arti di Bologna.\nNel 1884 pubblic\u00f2 un progetto di massima per un nuovo collegamento veloce tra Firenze e Bologna, progetto che fu ripreso dopo la sua morte e sviluppato nell'odierna \"direttissima\" Firenze-Bologna. Tra la morte di Protche e l'inaugurazione della \"direttissima\" sarebbero passati ben 48 anni.\nIl suo contributo allo sviluppo della ferrovia \u00e8 ancora ricordato con la dedica del piazzale della stazione di Porretta Terme, oltre a strade in Bologna e Prato.\nNel 1890 la figlia Sophie ha donato tutti i documenti del periodo 1834-1866 al municipio di Bologna e la sua libreria personale, che sono conservati alla Biblioteca comunale dell'Archiginnasio.\nJean Louis Protche \u00e8 sepolto nel Chiostro V, portico ovest, del cimitero monumentale della Certosa di Bologna; il monumento a lui dedicato, scolpito in marmo in stile neorinascimentale, \u00e8 opera dall'Orlandini su disegno di Pietro Tincolini."}
{"id": "1224821", "revid": "86599", "url": "https://it.wikipedia.org/wiki?curid=1224821", "title": "Cratere Endymion", "text": "Endymion \u00e8 un grande cratere lunare di 122,1 km situato nella parte nord-orientale della faccia visibile della Luna, a est del Mare Frigoris e a nord del Lacus Temporis. A sudovest \u00e8 presente il cratere cratere Atlas. A causa della sua posizione prossima al bordo osservabile, il cratere appare ovoidale. Oltre il cratere lungo il bordo lunare \u00e8 presente il Mare Humboldtianum.\nIl letto del cratere \u00e8 stato ricoperto da materiale lavico con basso albedo, che lo rende scuro e relativamente facile da localizzare. Il letto \u00e8 liscio e senza strutture, tranne pochi crateri che si trovano all'interno del bordo. La superficie interna \u00e8 attraversata dalle strisce della raggiera del cratere Thales che si trova a nord-nordovest. Il terrazzamento esterno \u00e8 basso, grande e consumato dagli impatti.\nIl cratere \u00e8 dedicato a Endimione, personaggio della mitologia greca.\nCrateri correlati.\nAlcuni crateri minori situati in prossimit\u00e0 di Endymion sono convenzionalmente identificati, sulle mappe lunari, attraverso una lettera associata al nome."}
{"id": "1224827", "revid": "86599", "url": "https://it.wikipedia.org/wiki?curid=1224827", "title": "Cratere Engel'gardt", "text": "Engel'gardt, o anche Engelhardt, \u00e8 un cratere lunare di 43,51 km situato nella parte nord-orientale della faccia nascosta della Luna, a nord dell'enorme cratere Korolev. A ovest nordovest si trova il cratere Lebedinskiy.\n\u00c8 un cratere circolare con un bordo che \u00e8 stato solo leggermente eroso. Il materiale presente nei lati interni \u00e8 scivolato verso il basso formando ammucchiandosi lungo la base. La parete interna si restringe a sud dove \u00e8 presente il cratere minore Engel'gardt N, adiacente al bordo. A meno di un diametro di distanza a est sudest \u00e8 presente un piccolo cratere con un alto albedo circondato da un bordo di superficie chiara che giunge fino al confine con il cratere Engel'gardt.\nEngel'gardt B \u00e8 un cratere adiacente al bordo settentrionale ed \u00e8 una formazione molto pi\u00f9 grande, con un diametro di 121\u00a0km.\nIl cratere \u00e8 dedicato all'astronomo russo Vasilij Pavlovi\u010d Engelhardt.\nCrateri correlati.\nAlcuni crateri minori situati in prossimit\u00e0 di Engel'gardt sono convenzionalmente identificati, sulle mappe lunari, attraverso una lettera associata al nome."}
{"id": "1224829", "revid": "729019", "url": "https://it.wikipedia.org/wiki?curid=1224829", "title": "Delage", "text": "La Delage \u00e8 stata una casa automobilistica francese attiva dal 1905 al 1954.\nStoria.\nLa Delage nacque nel 1905 per volont\u00e0 di Louis Delage (1874-1947), un giovane ingegnere dalla grande ambizione, il quale, dopo aver fatto gavetta presso la Peugeot, apr\u00ec la sua azienda a Levallois, nei pressi di Parigi.\nLe prime vetture montavano meccanica derivata direttamente dalla De Dion-Bouton e si fecero apprezzare per la loro affidabilit\u00e0. Fin quasi dall'inizio, Louis Delage prov\u00f2 a cimentarsi anche nelle competizioni e raggiunse il suo primo grande trionfo nel 1908, in occasione del \"Grand Prix des Voiturettes\". Tale evento serv\u00ec alla piccola azienda per acquisire fama e credibilit\u00e0. Gi\u00e0 nel 1909, l'anno seguente, la Delage pot\u00e9 costruire da s\u00e9 i propulsori per le sue vetture e le carrozzerie, e nel 1911 si ingrand\u00ec a tal punto da poter essere considerata una vera e propria Casa automobilistica e non pi\u00f9 una piccola azienda. Inoltre, poco dopo, apr\u00ec un nuovo stabilimento a Courbevoie.\nIn seguito la Delage ottenne altre vittorie in altre competizioni, ma nel 1914, con l'avvento della Prima guerra mondiale, la normale attivit\u00e0 fu interrotta per essere convertita alla produzione militare, destino comune a moltissime Case automobilistiche e non solo durante gli anni dei due conflitti mondiali.\nAlla fine del conflitto, la Delage riprese con la produzione automobilistica, divenendo famosa per le sue vetture di lusso di alta qualit\u00e0, le quali, unitamente alle vetture da competizione, accomunava la produzione Delage degli anni venti con quella della Bugatti, anch'essa specializzata sia in vetture di lusso che in vetture da competizione.\nDi questo decennio furono le vetture pi\u00f9 note, come per esempio la D8, un'elegante vettura prodotta in pi\u00f9 varianti di carrozzeria.\nLa fama sportiva delle Delage si diffuse sempre pi\u00f9, grazie anche ad alcuni record di velocit\u00e0, oltre che alle numerose vittorie in tutto il mondo.\nDa sempre appassionato di gare, Louis Del\u00e2ge persegu\u00ec il suo programma sportivo: grazie al duro lavoro dell'ingegner Lory ed agli imponenti mezzi tecnici cui l'impresa fece ricorso, venne progettato un motore ad 8 cilindri in linea da 1500\u00a0cm\u00b3. L'affidabile ed efficiente 15.S.8 con esso equipaggiata, condotta dai francesi Louis Wagner et Robert S\u00e9n\u00e9chal (il fondatore dell'omonima casa automobilistica) vinse nel 1926 il primo \u201cGran Premio\u201d della Gran Bretagna.\nNel 1927 la Delage vinse il Campionato del Mondo dei Grand Prix (titolo riservato solo alle Case), grazie alle prestigiose vittorie di Robert Benoist, che trionf\u00f2 nei Gran Premi di Italia, Francia, Spagna e Inghilterra (praticamente in tutte le gare del calendario tranne la 500 miglia di Indianapolis).\nSuccessivamente, la Grande depressione tagli\u00f2 le gambe alla gloriosa casa automobilistica, la quale non riusc\u00ec pi\u00f9 a riprendersi e nel 1935 fu rilevata dalla Delahaye, altra famosa Casa francese tutta lusso e sport. Sotto l'ala protettrice di quest'ultima, la Delage pot\u00e9 proseguire nella sua produzione, ma a carissimo prezzo: lo stabilimento di Courbevoie fu chiuso e le sue attrezzature furono vendute. La Delahaye accett\u00f2 comunque di produrre modelli Delage.\nAl termine del conflitto, si riprese con la produzione automobilistica, ma fu la Delahaye a rimanere fortemente provata dal conflitto: non si riprese pi\u00f9 ed entrambi i marchi, Delahaye e Delage, furono rilevati nel 1953 dalla Hotchkiss, la quale estinse fin quasi dall'inizio il marchio Delage.\nFin\u00ec cos\u00ec la storia di una marca gloriosa e famosa nella prima met\u00e0 del Novecento."}
{"id": "1224835", "revid": "86599", "url": "https://it.wikipedia.org/wiki?curid=1224835", "title": "Cratere E\u00f6tv\u00f6s", "text": "E\u00f6tv\u00f6s \u00e8 un grande cratere lunare di 101,8 km situato nella parte sud-occidentale della faccia nascosta della Luna, a nord nordovest del cratere Roche e ad est sudest del cratere Bolyai.\n\u00c8 rimasta solo la sezione nord occidentale del bordo, mentre il resto forma un rialzo circolare frastagliato e danneggiato dagli impatti. Il bordo \u00e8 quasi inesistente lungo il lato sud orientale dove si unisce ad una regione pianeggiante e frastagliata che si estende fino al cratere Roche. Lungo il bordo nord orientale sono presenti piccoli crateri, oltre a un cratere situato a sud ovest. Il letto interno \u00e8 relativamente livellato, ma segnato da piccoli crateri e rialzi circolari vagamente riconducibili a crateri antichi.\nIl cratere \u00e8 dedicato al fisico ungherese Lor\u00e1nd E\u00f6tv\u00f6s.\nCrateri correlati.\nAlcuni crateri minori situati in prossimit\u00e0 di E\u00f6tv\u00f6s sono convenzionalmente identificati, sulle mappe lunari, attraverso una lettera associata al nome."}
{"id": "1224846", "revid": "289247", "url": "https://it.wikipedia.org/wiki?curid=1224846", "title": "Pollo domestico", "text": ""}
{"id": "1224850", "revid": "9773418", "url": "https://it.wikipedia.org/wiki?curid=1224850", "title": "Linea oraria", "text": ""}
{"id": "1224851", "revid": "599013", "url": "https://it.wikipedia.org/wiki?curid=1224851", "title": "Amerigo Cacioni", "text": "Professionista dal 1928 al 1934.\nCarriera.\nDa dilettante vinse la Coppa Federzoni nel 1927, la Coppa Ottorino Celli nel 1930 e la Coppa Gherardi nel 1931. Professionista dal 1929 al 1934, fu decimo al Giro d'Italia 1930 e partecip\u00f2 al Giro d'Italia 1932. Partecip\u00f2 al Tour de France 1932, ritirandosi nella decima tappa dopo esser transitato per primo sul Colle del Puymorens nella sesta tappa."}
{"id": "1224856", "revid": "117722874", "url": "https://it.wikipedia.org/wiki?curid=1224856", "title": "Processo a Ges\u00f9", "text": "Processo a Ges\u00f9 \u00e8 un'opera teatrale di Diego Fabbri, composta dal 1952 al 1954 circa.\nLa prima rappresentazione, avvenuta al Piccolo Teatro di Milano il 2 marzo 1955, ebbe la regia di Orazio Costa: tra gli interpreti figuravano Tino Carraro, Sergio Fantoni, Augusto Mastrantoni, Checco Rissone, Miranda Campa, Mar\u00eda Rosa Gallo, Francesco Mul\u00e8.\nDati i contenuti dell'opera e il travisamento del significato della stessa, l'anno successivo il testo fu denunciato al Santo Uffizio dall'Alleanza Cattolica Tradizionalista con l'accusa di \"offesa alla religione e istigazione all'odio sociale\".\nTrama.\nUna compagnia di attori ebrei mette in scena ogni sera un processo alla figura di Ges\u00f9, girando i teatri del mondo e ponendo sotto il profilo puramente giuridico la storia del Messia, tentando alla fine di capire se ne \u00e8 possibile l'assoluzione o la condanna.\nI quattro attori che interpretano i giudici sono Elia e la moglie Rebecca, pi\u00f9 la figlia Sara, vedova di Daniele, e Davide. I ruoli dei quattro procedono per estrazione e cambiano ogni sera: Elia \u00e8 il giudice, mentre gli altri difendono Caifa, Pilato e Ges\u00f9 stesso. Un quinto si occupa dell'accusa. Al rifiuto di Sara di difendere Pilato, ruolo che le tocca la sera della rappresentazione, dal pubblico viene scelto un quinto giudice a coprire il posto vacante di Daniele. Sara \u00e8 ormai stufa di tale rappresentazione, ma il padre Elia sembra non darle ascolto. Propone quindi di ascoltare altre figure storiche come testimoni: gli attori impersonano Maria Maddalena, la Madonna, Giuseppe, Giuda e altri, che piano piano spostano il piano del processo da un livello giuridico a quello pi\u00f9 strettamente umano.\nDurante l'intermezzo veniamo a scoprire che Sara \u00e8 vedova a causa di Davide, che consegn\u00f2 Daniele, l'ex marito di lei, ai nazisti, accusandolo di essere ebreo.\nIl secondo atto si apre con la partecipazione del pubblico che, sempre impersonato da attori, sale sul palco per dare voce alle proprie considerazioni su Ges\u00f9: chi nelle vesti di una prostituta, chi nelle vesti di prete, chi da seminarista che ha abbandonato gli studi, chi da non vedente, chi da donne delle pulizie. Gli accorati pensieri si mescolano al processo, portandolo su un piano pi\u00f9 personale ed emotivo. Il processo si sposta quindi alla cristianit\u00e0 pi\u00f9 che a Ges\u00f9, perch\u00e9 senza la figura di quell'uomo pieno di amore, come conclude la donna delle pulizie, alla gente semplice non rimane pi\u00f9 nulla.\nFortuna dell'opera.\nNel 1973 il regista spagnolo Jos\u00e9 Luis S\u00e1enz de Heredia gir\u00f2 una pellicola tratta dal lavoro teatrale di Fabbri, \"Proceso a Jesus\", uscita in Italia col titolo \"Tu lo condanneresti?\"."}
{"id": "1224857", "revid": "4106", "url": "https://it.wikipedia.org/wiki?curid=1224857", "title": "Bossoni", "text": ""}
{"id": "1224858", "revid": "81103", "url": "https://it.wikipedia.org/wiki?curid=1224858", "title": "Gargoyle", "text": ""}
{"id": "1224866", "revid": "1226", "url": "https://it.wikipedia.org/wiki?curid=1224866", "title": "Villa Valmarana ai Nani", "text": ""}
{"id": "1224868", "revid": "200568", "url": "https://it.wikipedia.org/wiki?curid=1224868", "title": "Bruck an der Leitha", "text": "Bruck an der Leitha \u00e8 un comune austriaco di 7 890 abitanti nel distretto di Bruck an der Leitha, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Nel 1921 da Bruck an der Leitha venne scorporato il comune di Bruckneudorf."}
{"id": "1224869", "revid": "765341", "url": "https://it.wikipedia.org/wiki?curid=1224869", "title": "Ettore Meini", "text": "Professionista tra il 1928 ed il 1935, vinse cinque tappe al Giro d'Italia e una al Tour de France.\nCarriera.\nCorse per il CSI Firenze e la Ganna, distinguendosi come velocista. Vinse la Coppa Cavaciocchi nel 1928 e nel 1930 e la Coppa Zucchi nel 1929. Nel 1931 vinse il Giro dell'Umbria, la tappa di Roma al Giro d'Italia e il Giro di Romagna. L'anno successivo vinse la Milano-La Spezia e due tappe al Giro, a Firenze e Torino.\nNel 1933 vinse una tappa al Circuit du Midi e due tappe al Giro d'Italia, a Udine e Bassano. Nel 1934 vinse la tappa di Bordeaux al Tour de France."}
{"id": "1224870", "revid": "6923", "url": "https://it.wikipedia.org/wiki?curid=1224870", "title": "Graziano Mesina", "text": "Biografia.\nPenultimo degli undici figli, sei fratelli e cinque sorelle, del pastore orgolese Pasquale Mesina e di Caterina Pinna, \"Gratzianeddu\", questo \u00e8 il suo soprannome, \u00e8 noto anche come \"la primula rossa\" del banditismo sardo.\nAdolescenza e primi processi.\nIn quarta elementare, racconta Mesina nella sua autobiografia, prese a pietrate il maestro e dovette lasciare la scuola per andare in campagna come servo pastore, come gi\u00e0 i fratelli. Mesina subisce il primo arresto nel 1956 all'et\u00e0 di 14 anni per porto d'armi abusivo essendo stato trovato in possesso di un fucile calibro 16 rubato; secondo un quotidiano questa prima vicenda si chiude con il perdono giudiziale, secondo Mesina stesso invece fu condannato a cinque anni con due anni di perdono giudiziale.\nNel maggio del 1960 venne arrestato nuovamente per aver sparato in luogo pubblico. Portato nella caserma dei Carabinieri, riusc\u00ec a evadere dopo aver forzato la porta della camera di sicurezza. Dopo una breve latitanza sulle montagne intorno a Orgosolo, si costitu\u00ec per le insistenze della famiglia e del suo avvocato. Venne condannato a sei mesi di reclusione per l'evasione a cui si aggiunse un mese per il possesso della pistola e portato nel carcere di Nuoro. Nel luglio dello stesso anno, mentre Mesina era ancora in carcere, viene rapito e poi ucciso Pietrino Crasta, commerciante di Berchidda. Una lettera anonima alla questura segnal\u00f2 che in localit\u00e0 Lenardeddu, ove si trovava un terreno per il pascolo preso in affitto dai fratelli di Graziano Mesina, si sarebbe potuto trovare il cadavere di Crasta. Il 12 luglio il cadavere vi viene effettivamente trovato.\nI fratelli di Graziano Mesina (Giovanni, Pietro e Nicola) e alcuni vicini di pascolo vengono arrestati come responsabili del delitto. Il fratello Antonio, invece, riusc\u00ec a darsi latitante, e raccolse nel frattempo elementi probanti l'innocenza sua e dei fratelli.\nNel gennaio del 1961 Graziano Mesina venne scarcerato. Il 24 dicembre dello stesso anno, in un bar di Orgosolo, il pastore Luigi Mereu, zio di uno degli accusatori dei Mesina nella vicenda Crasta, venne colpito da alcuni colpi di pistola e ferito gravemente. Secondo i Mesina, Mereu avrebbe cercato di \"incastrarli\" nella vicenda. Per il fatto venne accusato e arrestato Graziano Mesina, poi condannato a sedici anni di reclusione; l'interessato si proclama innocente, dichiarando che non c'erano prove. Venne rinchiuso nel carcere nuorese di Badu 'e Carros, mentre il 12 luglio del 1962, i fratelli Giovanni, Nicola e Pietro Mesina vengono prosciolti, dopo due anni di carcere preventivo.\nEvasioni e nuovi arresti.\nDal carcere di Nuoro fu inviato al Tribunale di Sassari per rispondere di un tentato omicidio ai danni di un vicino di pascolo, vicenda avvenuta tempo prima nelle campagne di Ozieri; qui il confinante gli aveva ucciso la cagna Meruledda, custode del gregge, sulle prime si era giustificato dicendo di averla scambiata per una volpe, ma in seguito cambi\u00f2 versione sostenendo che gli avesse rubato dell'uva. Mesina allora squart\u00f2 il cane per vedere se avesse mangiato uva, ma non se ne trov\u00f2, quindi lo malmen\u00f2. In seguito la vicenda divenne il soggetto di una canzone di Franco Trincale. Durante il trasferimento per il conseguente processo, riusc\u00ec a liberarsi dalle manette. Alla stazione di Macomer, salt\u00f2 dal treno e scapp\u00f2, ma fu catturato poco dopo da alcuni ferrovieri.\nIl 6 settembre riusc\u00ec a evadere dopo essersi fatto ricoverare nell'ospedale San Francesco di Nuoro, scavalcando il davanzale di una finestra e calandosi lungo un tubo dell'acqua nel quale rimase nascosto per tre giorni. Rimase in montagna latitante per tre mesi.\nAlla fine del mese di ottobre, il fratello Giovanni detto \"Dannargiu\" venne ucciso, e il suo corpo viene messo in segno di sfregio accanto a quello del suo acerrimo nemico Salvatore Mattu, anche lui assassinato. Mesina, nel tentativo di vendicare il fratello, la notte del 13 novembre 1962 entr\u00f2 in un bar, e secondo quanto dichiarato dall'avvocato spar\u00f2 e uccise a colpi di mitra Andrea Muscau che secondo lui era responsabile della morte del fratello ma che in realt\u00e0 non lo era.\nVenne nuovamente arrestato e condannato per omicidio a 24 anni di reclusione.\nNel gennaio del 1963 tenta l'evasione dal carcere di Nuoro, ma viene scoperto. Dopo un periodo nel carcere di Alghero, viene trasferito nel carcere di Porto Azzurro. Nell'estate del 1964 Mesina \u00e8 atteso a un processo in Sardegna. Tent\u00f2 la fuga da una toilette del treno in corsa, ma venne catturato poco dopo. Secondo quanto detto dallo stesso Mesina, in realt\u00e0 si consegn\u00f2 spontaneamente per non creare problemi al carabiniere che lo aveva in consegna. Venne trasferito a Volterra dove si finse pazzo e riusc\u00ec a essere ricoverato nel manicomio criminale di Montelupo Fiorentino. Anche qui progett\u00f2 la fuga, ma senza fortuna. Verso la fine del 1964 venne ancora trasferito, questa volta a Viterbo, dove nuovamente tent\u00f2 di evadere e perci\u00f2 venne trasferito a Spoleto.\nAnche a Spoleto tent\u00f2 la fuga, ma venne scoperto. Nel 1965 \u00e8 nel penitenziario di Procida dove rimase per tre mesi prima di esser ricondotto a Porto Azzurro. Trasferito a Sassari per un processo, tent\u00f2 di aprire un buco nel pavimento del treno, ma non riusc\u00ec a fuggire. L'11 settembre del 1966, mentre scontava la reclusione nel carcere San Sebastiano, riusc\u00ec a compiere una delle sue pi\u00f9 famose evasioni. Insieme al compagno di prigionia Miguel Atienza (si scoprir\u00e0 in seguito che il vero nome \u00e8 Miguel Alberto Asencio Prados Ponte), un giovane spagnolo disertore della Legione Straniera che, fuggito dalla Corsica, arriv\u00f2 in Sardegna e venne arrestato a Cagliari per furto di automobile, riuscirono a fuggire scalando il muro del carcere alto 7 metri e gettandosi sotto nella centrale via Roma di Sassari.\nUna volta fuori dal carcere si fecero portare da un taxi a Ozieri, dando inizio alla lunga attivit\u00e0 criminale della coppia. Nella zona di Golfo Aranci rapirono il proprietario terriero Paolo Mossa. Successivamente Mossa venne liberato dopo la promessa che avrebbe pagato il riscatto. L'11 maggio 1967, a Nuoro, travestiti da poliziotti, finsero un blocco stradale e rapirono Peppino Capelli, un grosso commerciante di carni. L'ostaggio venne rilasciato dopo che la famiglia vers\u00f2 come riscatto 18 milioni di lire. Alla coppia furono attribuiti molti sequestri: Campus, Petretto, Moralis, Canetto, Papandrea.\nLa morte di Atienza e la lunga detenzione.\nIl 17 giugno 1967 Mesina e Atienza vennero intercettati dalle forze dell'ordine che li circondarono nelle colline di Osposidda, sotto Orgosolo. Durante lo scontro Atienza uccise due agenti ma venne ferito a morte. Mesina venne assolto dalle accuse per la morte dei due agenti. Altre versioni riportano che gli agenti si uccisero a vicenda.\nIl 26 marzo 1968 il bandito sardo viene catturato in seguito a un normale controllo dalla polizia stradale alle porte di Orgosolo. Venne rinchiuso nel carcere di Nuoro. Da questo momento in poi inizia un lungo periodo di detenzione in diverse carceri italiane tra cui Volterra e Regina Coeli. Per otto anni non si sent\u00ec pi\u00f9 parlare di lui. Col suo arresto la stagione della rinascita del banditismo in Sardegna ebbe termine. Egli \u00e8 stato considerato, infatti, colui che aveva dato il via alla progressione criminale che aveva portato all'invio dei reparti speciali di Polizia e Carabinieri nell'isola.\nIl 13 maggio 1976 il fratello Nicola fu ucciso in localit\u00e0 \"Funtana Bona\": i sicari lo fecero scendere dal camion nel quale viaggiava con due operai forestali e lo uccisero a fucilate. Nonostante le richieste, viene negato a Mesina la possibilit\u00e0 di rientrare in Sardegna per i funerali.\nIl 20 agosto dello stesso anno, Mesina riusc\u00ec a fuggire insieme con un gruppo di detenuti, tra cui uno dei leader dei NAP, Martino Zichitella, dal carcere di massima sicurezza di Lecce. Prosegu\u00ec la latitanza fra Roma, Milano, Torino, Genova, Bologna, Trento. Il 26 gennaio del 1977 partecipa al sequestro dell'industriale calzaturiero Mario Botticelli, in provincia di Ascoli Piceno. Il 16 marzo 1977 viene arrestato a Caldonazzo, in provincia di Trento, durante una perquisizione in un appartamento. Trascorre la detenzione nelle carceri di Favignana, Trani, Fossombrone, passa per Cuneo e Novara, dove rimane due anni. Alla fine del 1982 venne trasferito a Porto Azzurro.\nNel 1985 ottenne un permesso di tre giorni, per tre ore al giorno per rivedere la madre a Orgosolo. Il 12 aprile ottenne un permesso di dodici ore per far visita al fratello a Crescentino, nel Vercellese. Allo scadere delle dodici ore non fece ritorno nel carcere di Vercelli. Raggiunse a Milano Valeria Fus\u00e8, una ragazza che aveva iniziato a scrivergli nel carcere di Novara. I due si rifugiarono in un appartamento di Vigevano. Il 18 aprile nell'appartamento dove si nascondevano fecero irruzione i carabinieri che arrestarono entrambi. Trasferito nel carcere di massima sicurezza di Novara, venne condannato a ulteriori sei mesi di reclusione, mentre la Fus\u00e8 venne assolta.\nIl 18 ottobre 1992 Mesina ottenne la libert\u00e0 condizionale, e dopo 29 anni di carcere si stabil\u00ec a San Marzanotto, una frazione di Asti. Durante la sua permanenza ad Asti, Mesina incontr\u00f2 Indro Montanelli, interessato alla vita del pi\u00f9 famoso bandito sardo.\nMontanelli offr\u00ec sostegno a Mesina, ventilando la possibilit\u00e0 di scrivere un libro sulle molteplici evasioni che avevano avuto come protagonista \"Gratzianeddu\".\nIl sequestro Kassam e la concessione della grazia.\nNel 1992, durante la vicenda del sequestro del piccolo Farouk Kassam, Graziano Mesina interviene in Sardegna durante uno dei suoi permessi, con la funzione di mediatore, nel tentativo di trattare la liberazione con il gruppo di banditi sardi responsabili del sequestro del bimbo rapito a Porto Cervo il 15 gennaio e liberato a luglio.\nLe circostanze della liberazione non sono mai state del tutto chiarite. Alla versione della polizia e del governo, che ha sempre negato che fosse stato pagato un riscatto, si contrappone quella di Mesina ribadita in alcune interviste, secondo cui la polizia pag\u00f2 circa un miliardo di lire per il rilascio dell'ostaggio, aiutando la famiglia del bambino a soddisfare le richieste dei rapitori. Il 4 agosto 1993 il tribunale di sorveglianza revoca la concessione della libert\u00e0 condizionale dopo il ritrovamento di un Kala\u0161nikov e altre armi da guerra nel caseggiato astigiano di Mesina, arrestato insieme ad altre due persone.\nMesina, sospettato di progettare un nuovo sequestro di persona, viene nuovamente incarcerato a Voghera per scontare la pena all'ergastolo. In relazione a questi nuovi procedimenti giudiziari, Mesina ha sempre sostenuto la tesi del complotto contro di lui da parte dei servizi segreti, a causa del suo coinvolgimento nel sequestro Kassam.\nNel 2001 il tribunale di Asti respinse la richiesta di scarcerazione presentata dai difensori di Mesina.\nIl bandito sardo \u00e8 stato un caso particolare nella storia giuridica italiana, avendo ricevuto la condanna all'ergastolo a causa di tre diverse condanne rispettivamente di 24, 8 e 6 anni di carcere, in applicazione della legge che prevede il cumulo delle pene per reati differenti. Nel luglio del 2003 chiede ufficialmente la grazia dando mandato al suo avvocato di rivolgersi al Presidente della repubblica.\nIl 25 novembre 2004, dopo la grazia concessagli dall'allora Presidente della repubblica Ciampi su impulso del Ministro della giustizia Roberto Castelli, Mesina lascia il carcere di Voghera per fare ritorno da uomo libero nella sua Orgosolo. Complessivamente Mesina ha trascorso 40 anni in carcere.\nDopo la liberazione.\nDopo la liberazione, Mesina, tornato nella natia Orgosolo, ha intrapreso la carriera di guida turistica, accompagnando i turisti nell'esplorazione dei luoghi pi\u00f9 impervi della zona, spesso teatro delle sue latitanze e delle rocambolesche fughe, come per esempio sul Supramonte. Insieme ad altri due soci, nel 2007 ha aperto un'agenzia di viaggi a Ponte San Nicol\u00f2, in provincia di Padova. Il 10 giugno 2013 viene arrestato per traffico di droga.\nNuovo arresto nel 2013, condanna, revoca della grazia e nuova latitanza.\nNel giugno 2013, a 71 anni, viene arrestato a Orgosolo. Secondo gli inquirenti, con la sua banda stava progettando un sequestro di persona: aveva gi\u00e0 fatto un sopralluogo e fornito dettagli precisi sull'ostaggio ai suoi sodali, cos\u00ec come \u00e8 emerso dalle intercettazioni. Inoltre \u00e8 ritenuto dai magistrati della DDA di Cagliari capo di una potente organizzazione dedita a traffico di stupefacenti, furti e rapine. Dovr\u00e0 rispondere peraltro di associazione per delinquere.\nIl 12 dicembre 2016 viene condannato a 30 anni di reclusione dal tribunale di Cagliari, che dispone altres\u00ec la revoca del provvedimento di grazia. Il 7 giugno 2019 viene tuttavia scarcerato per decorrenza dei termini. La Cassazione rigetta il ricorso del legale, ma il 2 luglio 2020, i carabinieri recatisi presso l'abitazione dell'uomo per notificare il verdetto e ricondurlo in carcere non trovano nessuno. Mesina, a 78 anni, \u00e8 nuovamente latitante. A inizio febbraio 2021 viene inserito dal Ministero dell'Interno nell'elenco dei latitanti di massima pericolosit\u00e0.\nNella notte tra il 17 e il 18 dicembre 2021, durante un'azione coordinata del ROS e del GIS dei Carabinieri, viene trovato in un'abitazione di Desulo e ricondotto nel carcere di Badu 'e Carros.\nGiangiacomo Feltrinelli.\nNel 1968, quattro anni prima di morire, Giangiacomo Feltrinelli si rec\u00f2 in Sardegna, secondo i documenti scoperti dalla Commissione Stragi nel 1996, per prendere contatto con gli ambienti della sinistra e dell'indipendentismo isolano. Nelle intenzioni di Feltrinelli vi era il progetto di trasformare la Sardegna in una Cuba del Mediterraneo. Tra le idee dell'editore c'era quella di affidare le truppe ribelli a Mesina, allora latitante. Mesina fu poi convinto a non partecipare all'iniziativa di Feltrinelli grazie all'intervento del Servizio Informazioni Difesa (SID), nella persona di Massimo Pugliese, ufficiale dei servizi che riusc\u00ec successivamente a far saltare completamente l'iniziativa."}
{"id": "1224871", "revid": "3535", "url": "https://it.wikipedia.org/wiki?curid=1224871", "title": "Candidature Olimpiche", "text": ""}
{"id": "1224874", "revid": "838137", "url": "https://it.wikipedia.org/wiki?curid=1224874", "title": "Bottecchia", "text": ""}
{"id": "1224876", "revid": "1086846", "url": "https://it.wikipedia.org/wiki?curid=1224876", "title": "Milan Associazione Calcio 1968-1969", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1968-1969.\nStagione.\nPer la stagione 1968-1969 alla guida della squadra campione d'Italia 1967-1968 viene confermato Nereo Rocco. Nel giugno 1968, Anquilletti, Lodetti, Prati, Rivera e Rosato si laureano campioni d'Europa con la Nazionale italiana, vincitrice del campionato europeo. In estate il club si aggiudica le prestazioni di Romano Fogli e fa tornare l'ex primavera Luigi Maldera dopo due anni di prestito.\nLa stagione inizia con le 3 partite del girone del primo turno di Coppa Italia, dove il Milan ottiene 2 vittorie (con e ) e un pareggio con il Lanerossi Vicenza, chiudendo il raggruppamento al primo posto a 5 punti a pari merito con i veneti. Ad accedere ai quarti di finale, che si disputeranno tra marzo e aprile, sono i rossoneri per la miglior differenza reti (+5 contro +4).\nIn campionato il Milan \u00e8 stabilmente nelle prime posizioni e si gioca lo scudetto con Cagliari e Fiorentina. I rossoneri restano imbattuti nelle prime 7 giornate (5 vittorie e 2 pareggi) ma nell'ottava vengono sconfitti dal Bologna e superati in classifica dal Cagliari. Le posizioni e il distacco in classifica restano invariati fino a 2 turni dal termine del girone di andata, quando anche la Fiorentina supera il Milan e aggancia il Cagliari in vetta; i rossoneri chiudono il girone di andata al 3\u00ba posto con 22 punti alle spalle dei sardi (24) e dei toscani (23). Tre giornate pi\u00f9 tardi il Milan aggancia le altre due squadre al primo posto in classifica ma nelle giornate seguenti viene staccato prima dai rossoblu e poi dai viola che superano anche i sardi e alla fine vincono il campionato con 4 punti di vantaggio su Cagliari e Milan, secondi classificati a pari merito. La difesa milanista, con 12 reti subite, risulta la meno battuta del campionato mentre i rossoneri durante il torneo non ricevono nessun rigore a favore o contro, evento mai verificatosi prima da quando la Serie A \u00e8 a girone unico (stagione 1929-1930). la squadra stabilisce un record eguagliato dal nell'1984-1985: quello del minor numero di reti subite in casa (due). In totale, come gi\u00e0 accennato, la squadra subisce soltanto 12 reti, record rossonero da quando \u00e8 stato introdotto il girone unico. Nella stagione successiva il Cagliari campione migliorer\u00e0 il record assoluto del minor numero di reti subite in un campionato a girone unico, undici, appena una in meno del Milan.\nNei quarti di finale di Coppa Italia il Milan affronta il Torino, che batte i rossoneri per 1-0 all'andata e al ritorno e li elimina dal torneo.\nIn Coppa dei Campioni il Milan si qualifica per la finale dopo avere eliminato nei sedicesimi di finale gli svedesi del Malm\u00f6 FF (sconfitta per 2-1 all'andata a Malm\u00f6 e vittoria per 4-1 nel ritorno a Milano), nei quarti di finale gli scozzesi del Celtic campione d'Europa 1966-1967 (pareggio per 0-0 in casa e vittoria per 1-0 in trasferta), e in semifinale gli inglesi del Manchester United campione in carica (vittoria per 2-0 a San Siro e sconfitta per 1-0 all'Old Trafford), che annovera campioni del calibro di George Best e della stella inglese Bobby Charlton. Nella finale di Madrid del 28 maggio 1969 i rossoneri affrontano gli olandesi dell'Ajax e vincono la gara per 4-1 grazie a una tripletta di Pierino Prati e di un gol di Sormani dopo che gli olandesi avevano accorciato le distanze grazie a un rigore di Vasovi\u0107 e un gol di Angelo Benedicto Sormani; per i lanceri a segnare la rete del momentaneo 2-1 \u00e8 Velibor Vasovi\u0107 su rigore. \u00c8 la seconda Coppa dei Campioni vinta dai rossoneri; la vittoria della competizione vale anche per il Milan l'accesso alla Coppa dei Campioni 1969-1970 in qualit\u00e0 di detentore del trofeo. Il Milan, sceso in campo con Cudicini, Anquilletti, Schnellinger, Malatrasi, Rosato, Trapattoni, Hamrin, Lodetti, Sormani, Rivera e Prati \u00e8 la prima squadra italiana a conquistare il trofeo nel nuovo formato, quello dalle \"grandi orecchie\". Quella del 1969 \u00e8 l'unica finale di Coppa dei Campioni/Champions League che il club ha vinto indossando la prima maglia (quella rossonera). Tutte le altre coppe della massima competizione europea sono state vinte in tenuta bianca.\nMaglie.\nLa divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con colletto e bordi delle maniche rossi e neri, pantaloncini bianchi e calzettoni bianchi con una riga rossa e nera sul risvolto.\nOrganigramma societario.\nArea direttiva\nArea tecnica\nArea sanitaria"}
{"id": "1224881", "revid": "110157", "url": "https://it.wikipedia.org/wiki?curid=1224881", "title": "Enzersdorf an der Fischa", "text": "Enzersdorf an der Fischa \u00e8 un comune austriaco di 3 110 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\"). Nel 1970 ha inglobato il comune soppresso di Margarethen am Moos."}
{"id": "1224882", "revid": "86599", "url": "https://it.wikipedia.org/wiki?curid=1224882", "title": "13777 Cielobuio", "text": "13777 Cielobuio \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a e da un'eccentricit\u00e0 di 0,0903598, inclinata di 1,09158\u00b0 rispetto all'eclittica.\nL'asteroide \u00e8 dedicato a CieloBuio, associazione italiana che promuove studi, soluzioni tecniche, leggi e regolamenti a tutela dell'oscurit\u00e0 del cielo notturno."}
{"id": "1224883", "revid": "110157", "url": "https://it.wikipedia.org/wiki?curid=1224883", "title": "G\u00f6ttlesbrunn-Arbesthal", "text": "G\u00f6ttlesbrunn-Arbesthal \u00e8 un comune austriaco di 1\u00a0382 abitanti nel distretto di Bruck an der Leitha, in Bassa Austria."}
{"id": "1224885", "revid": "729019", "url": "https://it.wikipedia.org/wiki?curid=1224885", "title": "Filippo Buondelmonti degli Scolari", "text": " Pippo era il diminutivo di Filippo, mentre il nomignolo \"Spano\" derivava dal titolo di \"isp\u00e1n\" (conte) ottenuto in Ungheria.\nBiografia.\nNato a Tizzano, vicino a Firenze, da una famiglia di nobile lignaggio, si rec\u00f2 in Ungheria all'et\u00e0 di tredici anni al seguito di un mercante fiorentino, dove lavor\u00f2 presso l'arcivescovo Demetrio di Strigonio (Esztergom) fino al 1387, quando pass\u00f2 al servizio del re Sigismondo di Lussemburgo. Dopo aver partecipato fra le file crociate alla sconfitta nella battaglia di Nicopoli (1396), fra il 1397 ed il 1399, grazie al matrimonio con una nobildonna ungherese (Barbara di Ozora) e l'acquisizione di una serie di privilegi, lo Scolari entr\u00f2 sempre pi\u00f9 a far parte della stretta cerchia nobile locale, posizione che gli permise di ricoprire incarichi amministrativi anche di un certo rilievo.\nNel 1404 venne nominato spano di Temesv\u00e1r, il suo soprannome \u00e8 dovuto infatti alla traduzione con \"spano\" del titolo amministrativo ungherese di \"Isp\u00e1n\". Intorno al 1405 si pu\u00f2 di certo affermare che fosse fra gli uomini pi\u00f9 potenti del regno. Tra le sue numerose missioni conquist\u00f2 la Bosnia (di cui venne nominato governatore) e la Serbia e sconfisse i turchi in varie battaglie (1411-1412); vinse anche contro Venezia, che dovette cedergli Aquileia e Udine.\nFu inviato anche in Italia ed una sua missione importante fu quella di far partecipare al concilio di Costanza l'antipapa Giovanni XXIII. Con le sue doti di politico riusc\u00ec a diventare governatore dell'Ungheria e mor\u00ec, cinquantasettenne, in circostanze non chiare (secondo alcuni fu torturato ed ucciso per aver fallito una missione, sebbene altre fonti riportino che ad ucciderlo fu un attacco di gotta).\nSul piano militare, fu famoso presso i suoi contemporanei per la brutalit\u00e0 e la spietatezza delle sue condotte di guerra, inusuali per il teatro bellico italiano dell'epoca (era noto per tagliare la mano destra dei prigionieri da lui rilasciati, per impedire che potessero riprendere le armi in futuro).\nI suoi resti furono sepolti a Sz\u00e9kesfeh\u00e9rv\u00e1r (Alba Reale), accanto alle tombe dei re Ungheresi. Al suo funerale partecip\u00f2 lo stesso imperatore Sigismondo.\nNel 1517 Lorenzo Buondelmonti fece dipingere, da Jacopo di Michele detto Jacone, sulla facciata di un palazzo di fronte a Santa Trinit\u00e0 a Firenze, \"le imprese di Pippo Spano\", oggi andate perdute. Di Pippo Spano esiste anche un ritratto di Andrea del Castagno, nella serie dei fiorentini illustri.\nFu anche un amante dell'arte e molto probabilmente fu lui a chiamare in Ungheria Masolino da Panicale ,che stava lavorando insieme a Masaccio agli affreschi della Cappella Brancacci, per far dipingere la sua cappella a Sz\u00e9kesfeh\u00e9rv\u00e1r, terminata poi da Filippino Lippi. Forn\u00ec inoltre i fondi per la costruzione, a Firenze, della Rotonda di Santa Maria degli Angeli, realizzata dopo la sua morte dal Brunelleschi. Finanzi\u00f2 inoltre numerose opere di pubblica utilit\u00e0 nei borghi da lui amministrati (come il castello di Ozora e l'ospedale si S.Elisabetta a Lipova). Compare anche nella Novella del Grasso legnaiuolo, ed al suo seguito il protagonista, eccellente ebanista, si rifugia in Ungheria dove diviene ricco."}
{"id": "1224886", "revid": "110157", "url": "https://it.wikipedia.org/wiki?curid=1224886", "title": "G\u00f6tzendorf an der Leitha", "text": "G\u00f6tzendorf an der Leitha \u00e8 un comune austriaco di 2 \u00a0117 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\")."}
{"id": "1224887", "revid": "76963", "url": "https://it.wikipedia.org/wiki?curid=1224887", "title": "Rag. Arturo De Fanti, bancario-precario", "text": ""}
{"id": "1224888", "revid": "110157", "url": "https://it.wikipedia.org/wiki?curid=1224888", "title": "Hainburg an der Donau", "text": "Hainburg an der Donau \u00e8 un comune austriaco di 6 376 abitanti nel distretto di Bruck an der Leitha, in Bassa Austria; ha lo status di citt\u00e0 (\"Stadtgemeinde\"). Si trova sulla strada tra Vienna e Bratislava, vicino al confine slovacco; \u00e8 situata su una sponda del Danubio, sul quale affaccia la Casa della Cultura."}
{"id": "1224889", "revid": "112022258", "url": "https://it.wikipedia.org/wiki?curid=1224889", "title": "Oasi Dune di Tirrenia", "text": "L'Oasi dune di Tirrenia \u00e8 un'area naturale protetta istituita nel maggio del 1997 per iniziativa del WWF Toscana, in collaborazione con il Comune di Pisa, il Parco naturale di Migliarino, San Rossore, Massaciuccoli e la Provincia di Pisa, in una zona del litorale pisano presso Tirrenia che presenta un rigoglioso sviluppo di macchia mediterranea e pini marittimi che si sono avvantaggiati della disponibilit\u00e0 di luce e spazi determinata da un incendio avvenuto all'inizio degli anni novanta.\nL'area \u00e8 nella zona esterna del Parco naturale di Migliarino, San Rossore, Massaciuccoli. Il WWF di Pisa gestisce anche l'Oasi Bosco di Cornacchiaia.\nFlora.\nNella fascia vicino al mare ritroviamo la tipica vegetazione psammofila, elemento di fondamentale importanza in spiagge dove lo sviluppo balneare ha spesso distrutto ogni forma di flora spontanea. Vicino al lungomare sussistono frammenti di bosco risparmiati dal fuoco dove vegetano alcuni animosi lecci che costituiscono preziose tracce dell'antica lecceta diffusa nella costa toscana prima dell'impianto delle pinete. L'area ha un'estensione di circa 24 ettari ed \u00e8 attraversata da alcuni stradelli che conducono alla spiaggia, in parte libera ed in parte occupata da stabilimenti balneari. Le dune costiere ed i camminamenti sono dotati di barriere protettive in legno e di tabelle che illustrano le caratteristiche naturali ed invitano al rispetto dell'ambiente. Ci sono anche alcuni sentieri adatta alla visita guidata e naturalistica, corredati da cartelli botanici. Fra le essenza mediterranee presenti ricordiamo il ginepro coccolone, l'alaterno, la ginestra, la fillirea, il corbezzolo, il leccio, la dafne e lo smilace. Sono presenti giovani pini marittimi rinati dopo l'incendio, qualche piccolo esemplare di pino d'aleppo e qualche ontano.\nFra le specie psammofile il giglio di mare, l'elicriso, l'euforbia delle spiagge, la calcatreppola, la carota di mare, l'erba medica marina, l'ammofila e la preziosa verga d'oro delle spiagge (\"Solidago litoralis\"), endemismo dei litorali toscani settentrionali. Nell'area \u00e8 presente un'altra pianta rara, la periploca greca, di aspetto molto simile alle liane tropicali; essa ha proprio nel Parco naturale di Migliarino, San Rossore, Massaciuccoli la pi\u00f9 importante fra le pochissime stazioni dell'Italia. Nell'area di Tirrenia \u00e8 facile trovarla in piccole depressioni fra le dune, ove vegetano anche giunchi, cannucce e altre specie igrofile.\nFauna.\nPer quanto riguarda l'avifauna sono stati individuati a seguito di vari censimenti esemplari appartenenti alle seguenti specie: colombaccio (\"Columba palumbus\"), picchio verde (\"Picus viridis\"), picchio rosso maggiore (\"Dendrocopos major\"), rondine (\"Hirundo rustica\"), scricciolo (\"Troglodytes troglodytes\"), pettirosso (\"Erithacus rubecula\"), usignolo (\"Luscinia megarhynchos\"), merlo (\"Turdus merula\"), capinera (\"Sylvia atricapilla\"), occhiocotto (\"Sylvia melanocephala\"), usignolo di fiume (\"Cettia cetti\"), fiorrancino (\"Regulus ignicapillus\"), cinciallegra (\"Parus major\"), rigogolo (\"Oriolus oriolus\"), fringuello (\"Fringilla coelebs\"), cardellino (\"Carduelis carduelis\"), verdone (\"Carduelis chloris\"), verzellino (\"Serinus serinus\"), Passera d'Italia (\"Passer italiae\"), cornacchia grigia (\"Corvus cornix\"), e tortora dal collare orientale (\"Streptopelia decaocto\").\nNel 2010 inoltre sono stati posizionati all'interno dell'oasi circa 30 nidi per pipistrelli con lo scopo di censire le specie di chirotteri presenti e anche di dare loro un rifugio\nTra i mammiferi presenti troviamo il coniglio selvatico, lo scoiattolo e la volpe.\nInterventi e problematiche.\nI pini nati a seguito dell'incendio sono molto fitti e numerosi tanto da impedire talvolta lo sviluppo della pianta stessa e la crescita di altre specie arboree tipiche del luogo. Per questo motivo si \u00e8 reso necessario un intervento di sfoltimento onde permettere lo sviluppo delle altre piante; tuttavia la mancanza di fondi ha limitato l'intervento a poche aree mirate, nonostante tali interventi siano necessari in gran parte dell'oasi.\nNegli anni alcuni stabilimenti balneari adiacenti si sono resi responsabili di episodi di cementificazione o abuso edilizio pi\u00f9 o meno rilevanti all'interno dell'area protetta. In particolare nel 2004 un'ampia porzione di una delle duna \u00e8 stata completamente sbancata con l'intento di crearvi un accesso per uno stabilimento balneare. Il fatto \u00e8 stato rilevato da parte delle guardie giurate del Wwf che hanno sporto denuncia anche contro due operatori del suddetto stabilimento, colpevoli di aggressione verbale e fisica in occasione del sopralluogo effettuato dall'associazione ambientalista.\nNel 2011 a distanza di 6 anni il Tribunale di Pisa condanna gli operatori dello stabilimento balneare a risarcire i danni morali e materiali provocati.\nAccessi.\nL'accesso pedonale all'area protetta WWF sulle dune di Tirrenia \u00e8 libero, naturalmente attenendosi alle indicazioni esposte nelle tabelle e cartelli indicatori. Inoltre nel corso degli anni all'interno dell'oasi \u00e8 stato creato un percorso per disabili, ulteriormente prolungato nel 2011.\nAttivit\u00e0.\nNel corso dell'anno vi si svolgono delle periodiche manifestazioni di pulizia alle quali, oltre agli operatori del WWF, partecipano decine di volontari."}
{"id": "1224892", "revid": "110157", "url": "https://it.wikipedia.org/wiki?curid=1224892", "title": "Haslau-Maria Ellend", "text": "Haslau-Maria Ellend \u00e8 un comune austriaco di 1 943 abitanti nel distretto di Bruck an der Leitha, in Bassa Austria."}
{"id": "1224895", "revid": "110157", "url": "https://it.wikipedia.org/wiki?curid=1224895", "title": "Hof am Leithaberge", "text": "Hof am Leithaberge (o Hof am Leithagebirge) \u00e8 un comune austriaco di 1\u00a0548 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\"). \u00c8 il paese natale dell'orientalista e missionario Paolino da San Bartolomeo."}
{"id": "1224896", "revid": "599013", "url": "https://it.wikipedia.org/wiki?curid=1224896", "title": "Karel Rach\u016fnek", "text": "Carriera.\nGioc\u00f2 per il Lokomotiv Jaroslavl' nella Kontinental Hockey League prima di morire nell'incidente aereo che coinvolse l'intera formazione, di cui era il capitano. \u00c8 stato anche campione del mondo 2010."}
{"id": "1224897", "revid": "287204", "url": "https://it.wikipedia.org/wiki?curid=1224897", "title": "Karel Rachunek", "text": ""}
{"id": "1224898", "revid": "809148", "url": "https://it.wikipedia.org/wiki?curid=1224898", "title": "Approssimazione WKB", "text": "In teoria delle perturbazioni l'approssimazione WKB (Wentzel-Kramers-Brillouin), conosciuta anche come approssimazione WKBJ (Wentzel-Kramers-Brillouin-Jeffreys), \u00e8 un'approssimazione di una funzione in forma esponenziale in cui l'esponente \u00e8 sviluppato in serie di potenze.\nIl metodo fu sviluppato nel 1926 dai fisici Gregor Wentzel, Hendrik Anthony Kramers e L\u00e9on Brillouin e permette di studiare il regime semiclassico di un sistema quantistico. Nel 1923 il matematico Harold Jeffreys aveva sviluppato un metodo generale per approssimare le equazioni lineari del second'ordine, in cui rientra anche l'equazione di Schr\u00f6dinger. Poich\u00e9 tale equazione fu sviluppata due anni pi\u00f9 tardi e Wentzel, Kramers e Brillouin erano ignari di questo lavoro, Jeffreys \u00e8 spesso omesso.\nIl metodo.\nData l'equazione di Schr\u00f6dinger stazionaria\nl'approssimazione richiede di porre\nin modo da avere\ndove formula_4 indica la derivata di formula_5 rispetto a \"x\". La derivata formula_6 pu\u00f2 essere separata in parte reale e immaginaria, introducendo le funzioni reali \"A\" e \"B\":\nL'ampiezza della funzione d'onda \u00e8 quindi data da formula_8 mentre la fase \u00e8 formula_9 Le parti reale e immaginaria dell'equazione di Schr\u00f6dinger assumono la forma\nA questo punto, si invoca l'approssimazione semiclassica. Si sviluppano cio\u00e8 le funzioni \"A\" e \"B\" in potenze di formula_12. \u00c8 chiaro dalle equazioni che lo sviluppo deve cominciare con l'ordine formula_13.\nAll'ordine zero in questo sviluppo, le condizioni su \"A\" e \"B\" hanno la forma\nSe l'ampiezza varia abbastanza lentamente rispetto alla fase, (formula_18), si ha\nche vale solo se l'energia totale \u00e8 maggiore dell'energia potenziale, come succede sempre nella meccanica classica. All'ordine successivo dello sviluppo si ottiene\nSe invece \u00e8 la fase a variare lentamente (rispetto all'ampiezza), (formula_21) si ha\nche vale solo se l'energia potenziale \u00e8 pi\u00f9 grande dell'energia totale (il regime in cui si verifica l'effetto tunnel). All'ordine successivo nello sviluppo si ha\n\u00c8 chiaro dal denominatore che entrambe queste soluzioni perdono di validit\u00e0 vicino ai punti d'inversione classica dove formula_24. Esse sono le soluzioni approssimate lontano dai [punti d'inversione, nel regime classico (formula_25), dove la particella si comporta in modo simile a una particella libera e la funzione d'onda \u00e8 oscillante, e nel regime di effetto tunnel (formula_26) dove l'ampiezza dell'onda cambia rapidamente.\nPer completare la derivazione, \u00e8 necessario raccordare le soluzioni cos\u00ec trovate attraverso i punti d'inversione. La soluzione in prossimit\u00e0 dei punti d'inversione, al primo ordine in formula_12 ha la forma\ndove formula_29 \u00e8 il coefficiente di formula_30 nello sviluppo di formula_31 attorno al punto d'inversione formula_32.\nQuesta equazione differenziale \u00e8 nota come equazione di Airy, e la sua soluzione pu\u00f2 essere scritta in termini delle funzioni di Airy:\nQuesta soluzione deve collegare la soluzione nelle due regioni \"classica\" e \"tunnel\". Dati i due coefficienti da un lato del punto d'inversione, i due coefficienti dall'altro lato possono essere determinati mediante questa soluzione locale. Questo permette di derivare una relazione fra formula_34 e formula_35.\nSi pu\u00f2 sfruttare la relazione asintotica fra le funzioni di Airy, e seno, coseno ed esponenziale. Si ottengono cos\u00ec le \"formule di connessione\":\nEsse permettono di derivare le soluzioni globali."}
{"id": "1224899", "revid": "287204", "url": "https://it.wikipedia.org/wiki?curid=1224899", "title": "34753 Zdenekmatyas", "text": ""}
{"id": "1224900", "revid": "123679302", "url": "https://it.wikipedia.org/wiki?curid=1224900", "title": "Rosso (giornale)", "text": "Il periodico quindicinale Rosso, stampato a Milano negli anni 1975-1979, ha costituito il principale punto di riferimento per i movimenti appartenenti all'area di Autonomia Operaia.\nStoria.\nUna prima serie di un quindicinale chiamato \"Rosso\", venne prodotto dal \"gruppo Gramsci\", che si disciolse poi nel settembre del 1973.\nFu invece la seconda serie \"Rosso: giornale dentro il movimento\", con periodicit\u00e0 irregolare, promossa da un gruppo nato dalla fusione di numerosi esponenti del \"Gramsci\" con ex militanti di Potere Operaio dell'ala \"negriana\", a costituire il riferimento per i gruppi \"autonomi\" di Milano di area operaista, e per numerosi gruppi e collettivi del nord e del centro Italia, da Torino a Varese, a Bologna, a Padova e a Marghera, con un inasprimento del linguaggio e l'esaltazione di varie forme di lotta.\nLa rivista trov\u00f2 numerosi consensi in tutta la cosiddetta area dell'autonomia. Dall'autunno del 1974, la redazione milanese divenne parte integrante del gruppo politico omonimo, formato da collettivi politici di operai e studenti. Il primo direttore responsabile fu Francesco Madera, fratello del pi\u00f9 noto Romano, tra i fondatori del Gruppo Gramsci, a cui seguirono Gianni Tranchida ed Emilio Vesce.\nDall'autunno del 1977 il giornale fu poi titolato \"Rosso per il Potere Operaio\". Rosso, che adott\u00f2 sempre un linguaggio spregiudicato e spesso lontanissimo dal formalismo marxista-leninista in voga tra i gruppi extraparlamentari di quegli anni, suscit\u00f2 un notevole consenso anche per l'interesse attivo dimostrato verso tutte le forme di dissenso e di antagonismo nei confronti della societ\u00e0 capitalistica e dell'organizzazione del lavoro, dal femminismo e le altre scelte di genere alla controcultura, e per l'appoggio concreto fornito ai movimenti del proletariato giovanile e a tutte le lotte per la liberazione e l'autovalorizzazione della persona.\nDi notevole taglio critico fu sempre la polemica incessante contro ogni tipo di riformismo e di compromesso, \"storico\" o no, tra le formazioni tradizionali della sinistra, Partito Comunista Italiano in primo luogo, e Democrazia Cristiana.\n&lt;br&gt;Rosso, rivista e collettivi omonimi, fu sempre e comunque lontano da ogni progetto di costruzione di un partito: il suo terreno di progettualit\u00e0 politica fu quello della promozione di avanguardie politiche e sociali capaci di moltiplicare tutte le forme di lotta, anche illegali, che avrebbero potuto mettere in crisi la metropoli capitalistica e i cosiddetti meccanismi di riproduzione del ciclo del lavoro salariato.\nUna tale linea politica \u00e8 ben espressa in questo estratto dal numero 12 dell'ottobre 1976 di \"Rosso\":\nLa rivista cess\u00f2 le pubblicazioni alla fine del 1978. Parte dei suoi redattori dette vita ad una nuova rivista, che prese il nome di \"Magazzino\".\n&lt;br&gt;Un numero di \"Rosso\" comparve nel maggio 1979, a seguito di una serie di arresti fra i redattori, ordinati dal giudice Calogero, nel corso delle retate contro individui sospettati di attivit\u00e0 sovversive, secondo la linea repressiva nota come \"teorema 7 aprile\".\nOggi singoli numeri di Rosso si possono trovare sul mercato antiquario a prezzi giustificati dalla loro rarit\u00e0."}
{"id": "1224901", "revid": "767487", "url": "https://it.wikipedia.org/wiki?curid=1224901", "title": "H\u00f6flein", "text": "H\u00f6flein \u00e8 un comune austriaco di 1 240 abitanti nel distretto di Bruck an der Leitha, in Bassa Austria."}
{"id": "1224902", "revid": "110157", "url": "https://it.wikipedia.org/wiki?curid=1224902", "title": "Hundsheim", "text": "Hundsheim \u00e8 un comune austriaco di 585 abitanti nel distretto di Bruck an der Leitha, in Bassa Austria."}
{"id": "1224904", "revid": "125264656", "url": "https://it.wikipedia.org/wiki?curid=1224904", "title": "Associazione Calcio Milan 1950-1951", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1950-1951.\nStagione.\nNella stagione 1950-1951 il Milan conquista il titolo di campione d'Italia (dal 1925 chiamato anche scudetto) dopo 44 anni dall'ultima affermazione. \u00c8 il primo titolo conquistato dai rossoneri da quando, nella stagione 1929-1930 \u00e8 stato introdotto il girone unico. Tra i protagonisti di questo successo c'\u00e8 il trio svedese Gre-No-Li formatosi nella stagione precedente. Il resto della formazione-tipo campione d'Italia, capitanata da Andrea Bonomi, \u00e8 composta da Lorenzo Buffon, Arturo Silvestri (prelevato in estate dal ), Carlo Annovazzi, Omero Tognon, Benigno De Grandi, Renzo Burini e Mario Renosto. L'allenatore \u00e8 Lajos Czeizler affiancato dal direttore tecnico Antonio Busini.\nL'inizio del torneo \u00e8 caratterizzato da 6 vittorie consecutive. I rossoneri passano subito in testa ma vengono insidiati da Juventus e (quest'ultima vincitrice del derby di andata) che pi\u00f9 volte li agganciano e sorpassarono. Il 26 novembre il Milan perde in casa contro il e l'Inter, espugnando Firenze, si porta a pi\u00f9 tre, lanciandosi verso il titolo di campione d'inverno che arriva puntuale il 14 gennaio 1951. Quando i nerazzurri incappano per\u00f2 in tre pareggi e una sconfitta nelle prime giornate del girone di ritorno, il Milan ne approfitta e supera i rivali, aumentando i punti di vantaggio sul secondo posto a 3, con la vittoria per 9-0 sul (successo casalingo con punteggio pi\u00f9 largo nella storia del club). Va cos\u00ec in fuga, anche grazie all'affermazione nel derby di ritorno e mantiene una regolarit\u00e0 che gli permette di aumentare, a poche giornate dal termine, il vantaggio a 5 punti. Al penultimo turno il Milan, a +3 sull'Inter, subisce una sconfitta contro la Lazio ma i nerazzurri non ne approfittano facendosi battere dal Torino. Il torneo viene vinto dai rossoneri che perdono anche l'ultima ininfluente partita con la Roma chiudendo a +1 sui cugini con 107 gol fatti, 34 dei quali portano la firma di Gunnar Nordahl che conquista il titolo di capocannoniere per il secondo anno consecutivo.\nNel giugno 1951 il club mette in bacheca anche la Coppa Latina, la pi\u00f9 importante competizione calcistica europea dell'epoca. Il torneo si svolge a Milano e vede di fronte i campioni d'Italia, di Portogallo, di Spagna e il Lilla che sostituisce i campioni di Francia del Nizza impegnati in un altro torneo. Nelle semifinali i \"Diavoli\" si impongono 4-1 sull'Atl\u00e9tico Madrid grazie alla tripletta di Renosto e un gol di Nordahl. In finale il Lille viene sconfitto 5-0 grazie a una tripletta di Nordahl e due gol firmati Burini e Annovazzi. \u00c8 il primo trofeo internazionale conquistato dai rossoneri.\nOrganigramma societario.\nArea direttiva\nArea tecnica\nArea sanitaria"}
{"id": "1224905", "revid": "9774272", "url": "https://it.wikipedia.org/wiki?curid=1224905", "title": "Roscigno Vecchio", "text": ""}
{"id": "1224906", "revid": "339392", "url": "https://it.wikipedia.org/wiki?curid=1224906", "title": "Istituto Lombardo di Scienze Lettere ed Arti", "text": ""}
{"id": "1224907", "revid": "110157", "url": "https://it.wikipedia.org/wiki?curid=1224907", "title": "Mannersdorf am Leithagebirge", "text": "Mannersdorf am Leithagebirge \u00e8 un comune austriaco di 3 992 abitanti nel distretto di Bruck an der Leitha, in Bassa Austria; ha lo status di citt\u00e0 (\"Stadtgemeinde\")."}
{"id": "1224911", "revid": "1305772", "url": "https://it.wikipedia.org/wiki?curid=1224911", "title": "Borgo Faiti", "text": "Borgo Faiti \u00e8 una citt\u00e0 di fondazione, nata nell'agro pontino a seguito della bonifica integrale delle paludi pontine operata durante il regime fascista.\nAmministrativamente \u00e8 una frazione del comune di Latina, nella omonima provincia del Lazio, con circa 2.500 abitanti (2005).\nIl centro urbano \u00e8 stato edificato nei pressi della preesistente localit\u00e0 denominata \"Foro Appio\", stabilita alla fine del '700, e che a sua volta mutu\u00f2 il toponimo dall'antico \"Forum Appii\", ivi esistente in epoca romana e disabitato a partire dall'alto medioevo.\nGeografia fisica.\nTerritorio.\nSi tratta di un piccolo borgo rurale costituito da un centro urbanizzato, collocato presso l'incrocio tra la SS 7 (via Appia) e la SS 156 (dei Monti Lepini), e da una vasta area agricola appoderata a questo centro storicamente pertinente.\nI limiti storici del territorio sono costituiti a sud nord ovest est dalla strada statale Appia (in questo e in tutto il tratto pontino coincidente col tracciato dell'antica consolare), a nord-ovest dalla strada \"migliara 41\", a sud-est dalla strada \"migliara 45\", infine dal canale di bonifica \"Sisto\" a sud-ovest; le strade Appia e Migliara 45 costituiscono anche il confine amministrativo tra il comune di Latina e, rispettivamente, il comune di Sezze e il comune di Pontinia.\nL'intera area \u00e8 attraversata dalla strada statale \"dei Monti Lepini\" e percorsa da altre sei \"strade migliare\" ad essa parallele, e dalla \"via Trasversale\" che le taglia tutte perpendicolarmente e le collega fra loro: l'intera maglia stradale risulta parallela alla via Appia lungo la direzione di \"via Trasversale\", di modo che quasi tutte le strade migliare risultano costituite da due tratte senza uscita, ad eccezione delle migliare di estremit\u00e0 (41 e 45) che da un lato sono prolungate e collegate all'Appia per mezzo di ponti che valicano il canale \"Linea Pio\", adiacente alla consolare stessa, e dall'altro si allacciano al resto della rete stradale con ponti che valicano il canale \"Sisto\", e ad eccezione pure (e naturalmente) della statale dei Monti Lepini. Ulteriori due ponti sul canale \"Linea Pio\" sono situati a ridosso del centro abitato e lo collegano direttamente con l'Appia\nToponomastica.\nLa toponomastica del borgo ricorda le numerose famiglie nobili che hanno avuto ruoli importanti nella storia del Lazio (ad es. Frangipane, Conti di Segni, etc.).\nPrecedentemente le strade erano dedicate alla storia di San Paolo. Si potevano trovare infatti Via Tarso, in onore della citt\u00e0 di provenienza del santo, oppure Via Saulo, dedicata al nome ebraico del santo che nel suo viaggio verso Roma, percorrendo la via Appia, fece tappa proprio nell'allora Forum Appii, cos\u00ec come citato negli atti degli apostoli.\nTra gli anni ottanta e gli anni novanta, contestualmente alle notevoli mutazioni della toponomastica negli altri Borghi, i vecchi nomi delle vie furono sostituiti dai nuovi, che poco hanno a che fare con la storia di borgo Faiti. Cos\u00ec, da qualche anno, alcuni cittadini si battono per il ripristino della vecchia toponomastica.\nStoria.\nLa \"citt\u00e0 di fondazione\", in questo caso un centro rurale, venne costruita (in riferimento sia al suo centro che ai poderi diffusi sul suo territorio) ed inaugurata dall'Opera Nazionale Combattenti (ONC) nel 1933 nell'ambito dell'appoderamento delle paludi pontine bonificate. L'area venne popolata, fra il 1933 ed il 1934, da coloni di provenienza veneta, friulana e ferrarese, ai quali vennero assegnati i poderi appena realizzati, dapprima coltivati in regime di mezzadria e colon\u00eca alle dipendenze dell'ente ONC, e successivamente acquistati in propriet\u00e0 dagli stessi coloni assegnatari.\nIl 2 maggio 1935 il borgo col suo territorio venne aggregato al comune di Latina; in precedenza era suddiviso fra i comuni di Sezze e Sermoneta.\nIl centro del borgo di fondazione (con una piazza, la scuola, l'acquedotto, l'emporio, la sede dell'azienda agraria, l'ammasso delle granaglie e alcune abitazioni) venne realizzato in corrispondenza di un preesistente casale, con annessa cappella religiosa, a sua volta situato a ridosso dei resti del villaggio romano di \"Forum Appii\", citato da san Paolo negli \"Atti degli Apostoli\".\nA partire dal primissimo Medioevo il territorio era stato sostanzialmente disabitato: i resti del villaggio di \"Forum Appii\" furono individuati e riscoperti solo a seguito dei falliti tentativi di bonifica del XVIII secolo, voluti da papa Pio VI, ed insieme ad essi fu riscoperto l'originario tracciato della Via Appia Antica fino ad allora sconosciuto per ci\u00f2 che riguardava l'area pontina. Nei pressi dei resti del villaggio sorsero una stazione di posta e un casale, tuttora esistenti, e il territorio a ovest della via era stato parzialmente prosciugato mediante la realizzazione delle \"fosse migliarie\".\nTullio Dandolo racconta nel XIX secolo di essersi fermato in un'osteria a \"Forappio\" sulla strada per Napoli. In quest'epoca sorsero ancora un casale con annessa cappella, a servizio dei campi circostanti: questi tuttavia si impaludavano durante l'inverno ed erano funestati dalla malaria durante l'estate, restando dunque disabitati per gran parte dell'anno e frequentati solo nei mesi primaverili da contadini e braccianti del centro collinare di Sezze. \nAlla fine dell'800 il territorio venne riunito in un'azienda agricola comune denominata \"Azienda Foro Appio\" che si estendeva a sud-ovest dell'Appia fino alla localit\u00e0 di Mesa (oggi nel comune di Pontinia), il cui esercizio tuttavia non ebbe successo ed i cui terreni furono ben presto in parte abbandonati, ed in parte subaffittati ancora a famiglie lepine che tuttavia non risiedevano in loco, se non per brevi periodi.\nDopo la sua fondazione negli anni 30 ed il suo popolamento, il borgo sub\u00ec danni durante il secondo conflitto mondiale: alcune zone della campagna furono bombardate dagli Alleati, mentre l'antico casale settecentesco situato al centro, contenente la cappella cattolica, fu fatto saltare dai tedeschi in ritirata, poich\u00e9 utilizzato come deposito di armi.\nIl nome deriva, come per quasi tutti i borghi dell'agro pontino, da una particolare zona del nord Italia teatro di famosa battaglia della Prima guerra mondiale: nel caso specifico deriva dal Dosso Faiti, ora in territorio sloveno, dove nel giugno del 1917 si combatt\u00e9 una delle pi\u00f9 cruente battaglie. Non a caso il Dosso era denominato anche \"Linea delle sentinelle morte\".\nTra le file dei combattenti, figurava anche Gabriele d'Annunzio.\nComunit\u00e0.\nAlla popolazione iniziale di coloni veneti, ferraresi e friulani si sono aggiunti, nel dopoguerra, flussi immigratori di provenienza lepina e campana, che si sono perfettamente integrati nella comunit\u00e0 originale veneto-pontina. Attualmente tuttavia le parlate veneta (un tempo prevalente), ferrarese e friulana sono state quasi completamente sostituite nel contesto sociale dal romanesco di Latina, rimanendo tuttavia radicate in moltissimi contesti familiari.\nCuriosit\u00e0.\nPoco lontano da Borgo Faiti esiste il museo \"Piana delle Orme\" che \u00e8 un parco storico tematico realizzato all'interno dell'omonima azienda agrituristica. Ospita una delle collezioni pi\u00f9 grandi ed eterogenee al mondo dedicate al Novecento, alla Seconda guerra mondiale ed alle bonifiche idrauliche. Tra i padiglioni pi\u00f9 importanti troviamo quello sulla Bonifica delle Paludi Pontine, quello sui Mezzi Agricoli d'Epoca, quello sui Mezzi Bellici riconvertiti ad uso civile, e quelli sulla Battaglia di Cassino e lo Sbarco di Anzio"}
{"id": "1224912", "revid": "124808", "url": "https://it.wikipedia.org/wiki?curid=1224912", "title": "Amore fraterno", "text": ""}
{"id": "1224913", "revid": "110157", "url": "https://it.wikipedia.org/wiki?curid=1224913", "title": "Petronell-Carnuntum", "text": "Petronell-Carnuntum (fino al 1963 Petronell) \u00e8 un comune austriaco di 1\u00a0275 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\"). Nel territorio comunale sorge il parco archeologico che custodisce i resti della citt\u00e0 romana di Carnunto."}
{"id": "1224916", "revid": "110157", "url": "https://it.wikipedia.org/wiki?curid=1224916", "title": "Prellenkirchen", "text": "Prellenkirchen \u00e8 un comune austriaco di 1\u00a0557 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\")."}
{"id": "1224918", "revid": "110157", "url": "https://it.wikipedia.org/wiki?curid=1224918", "title": "Rohrau", "text": "Rohrau \u00e8 un comune austriaco di 1\u00a0612 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\"). \u00c8 il paese natale dei compositori Franz Joseph e Michael Haydn."}
{"id": "1224919", "revid": "767487", "url": "https://it.wikipedia.org/wiki?curid=1224919", "title": "Scharndorf", "text": "Scharndorf \u00e8 un comune austriaco di 1\u00a0161 abitanti nel distretto di Bruck an der Leitha, in Bassa Austria. Nel 1972 ha inglobato i comuni soppressi di Regelsbrunn e Wildungsmauer."}
{"id": "1224920", "revid": "110157", "url": "https://it.wikipedia.org/wiki?curid=1224920", "title": "Sommerein", "text": "Sommerein \u00e8 un comune austriaco di 1\u00a0950 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\")."}
{"id": "1224921", "revid": "1305772", "url": "https://it.wikipedia.org/wiki?curid=1224921", "title": "Costellazioni (singolo Antonino Spadaccino)", "text": "Costellazioni \u00e8 il settimo singolo del cantante italiano Antonino Spadaccino, pubblicato ed entrato in rotazione radiofonica il 1\u00ba luglio 2011.\nIl singolo \u00e8 stato scritto dal cantante assieme a Fortunato Zampaglione, \"Mattia Del Forno\" e \"Fabrizio Ferraguzzo\" ed \u00e8 stato presentato per la prima volta in occasione del \"Nokia Amici in Tour\", nel 2011.\nLe musiche sono state affidate interamente a \"Fortunato Zampaglione\"."}
{"id": "1224922", "revid": "110157", "url": "https://it.wikipedia.org/wiki?curid=1224922", "title": "Trautmannsdorf an der Leitha", "text": "Trautmannsdorf an der Leitha \u00e8 un comune austriaco di 2\u00a0863 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\")."}
{"id": "1224923", "revid": "547034", "url": "https://it.wikipedia.org/wiki?curid=1224923", "title": "Georges Palante", "text": "Biografia.\nProfessore di filosofia al Liceo di Saint-Brieuc per 27 anni, ha contemporaneamente pubblicato decine di articoli di filosofia su riviste specializzate.\nMorir\u00e0 suicida a Hillion il 5 agosto del 1925.\nIl pensiero.\nPalante arriv\u00f2 alle conclusioni di Max Stirner partendo dalla lettura di Nietzsche, influenzato anche dalla teoria freudiana della psicoanalisi. Palante denomin\u00f2 \"sensibilit\u00e0 individualista\" la propria personale reazione alle costrizioni sociali, alle quali, affermava, l'individuo non deve sottomettersi.\nIl suo pensiero non afferisce precisamente all'individualismo libertario classico, in quanto Palante non distingue esplicitamente tra societ\u00e0 e Stato: \nNelle sue opere si oppone ai dogmi del marxisti che, ritiene, condurrebbero ad una sorta di \"Capitalismo di Stato\", proponendo come alternativa l'\"Artista\", o \"Artista dell'eccellenza\" che dovrebbe organizzarsi in micro societ\u00e0 elettive; una figura somigliante all'\"Unico\" stirneriano e opposta tanto all'\"Uomo di buona volont\u00e0\" di Kant quanto al principio rousseauiano della \"Volont\u00e0 generale\".\nLe opere.\nLa sua opera principale \"Pr\u00e9cis de Sociologie\" (del 1901) \u00e8 un attacco al positivismo durkheimiano ancora dominante all'interno dell'Accademia di Francia.\nGli scritti furono divulgati attraverso gli scrittori francesi Louis Guilloux e Jean Grenier, suoi alunni. Nel 1989 il filosofo francese Michel Onfray ha pubblicato un saggio dal titolo \"Physiologie de Georges Palante, un nietzsch\u00e9en de gauche\" (Fisiologia di Georges Palante, un nietzcheiano di sinistra), grazie al quale \u00e8 stata recuperata la sua memoria e sono state ristampate le sue opere."}
{"id": "1224924", "revid": "120401970", "url": "https://it.wikipedia.org/wiki?curid=1224924", "title": "Zach Parise", "text": "Carriera.\n\u00c8 figlio di Jean-Paul e fratello minore di Jordan, entrambi giocatori di hockey su ghiaccio.\nPrima di passare nei professionisti, Parise ha giocato due stagioni per l'Universit\u00e0 del Nord Dakota, dove fu nominato per due volte per l'\"Hobey Baker Award\". Prima di allora Parise gioc\u00f2 due stagioni alla \"Shattuck-St. Mary's\" di Faribault nel Minnesota.\nNel 2003 pass\u00f2 professionista, giocando una stagione con gli Albany River Rats passando successivamente ai New Jersey Devils. La sua miglior stagione fu il 2008-2009, quando si classific\u00f2 terzo nella classifica marcatori. Al termine della stagione 2011-2012, terminata da campione di Conference ma con una sconfitta in finale di Stanley Cup con i Los Angeles Kings, si \u00e8 svincolato ed ha firmato per i Minnesota Wild.\nA livello internazionale, Parise ha rappresentato gli Stati Uniti in diverse occasioni, vincendo una medaglia d'oro ai Campionati mondiali junior del 2004 e partecipando alle Olimpiadi invernali del 2010."}
{"id": "1224929", "revid": "110157", "url": "https://it.wikipedia.org/wiki?curid=1224929", "title": "Wolfsthal", "text": "Wolfsthal \u00e8 un comune austriaco di 1 001 abitanti nel distretto di Bruck an der Leitha, in Bassa Austria. Tra il 1972 e il 1996 \u00e8 stato unito a Berg nel comune, poi soppresso, di Wolfsthal-Berg."}
{"id": "1224932", "revid": "256896", "url": "https://it.wikipedia.org/wiki?curid=1224932", "title": "Helostoma temminckii", "text": "Helostoma temminckii , conosciuto comunemente come gurami sbaciucchione, \u00e8 un pesce tropicale d'acqua dolce, unico rappresentante del genere \"Helostoma\", della famiglia monotipica Helostomatidae.\nEtimologia.\nIl nome scientifico del genere deriva dall'unione delle parole greche \"elos\", artiglio + \"stoma\", bocca.\nDistribuzione e habitat.\nQuesto pesce \u00e8 originario della zona fra Thailandia e Indonesia. \nIl suo habitat naturale \u00e8 rappresentato da acque dolci poco profonde, non molto agitate, e ricche di vegetazione.\nDescrizione.\nIl corpo \u00e8 alto e molto compresso lateralmente. La lunga pinna dorsale (16-18 raggi spinosi, 13-16 morbidi) e l'anale (13-15 raggi spinosi, 17-19 morbidi) si equivalgono in lunghezza e delimitano il corpo. I raggi posteriori pi\u00f9 morbidi di ciascuna pinna sono leggermente allungati e creano un margine sporgente, cos\u00ec come i raggi principali delle pinne pelviche giugulari. Le pinne pettorali sono larghe, arrotondate e rivolte verso il basso, e la pinna caudale \u00e8 tondeggiante. La linea laterale \u00e8 divisa in due parti, con la porzione posteriore che parte al di sotto del termine della anteriore, ed \u00e8 percorsa per la sua lunghezza da un totale di 43-48 squame. \nLa caratteristica pi\u00f9 distintiva del pesce sbaciucchione \u00e8 la sua bocca. Oltre ad essere terminale \u00e8 altamente protrusibile, e le labbra sono fornite di denti cornei. I denti sono invece assenti dalla pre-mascella, dall'osso dentario, dal palatino e dalla faringe. Le lamelle branchiali sono ben sviluppate e numerose. Le scaglie visibili sul corpo sono ctenoidi, mentre quelle sulla cima della testa sono cicloidi. I gurami sbaciucchioni raggiungono una taglia massima di 30 cm, e non presentano un dimorfismo sessuale evidente, il che rende quasi impossibile distinguere i due sessi.\nVariet\u00e0.\nSi conoscono due possibili livree: verde, con strisce laterali nel verso della lunghezza e pinne marrone scuro opache, e rosa, pi\u00f9 comune, con un colore variabile dal rosato all'arancione, squame argentate e pinne rosate trasparenti. La colorazione verde \u00e8 originaria della Thailandia, mentre i pesci rosa provengono da Giava. Esiste anche una variet\u00e0 \"nana\" o \"Baloon\", con corpo pi\u00f9 piccolo e tondeggiante, derivante da una mutazione della versione rosa, ma \u00e8 una mutazione creata dall'uomo, commercializzata per gli allevatori.\nComportamento.\nIl nome comune deriva dall'abitudine che hanno i maschi territoriali di misurare la propria forza scontrandosi \"bocca a bocca\": sono dei veri e propri combattimenti, anche se la cultura popolare ha pi\u00f9 semplicemente riassunto questo interessante comportamento con un bacio. \nQuesti \"baci\" sono scambiati anche ad altri pesci e alle superfici che il pesce intende assaggiare per nutrirsi di alghe.\nRiproduzione.\nLa riproduzione ha luogo da maggio ad ottobre e la maturit\u00e0 sessuale \u00e8 raggiunta all'et\u00e0 di 12-18 mesi. I gurami sbaciucchioni sono ovipari e liberano le uova in acqua aperta; il corteggiamento \u00e8 iniziato dalla femmina e si svolge solitamente sotto una copertura di vegetazione fluttuante. Le uova, che non sono custodite dagli adulti, sono sferiche, lisce e galleggianti. Lo sviluppo iniziale \u00e8 rapido: le uova si schiudono dopo un giorno, e gli avannotti sono in grado di nuotare liberamente dopo due giorni. \"Helostoma temminckii\" \u00e8 l'unico membro del sottordine Anabantoidei a non costruire un nido e non prendersi cura della prole.\nAlimentazione.\nL'alimentazione \u00e8 onnivora, e costituita da alghe bentoniche, raschiate dalle pietre e dalle altre superfici attraverso la bocca dentata, piante acquatiche ed insetti catturati in superficie. Il gurami sbaciucchione \u00e8 anche un filtratore, ed integra la propria dieta con plancton catturato attraverso le lamelle branchiali.\nPesca.\n\u00c8 allevato, nei paesi d'origine, per uso alimentare e mangiato in varie preparazioni.\nAcquariofilia.\nI gourami sbaciucchioni sono popolari fra gli acquariofili per il loro particolare \"baciare\" gli altri pesci, le piante e gli oggetti. Gli esemplari giovani necessitano di una vasca spaziosa per svilupparsi, e crescono rapidamente. Possono convivere con pesci di taglia simile, e gli esemplari maschi si scontrano occasionalmente fra loro scambiandosi \u201cbaci\u201d, che non sono mai fatali."}
{"id": "1224933", "revid": "729019", "url": "https://it.wikipedia.org/wiki?curid=1224933", "title": "Scandlines", "text": "Scandlines \u00e8 uno dei pi\u00f9 importanti operatori europei di traghetti.\nLa societ\u00e0 madre, Scandlines AG nata nel 1998, riuniva le due principali compagnie marittime di Germania e Danimarca ed era controllata dal Ministero danese dei trasporti e dalle Deutsche Bahn AG, con quote paritarie del 50%.\nGestisce 17 linee passeggeri e merci tra la Danimarca, la Germania, la Svezia ed i paesi baltici e, dai dati forniti, risulta trasportare ogni anno oltre 18,5 milioni di passeggeri, quattro milioni di autovetture, un milione di autocarri, 85.000 carri merci e 80.000 carrozze ferroviarie.\nIl 19 giugno 2007, \"DB\" ed il ministero danese hanno annunciato di aver firmato un contratto per vendere Scandlines ad un consorzio per il controvalore di 1,5 miliardi di euro"}
{"id": "1224934", "revid": "149727", "url": "https://it.wikipedia.org/wiki?curid=1224934", "title": "Fusina (Venezia)", "text": ""}
{"id": "1224935", "revid": "729019", "url": "https://it.wikipedia.org/wiki?curid=1224935", "title": "Joint Fighter JF-17 Thunder", "text": "Il Joint Fighter-17 (JF-17) Thunder, conosciuto anche come Fighter China-1 (FC-1) Fierce Dragon, \u00e8 un aereo da combattimento di quarta generazione\nprodotto in Cina e in Pakistan.\nCaccia monoposto multiruolo, ognitempo, \u00e8 stato scelto dal Pakistan per venire incontro in modo combinato alle necessit\u00e0 tattiche e strategiche delle proprie forze aeree.\nI primi due esemplari sono stati prodotti in Cina e consegnati all'aviazione militare pakistana il 12 marzo 2007.\nStoria.\nNel 1986 la Cina firm\u00f2 un accordo con l'azienda statunitense Grumman per lo sviluppo di un nuovo modello di aereo da combattimento. Il programma fu cancellato nel 1990 a causa del deterioramento dei rapporti diplomatici tra Cina e Stati Uniti dopo gli scontri di piazza Tiananmen del 1989. L'aeronautica militare cinese continu\u00f2 comunque a destinare una piccola quantit\u00e0 di finanziamenti al progetto evitandone la dispersione completa.\nDopo che gli Stati Uniti imposero delle sanzioni economiche al Pakistan (1990) anche Islamabad si interess\u00f2 al progetto.\nIl primo prototipo usc\u00ec dalle fabbriche il 31 maggio 2003, e comp\u00ec il suo primo volo il 25 agosto dello stesso anno.\nLa produzione in serie \u00e8 cominciata nel giugno 2006. \nNel suo discorso per la festa di indipendenza del Pakistan tenuto il 14 agosto 2006, il presidente Pervez Musharraf ha dichiarato che il JF-17 sarebbe entrato in servizio il 23 marzo 2007. I primi due esemplari sono stati consegnati alle forze aeree pakistane il 12 marzo, mentre i rimanenti dell'ordine complessivo di 8 velivoli saranno consegnati in seguito. La prima apparizione pubblica del JF-17 \u00e8 stata il 23 marzo 2007, durante una parata militare in cui l'aereo ha eseguito un passaggio in volo.\nPochi giorni dopo il capo di stato maggiore della aeronautica pakistana ha annunciato l'intenzione di modernizzare l'intero parco velivoli nazionale cominciando dalla formazione di 10 o 12 squadroni di JF-17. Ha annunciato inoltre che la produzione di serie del velivolo in Pakistan comincer\u00e0 nel 2008, con un ritmo di 25-30 velivoli l'anno, confermando l'intenzione di acquistare fino a 250 aerei.\nIl primo ministro pakistano Shaukat Aziz, in una recente conferenza stampa svoltasi dopo la sua visita in Cina ha parlato del progetto JF-17 come di un \"Esempio unico di amicizia e cooperazione tra i due paesi\". Ha anche annunciato l'intenzione di produrre JF-17 per l'esportazione. Sempre nella stessa conferenza stampa ha dichiarato che i JF-17 pakistani hanno gi\u00e0 compiuto pi\u00f9 di 500 sortite.\nSviluppo.\nIl JF-17 viene costruito dalle industrie aeronautiche cinesi situate nella regione del Chengdu e dalle industrie aeronautiche pakistane. L'attuale FC-1/JF-17 deriva dal progetto \"super 7\". Il 24 aprile 2017 a Chengdu, in Cina, ha volato per la prima volta la versione biposto JF-17B (FC-1B per l'esportazione).\nL'intero progetto dovrebbe costare intorno ai 500 milioni di Dollari USA divisi equamente tra i due paesi sviluppatori, mentre il singolo velivolo dovrebbe costare tra i 15 o 20 milioni di dollari. Il progetto \u00e8 stato portato avanti e completato lungo un periodo di quattro anni. Il Pakistan ha annunciato di essere intenzionato all'acquisto di 150 esemplari, ma che l'ordine potrebbe arrivare a 300. Il nuovo velivolo andrebbe a soppiantare i vecchi Chengdu J-7 derivati dal MiG-21, i Nanchang A-5 e i Dassault Mirage III attualmente in servizio. Altri paesi che hanno mostrato interesse per il JF-17 sono l'Azerbaigian, l'Egitto, la Malaysia, il Bangladesh, la Birmania, lo Zimbabwe, lo Sri Lanka, il Marocco e l'Algeria.\nDescrizione tecnica.\nLa quarta versione del prototipo del JF-17 Thunder ha completato con successo il suo primo volo operativa a Chengdu il 10 marzo 2006. Questo prototipo \u00e8 configurato come un cacciabombardiere multiruolo ed \u00e8 in grado di trasportare diverse armi aria-aria e aria-terra. L'aereo \u00e8 inoltre equipaggiato con elettronica avanzata e sistemi d'arma. Il Pakistan ha ricevuto la prima consegna di 2 esemplari il 23 marzo 2007, mentre il \"Pakistan Aeronautical Complex\" a Kamra inizier\u00e0 la produzione del JF-17 nel 2008. La Cina dovrebbe aver iniziato la produzione ufficiale nel giugno 2007.\nQuesta versione \u00e8 stata riprogettata con le prese d'aria \"Divertless Supersonic Intakes\", che secondo la Lockheed Martin aumenterebbero la furtivit\u00e0 del velivolo rispetto alle prese d'aria tradizionali, dirottando gli strati pi\u00f9 turbolenti del flusso d'aria fuori dalla presa d'aria del propulsore.\nNel sesto airshow a Zhuhai \u00e8 stata ampiamente pubblicizzata un'unit\u00e0 di addestramento (\"Unit Training Device\") identica ad un precedente modello del JF-17 e il costruttore del velivolo, assieme al costruttore degli armamenti, ha fornito ulteriori dettagli del progetto.\nAvionica.\nIl quarto prototipo contiene tecnologie avanzate come:\nAbitacolo.\nL\"'Electronic Flight Instrument System\" \u00e8 un sistema avanzato di 4\u00ba generazione con display compatibili con dispositivi di fabbricazione occidentale come quelli della Rockwell Collins e la Honeywell. Il bus dati utilizzato MIL DTS-1553 pu\u00f2 essere prontamente sostituito con il bus dati a fibre ottiche MIL-STD-1773 su richiesta del cliente. Il pannello di controllo \u00e8 costituito solo da 3 display multifunzione e tutte le informazioni possono essere elaborate e visualizzate su di essi. Le funzioni di ogni display sono interscambiabili e possono essere configurati per essere compatibili con i visori notturni.\nL'Head-up display \u00e8 un sistema sviluppato dal Pakistan Aeronautical Complex ed \u00e8 progettato allo \"stato dell'arte\". \u00c8 presente un controllo HOTAS. L'avionica \u00e8 di tipo intelligente, totalmente digitale ed integrata. Tutto l'equipaggiamento \u00e8 connesso tramite due bus dati indipendenti e interscambiabili con due computer.\nRadar.\nSono stati testati diversi radar sui prototipi e il modello definitivo deve essere ancora determinato. Tra le scelte possibili ci sono:\nHelmet Mounted Sight (HMS).\nL\"'JF-17\" \u00e8 compatibile con vari HMS e sar\u00e0 uguale o superiore al sistema HMS montato sul Chengdu 7 che \u00e8 apparso per la prima volta nel 2002. Da alcune fonti si \u00e8 saputo che \u00e8 migliore degli ultimi HMS di fabbricazione russa presenti sul mercato. L'HMS disponibile per il Chengdu 7 \u00e8 gi\u00e0 superiore al modello russo \"ASP-AVD-21 Shchel\" presente a bordo del MiG-29 e della famiglia \"Flanker\" in vari campi. In particolare un maggiore campo visivo, una migliore affidabilit\u00e0, meno esigente nella manutenzione. I tre principali costruttori di sistemi HMS cinesi sono il \"613\u00ba Institute\", la \"XBOE\" e il \"Luoyang Optoelectro Technology Development Center\" hanno gi\u00e0 iniziato a sviluppare versioni migliorate che supportano i visori notturni, con peso ridotto e incremento delle prestazioni.\nGuerra elettronica.\nL'aereo JF-17 possiede tutta la strumentazione standard per la guerra elettronica come i radar warning receiver, sistema di allarme per l'avvicinamento di missili, ecc. In particolare il computer di bordo pu\u00f2 memorizzare pi\u00f9 di 500 segnali radar noti, e il campo visivo per il sistema di allarme missili \u00e8 a 360\u00ba con spettro infrarosso ed ultravioletto. Il raggio di rilevamento \u00e8 di circa 60\u00a0km, tramite due sensori a prua e un sensore di coda che permettono di tracciare e rilevare la posizione di missili in avvicinamento. Completano l'equipaggiamento il pod per il jammer \"BM/KG300G\", il pod per la ricognizione elettronica \"KZ900\" e il pod \"Forward-looking Infrared Laser Attack Targeting\" (\"FILAT\").\nComunicazioni.\nSono presenti due radio per le comunicazioni. Uno di essi ha la capacit\u00e0 di connessione dati per lo scambio di informazioni con un centro di controllo a terra o un AWACS/AEW.\nLa progettazione modulare dell'avionica ha permesso la connessione dati per le armi guidate di precisione aria-terra, eliminando la necessit\u00e0 di trasportare pod esterni che erano comuni nei sistemi statunitensi durante la guerra del Vietnam. Questi pod esterni sono necessari solo per le armi con guida laser, infrarossa o con telecamera perch\u00e9 il velivolo non possiede un sistema optoelettronico incorporato per il controllo armi e bersagli. Il cinese \"Blue Sky Navigation pod\" \u00e8 un tipo di tali pod esterni opto-elettronici per i bersagli.\nPropulsore.\nIl propulsore montato \u00e8 il modello russo RD-93 che permette delle prestazioni particolarmente elevate. Con un peso di 1.055\u00a0kg, una lunghezza di 4,25 m e un diametro di 1,04 m produce una spinta di 50\u00a0kN, e raggiunge i 81,3\u00a0kN con postbruciatore. Il rapporto di bypass \u00e8 0,49.\nPakistan Air Force JF-17.\nI primi 50 JF-17 pakistani utilizzano solo avionica e sistemi d'arma cinesi. Gli esemplari saranno aggiornati ogni cinque anni, con l'installazione di sensori di ricerca infrarossi IRST, sistemi per il rifornimento in volo e un'eventuale sostituzione del propulsore russo RD-93 con il cinese WS-13.\nI successivi esemplari potrebbero essere equipaggiati con avionica e radar di fabbricazione europea. Il Pakistan ha avviato dei negoziati con fornitori inglesi ed italiani per l'avionica e i sistemi ECM/EW. Uno dei modelli di radar tra quelli considerati \u00e8 infatti l'italiano Grifo S7.\nLa flotta di JF-17 pakistani dovrebbe aumentare fino a 200-250 unit\u00e0.\nArmi.\nTutti i sistemi d'arma sono stati progettati per essere compatibili sia con i sistemi occidentali (ad esempio supportano il bus dati MIL-STD-1760) sia con i sistemi cinesi e pakistani.\nAria-aria.\nIl JF-17 \u00e8 un aereo orientato alle esportazioni e pu\u00f2 essere personalizzato a seconda delle specifiche del cliente con varie armi cinesi e occidentali, che comprendono anche missili BVR (\"Beyond Visual Range\").\nArmi non cinesi\nArmi cinesi\nAria-terra.\nOltre a bombe e razzi senza guida, l'aereo pu\u00f2 sganciare molte armi di precisione tra cui:\nArmi non cinesi:\nArmi pakistane:\nArmi cinesi:\nQuando vengono utilizzate armi a guida laser o con telecamera \u00e8 necessario installare i pod optoelettronici esterni.\nImpiego operativo.\nIl primo impiego in combattimento del JF-17A Block-II, \u00e8 stato quello di due degli esemplari del 14th Squadron \"Tail Choppers\" della Pakistan Air Force il 27 febbraio 2019 quando a seguito della violazione dello spazio aereo pakistano nella zona del kashmir da parte di jet indiani questi ultimi rispettivamente un Mig-21 bison ed un Sukhoi Su-30Mki sono stati abbattuti dai Jf-17 Thunder.\nIn seguito all'abbattimento il Mig-21 Bison \u00e8 caduto in territorio pakistano ed il suo pilota \u00e8 stato arrestato mentre il Sukhoi Su-30Mki \u00e8 caduto in territorio indiano.\nSuccessivamente come gesto di pace il pilota indiano arrestato \u00e8 stato liberato dal governo pakistano ed \u00e8 ritornato in india.\nCollegamenti esterni.\nInformazioni generali:\nImmagini:\nAudio e video:"}
{"id": "1224936", "revid": "110157", "url": "https://it.wikipedia.org/wiki?curid=1224936", "title": "Aderklaa", "text": "Aderklaa \u00e8 un comune austriaco di 210 abitanti nel distretto di G\u00e4nserndorf, in Bassa Austria."}
{"id": "1224938", "revid": "256896", "url": "https://it.wikipedia.org/wiki?curid=1224938", "title": "PIME", "text": ""}
{"id": "1224939", "revid": "110157", "url": "https://it.wikipedia.org/wiki?curid=1224939", "title": "Andlersdorf", "text": "Andlersdorf \u00e8 un comune austriaco di 130 abitanti nel distretto di G\u00e4nserndorf, in Bassa Austria."}
{"id": "1224942", "revid": "121840998", "url": "https://it.wikipedia.org/wiki?curid=1224942", "title": "Pera orale", "text": "La pera orale, al pari di quella vaginale e rettale, \u00e8 un falso strumento di tortura risalente al XIX secolo ed erroneamente creduto fosse impiegato in epoca medievale dall'inquisizione; non esiste infatti nessun documento originale del tempo che ne attesti l'uso in epoca medievale e tutti gli esemplari conservati risalgono al pi\u00f9 al XIX secolo.\nStoria.\nIl suo nome deriva dalla forma nella posizione chiusa che lo fa assomigliare a una pera; vennero realizzate in bronzo, ferro, oppure legno e consistevano in tre o pi\u00f9 segmenti a forma di spicchi, allargabili per mezzo di una vite collegata ad una chiave girevole; girando una chiave tramite una vite interna, i tre spicchi si espandono in modo uniforme, distanziandosi uno dall'altro; ciascun segmento termina con una punta acuminata. \nRiproduzioni dello strumento si trovano in molti \"musei della tortura\" ma non si hanno prove che sia mai stata impiegata in epoca medioevale n\u00e9 si hanno esemplari originali dell'epoca; inoltre non si trovano riscontri bibliografici n\u00e9 tanto meno artistici originali dell'epoca; gli unici esemplari esistenti risalgono al XIX secolo e sono conservati in diversi musei europei a americani; se ne trova una copia anche al Louvre, appartenente alla collezione del musicista Alexander-Charles Sauvageot, risalente agli inizi del XIX secolo e la sua catalogazione \u00e8 del 1856; anche quella del museo di Boston \u00e8 dello stesso periodo. Gli esemplari pervenuti vennero realizzate su commissione alla fine del XIX secolo; in questo periodo infatti lo strumento compare in vari musei e, successivamente, in vari volumi divulgativi sulle torture medievali.\nNei verbali dell'Inquisizione dal XVI secolo in poi non si trova alcun riferimento a questa metodologia di tortura. Il primo riferimento risale a un volume pubblicato nel 1629, \"L\u2019Inventaire g\u00e9n\u00e9ral de l\u2019histoire des larrons\" (L\u2019Inventario generale della storia dei ladri) di F. de Calvi nel quale viene citata una pera orale utilizzata per non far gridare le vittime durante una rapina ma, a parte questa citazione in un contesto tra l'altro diverso da quello della tortura, non si hanno altre testimonianze della sua reale esistenza. Tra il XVIII e la fine del XIX secolo, si trovano riferimenti alla \u201cpera orale\u201d come strumento per impedire alle vittime dei briganti di urlare."}
{"id": "1224943", "revid": "1456683", "url": "https://it.wikipedia.org/wiki?curid=1224943", "title": "Got\u014d Mototsugu", "text": "Combatt\u00e9 sotto Kuroda Yoshitaka e in seguito sotto Toyotomi Hideyoshi in Corea e a Sekigahara. Fu ucciso nella battaglia di D\u014dmy\u014dji durante l'assedio di Osaka nel 1615.\nNel secondo assedio di Jinju, durante l'invasione della Corea da parte di Hideyoshi, Got\u014d fu il primo samurai ad entrare nel castello di Jinju.\nDurante l'assedio di Osaka, Got\u014d fu uno dei pi\u00f9 abili e feroci generali dell'armata occidentale di Toyotomi Hideyori. Fu il comandante in capo nella battaglia di D\u014dmy\u014dji dove, nettamente in minoranza contro i samurai di Date Masamune, mantenne la posizione aspettando i rinforzi che si erano persi nella nebbia. Impossibilitato a mantenere la posizione senza rinforzi, Mototsugu fu ferito da un proiettile e, non riuscendo pi\u00f9 a stare in piedi, commise seppuku.\nDopo la sua morte i samurai di Mototsugu furono facilmente sconfitti e la sua testa trovata dalle forze nemiche. La storia afferma che il suo valore oggi \u00e8 tale da sconvolgere tutti, alleati e nemici: guidando i suoi uomini con una tattica \"colpisci e corri\", uccise da 70 a 80 cavalieri. Si ferm\u00f2 solo quando il suo cavallo fu troppo esausto ed ebbe bisogno di un altro destriero per continuare a combattere."}
{"id": "1224944", "revid": "144636", "url": "https://it.wikipedia.org/wiki?curid=1224944", "title": "Giovan Paolo Lancellotti", "text": "Biografia.\nStudi\u00f2 all'Universit\u00e0 di Perugia, dove si laure\u00f2 in diritto civile, diventando in seguito docente di diritto canonico. Lavor\u00f2 alla riforma degli statuti cittadini e scrisse anche poesie in latino e italiano volgare, oltre a una vasta serie di saggi di diritto. La sua opera principale \u00e8 \"Institutiones iuris canonici\", pubblicata per la prima volta a Venezia nel 1563 in latino e poi tradotta in lingua francese da Durand de Maillane nel 1563.\nCollabor\u00f2 alla ristrutturazione degli statuti municipali della citt\u00e0 di Perugia nel 1562, grazie ai meriti acquisiti dall'aver esercitato le professioni d'insegnamento del diritto civile nel 1548 e di quello canonico nel 1555.\nLe \"Institutiones iuris canonici\" sono suddivise in quattro parti ad imitazione delle Institutiones di Giustiniano, con l'intento di costituire una sintesi completa e definitiva del diritto canonico.\nManc\u00f2 l'ufficializzazione da parte della Chiesa cattolica per\u00f2, anche se nell'arco dell'epoca le \"Institutiones\" del Lancellotti goderono di ottima autorit\u00e0 visto il grande numero di ristampe necessarie.\nRedasse pure il \"De comparatione iuris pontificii et cesareii\" nel 1574 ed il \"Regularum ex universo pontificio iure libri III\" nel 1587, senza dimenticare dei carmi latini e degli elogi verso Bartolo da Sassoferrato.\nLa sua notoriet\u00e0 fu tale che per i suoi concittadini fu il Triboniano perugino."}
{"id": "1224945", "revid": "599013", "url": "https://it.wikipedia.org/wiki?curid=1224945", "title": "Erik Rasmussen", "text": "Carriera.\nClub.\nDopo essersi diplomato alla St. Louis Park High School, Erik Rasmussen entr\u00f2 nella formazione dell'Universit\u00e0 del Minnesota, dove vinse il titolo nel corso della stagione 1995-1996. Nel 1996 fu scelto dai Buffalo Sabres in settima posizione assoluta.\nDebutt\u00f2 la stagione successiva in National Hockey League, alternandosi per i primi due anni con la formazione affiliata in American Hockey League dei Rochester Americans. Con i Sabres raccolse 87 punti in 308 partite disputate. Nel 2002 pass\u00f2 per una stagione ai Los Angeles Kings, collezionando 16 punti in 57 partite disputate.\nNel 2003 pass\u00f2 ai New Jersey Devils, con cui rimase fino al 2007, ottenendo 35 punti in 289 presenze. Per la stagione successiva fu chiamato dalla formazione affiliata ai Devils in AHL, i Lowell Devils, con 5 punti in 26 partite. Concluse la propria carriera in Finlandia, nella SM-liiga, con la maglia del Porin \u00c4ss\u00e4t.\nNazionale.\nCon la nazionale degli Rasmussen vanta due presenze al mondiale U-20, con cui nel 1997 raggiunse la medaglia d'argento alle spalle del Canada. Con la nazionale maggiore ha disputato i mondiali del 2002, conclusi al settimo posto. In 19 presenze totali ha segnato 4 reti e fornito 7 assist."}
{"id": "1224947", "revid": "110157", "url": "https://it.wikipedia.org/wiki?curid=1224947", "title": "Angern an der March", "text": "Angern an der March \u00e8 un comune austriaco di 3343 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1224952", "revid": "110157", "url": "https://it.wikipedia.org/wiki?curid=1224952", "title": "Auersthal", "text": "Auersthal \u00e8 un comune austriaco di 1 924 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1224954", "revid": "110157", "url": "https://it.wikipedia.org/wiki?curid=1224954", "title": "Bad Pirawarth", "text": "Bad Pirawarth \u00e8 un comune austriaco di 1 662 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1224956", "revid": "110157", "url": "https://it.wikipedia.org/wiki?curid=1224956", "title": "Dr\u00f6sing", "text": "Dr\u00f6sing \u00e8 un comune austriaco di 1 104 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1224957", "revid": "110157", "url": "https://it.wikipedia.org/wiki?curid=1224957", "title": "D\u00fcrnkrut", "text": "D\u00fcrnkrut \u00e8 un comune austriaco di 2 256 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\"). Nel 1970 ha inglobato il comune soppresso di Waidendorf."}
{"id": "1224958", "revid": "110157", "url": "https://it.wikipedia.org/wiki?curid=1224958", "title": "Ebenthal", "text": "Ebenthal \u00e8 un comune austriaco di 865 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1224960", "revid": "118957378", "url": "https://it.wikipedia.org/wiki?curid=1224960", "title": "Tunica di Giuseppe", "text": "La Tunica di Giuseppe \u00e8 un dipinto a olio su tela (223x250 cm) di Diego Vel\u00e1zquez, databile al 1630 nel Monastero di San Lorenzo del Escorial, vicino a Madrid.\nIn quest'opera risulta pienamente evidente il fascino esercitato sul pittore dallo studio di quei valori presenti nell'arte e nella cultura dell'antichit\u00e0, espressi in particolare nel torso luministico del nudo di spalle a sinistra. La geometria a scacchiera delle piastrelle determina una scansione dello spazio che il pittore deve aver appreso dalla \"Pratica della prospettiva\" pubblicata nel 1568 da Daniele Barbaro a Venezia."}
{"id": "1224964", "revid": "295403", "url": "https://it.wikipedia.org/wiki?curid=1224964", "title": "Houston Hurricane", "text": "Houston Hurricane fu il nome di un club calcistico statunitense di Houston (Texas) nato nel 1978. Il club fu attivo nella North American Soccer League dal 1978 al 1980 e gioc\u00f2 le partite interne all'Astrodome di Houston.\nStoria.\nLa franchigia nacque nel 1978, nel periodo di maggior successo della lega NASL e fu l'ultimo dei 6 nuovi affiliati previsti per la nuova stagione. La propriet\u00e0 ebbe solo tre mesi di tempo a disposizione per acquistare i giocatori e formare la squadra e per il difficile compito scelse come allenatore Timo Liekoski, con alle spalle un'esperienza da assistente nei Dallas Tornado. Il poco tempo a disposizione non permise a Liekoski di mettere insieme un team competitivo e gli Hurricane conclusero la loro prima stagione con sole 10 vittorie e 20 sconfitte. Anche l'affluenza di pubblico non fu delle migliori, con una media di 5.806 spettatori che superava solo quelle dei Chicago Sting e dei San Diego Sockers ben sotto i risultati delle altre 27 franchigie.\nNel 1979 gli Hurricane riscattarono la brutta stagione precedente, vincendo la divisione con 22 vittorie su 30, e Liekoski fu nominato allenatore dell'anno. Sfortunatamente i playoff non furono altrettanto esaltanti, e videro il club texano sconfitto due volte dai Philadelphia Fury ed eliminato. Nonostante gli ottimi risultati e la presenza in squadra di giocatori come Kyle Rote Jr. i risultati al botteghino furono nuovamente deludenti, con poco pi\u00f9 di 6000 spettatori a partita.\nLa squadra rinunci\u00f2 ad iscriversi al campionato indoor e gioc\u00f2 un'ultima stagione nella NASL che la vide ottenere il secondo posto nella divisione per poi perdere nuovamente al primo turno dei playoff, stavolta contro gli Edmonton Drillers. Per il terzo anno consecutivo l'affluenza si mantenne bassa, 5.818 a partita, e i proprietari decisero che era tempo di terminare l'esperimento e abbandonare la franchigia."}
{"id": "1224966", "revid": "339392", "url": "https://it.wikipedia.org/wiki?curid=1224966", "title": "Unive", "text": ""}
{"id": "1224972", "revid": "117683", "url": "https://it.wikipedia.org/wiki?curid=1224972", "title": "CNU 2007", "text": ""}
{"id": "1224974", "revid": "767487", "url": "https://it.wikipedia.org/wiki?curid=1224974", "title": "Eckartsau", "text": "Eckartsau \u00e8 un comune austriaco di 1 244 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\"). Nel territorio comunale, articolato in cinque comuni catastali (Eckartsau, Kopfstetten, Pframa, Wagram an der Donau e Witzelsdorf), sorge il castello di Eckartsau."}
{"id": "1224975", "revid": "7", "url": "https://it.wikipedia.org/wiki?curid=1224975", "title": "My Darling Clementine", "text": ""}
{"id": "1224977", "revid": "1318658", "url": "https://it.wikipedia.org/wiki?curid=1224977", "title": "Raito", "text": "Raito \u00e8 una frazione di Vietri sul Mare, in Provincia di Salerno.\nPosizione.\nLa frazione \u00e8 collocata su un'altura della costiera amalfitana, a circa 3\u00a0km da Vietri sul Mare, 1 da \u00c0lbori, 4 da Dragonea e 5 da Molina. Da Salerno dista 6\u00a0km, 7 da Cava de' Tirreni, 6,5 da Cetara e 21 da Amalfi.\nEconomia.\nTurismo.\nDiventato celebre perch\u00e9 la fiction televisiva \"Capri\" \u00e8 stata \"girata\" nella villa Guariglia denominata \"villa Isabella\" .\nRaito \u00e8 famoso nel mondo per le caratteristiche \"scale\", che sono l'unico mezzo con il quale si pu\u00f2 girare in paese. Infatti esso ha solo 2 strade, una in cima ed una in basso al paese, le quali sono ben collegate con le linee di autobus vietresi.\nInsieme a tutta la costiera amalfitana \u00e8 considerato patrimonio mondiale dell'UNESCO.\nInfine, il suo nome deriva dal latino \"ragitus\" che significa baciata dal sole, tanto grazie alla sua collocazione giacch\u00e9 il sole la \"bacia\" dal suo sorgere fino al tramonto. Raito gode di un panorama magnifico su tutto il golfo di Salerno e su Vietri, ed \u00e8 considerato un paradiso naturale di salute collocato tra montagna e mare.\nVilla Guariglia.\n\u00c8 uno dei monumenti pi\u00f9 importanti di Raito; prende il suo nome dall'antico nobile proprietario Raffaele Guariglia che lo don\u00f2 all'Amministrazione Provinciale di Salerno per farne un Centro di Studi su se stesso. Durante la seconda guerra mondiale fu residenza di Vittorio Emanuele III di Savoia.\nDal 1970, anno della morte dell'ambasciatore, il Centro Studi \u201cRaffaele Guariglia\u201d ha richiamato prestigiosi studiosi come Raffaele Cantarella e Giovanni Pugliese Carratelli, ed altri ancora.\nOggi Villa Guariglia ospita il Museo provinciale della ceramica. Il percorso espositivo, che occupa la Torretta e il piano terra della stessa residenza, mostra i pezzi in ceramica pi\u00f9 rappresentativi della produzione del territorio. Definito da molti come: \"Un vero e proprio viaggio tra le opere ceramiche pi\u00f9 belle\". Si ricordino tra i pezzi in esposizione i lavori di Richard D\u00f6lker, Elle Schwarz (moglie di D\u00f6lker), Irene Kowaliska, Margarete Thewalt Hannash (detta anche Bab), Giovannino Carrano, Vincenzo Pinto, Giosu\u00e8 Procida e Salvatore Procida, Guido Gambone e dei vietresi che riuscirono a portare avanti l'importante eredit\u00e0 dei loro predecessori. Dall'8 marzo del 1999, al pianoterra della Villa, sono state esposte le collezioni private acquisite dal Settore Beni Culturali della Provincia di Salerno, il 6 luglio del 2001 \u00e8 stato inaugurato un terzo settore dedicato alle \"riggiole\", (mattonelle utilizzate per il rivestimento pavimentale e parietale).\nLa villa \u00e8 circondata da un parco con tipica vegetazione mediterranea. Caratteristica \u00e8 la sua conformazione a terrazzamenti. A far da sfondo il mare, i paesini arroccati sulle pareti dei Monti Lattari. Dalle terrazze si gode un suggestivo panorama.\nConvegni, mostre, concerti e spettacoli sono solo alcuni dei contenitori che riaccendono i riflettori su questo splendido palazzo.\nPer la musica due sono gli eventi: il Concorso Pianistico Internazionale \u201cVietri sul Mare \u2013 Costa Amalfitana\u201d con il relativo \u201cPremio di Esecuzione Pianistica Antonio Napolitano\u201d e i \u201cConcerti d'estate a Villa Guariglia\u201d finalizzati al turismo."}
{"id": "1224980", "revid": "125685797", "url": "https://it.wikipedia.org/wiki?curid=1224980", "title": "Ferrovia Appennino Centrale", "text": "La ferrovia Appennino Centrale \u00e8 stata una linea ferroviaria a scartamento ridotto che collegava Arezzo (sulla linea ferroviaria Roma - Firenze) a Fossato di Vico (sulla linea ferroviaria Roma - Orte - Ancona) passando per Anghiari, Sansepolcro, Citt\u00e0 di Castello, Umbertide, Gubbio.\nIl nome della linea si identificava con quello della societ\u00e0 esercente la linea.\nStoria.\nPremesse.\nLa parte orientale della provincia di Arezzo era sprovvista di buoni collegamenti stradali diretti con il capoluogo provinciale, e la nascente rete ferroviaria italiana tagliava fuori la zona (corrispondente all'alta valle del Tevere) in quanto i collegamenti da Roma verso nord passavano ad est (per Foligno-Ancona) o ad ovest (per Arezzo-Firenze).\nNei primi mesi del 1880 in Arezzo si costitu\u00ec tra i comuni interessati il Consorzio per la ferrovia Umbro-Aretina allo scopo di realizzare una linea ferrata che rompesse l'isolamento dei comuni dell'area. Il progetto che venne approvato il 16 ottobre 1880 prevedeva una linea di IV categoria con scartamento ridotto a 950\u00a0mm, scelto in quanto il tracciato era orograficamente impegnativo e non erano disponibili le risorse economiche necessarie per impegnarsi in una linea ricca di opere importanti. La \"convenzione\" venne accordata al consorzio nel giugno dell'anno successivo e i lavori di costruzione affidati alla \"Societ\u00e0 Generale per le Ferrovie Complementari\" che tuttavia non fece fede agli impegni presi rallentando l'inizio dei lavori. Il 2 giugno 1884 venne quindi operata una subconcessione per la costruzione e l'esercizio (per 90 anni) alla Societ\u00e0 anonima per le Ferrovie dell'Appennino Centrale (SFAC) che aveva la sede sociale a Roma con direzione di esercizio a Citt\u00e0 di Castello.\nRealizzazione.\nI lavori erano cominciati nel 1882, ma le prime tratte furono aperte nel 1886, e solo nel 1887 la linea era terminata, arrivando ad una lunghezza totale di circa 133 chilometri.\nLa linea riscosse un buon successo ma solo in ambito locale; lo scartamento ridotto unito al lungo percorso tortuoso (con curve di ridottissimo raggio, fino a 80 metri) e i continui saliscendi con pendenze non trascurabili imped\u00ec che la linea divenisse un utile collegamento trasversale dal Tirreno all'Adriatico.\nNel 1915 Umbertide fu raggiunta dalla Ferrovia Centrale Umbra che risaliva il corso del Tevere da Terni via Todi - Perugia dando maggiore organicit\u00e0 ai collegamenti locali.\nDistruzione.\nLa seconda guerra mondiale ebbe un impatto disastroso sulla linea; tra l'armistizio ed il maggio 1944 i bombardamenti alleati resero inutilizzabili molte opere. Infine l'esercito nazista in ritirata rese inutilizzabile la maggior parte del materiale rotabile. Il 22 maggio del 1945 la linea, gravemente danneggiata, cessava definitivamente il suo servizio.\nLa linea non venne pi\u00f9 ripristinata, tranne che nel tratto Sansepolcro-Citt\u00e0 di Castello-Monte Corona, dove fu ricostruita a scartamento normale, seguendo quasi totalmente il tracciato originario, e ceduta in gestione alla Ferrovia Centrale Umbra il progetto rimase sulla carta, come in tanti altri casi di ferrovie chiuse e di fatto venne presto dimenticato.\nSituazione attuale e il progetto di ripristino.\nLa linea \u00e8 stata completamente smantellata, tranne il tratto lungo la valle del Tevere tra Sansepolcro e Monte Corona.\nSopravvivono alcuni edifici (come stazioni e caselli), in alcuni casi riutilizzati per gli scopi pi\u00f9 diversi, alcune gallerie (in particolare nei tratti Arezzo - Palazzo del Pero e Umbertide - Gubbio) e i piloni del ponte sul Tevere a nord di Sansepolcro.\nAd oggi \u00e8 concreta la possibilit\u00e0 di riattivazione della linea nel tratto da Arezzo a Sansepolcro. Il 20 maggio 2010 la regione Toscana e il Ministero delle Infrastrutture e dei Trasporti hanno sottoscritto un impegno per realizzare un piano di fattibilit\u00e0 per una nuova ferrovia il cui tracciato dovrebbe essere lungo circa 20-25\u00a0km. I costi per la riattivazione della linea dovrebbero attestarsi a circa 270 milioni di euro.\nIl ripristino di questa linea \u00e8 voluto soprattutto dagli enti locali e Camera di commercio per alcuni importanti motivi:\nCaratteristiche.\nLa linea era armata con rotaie di tipo Vignoles da 22\u00a0kg/m con curve di raggio minimo 80 metri che permettevano una velocit\u00e0 massima di 35\u00a0km/h. La pendenza massima della linea era del 30 per mille. Le stazioni erano munite di segnali a dischi girevoli.\nLe stazioni erano 13 e le semplici fermate 20. Le opere d'arte costruite erano: 20 ponti e 23 gallerie.\nPercorso.\nDa Arezzo la linea usciva in direzione est superando tortuosamente lo spartiacque tra Arno e Tevere, giungendo a Sansepolcro via Anghiari; da qui piegava verso sud scendendo tranquillamente la valle del Tevere, passando per Citt\u00e0 di Castello e giungendo fino ad Umbertide; da questa citt\u00e0 la linea piegava bruscamente verso nord-est e con un ampio semicerchio finiva per passare a Gubbio in direzione sud-est, per poi cambiare per l'ultima volta direzione e proseguire verso est fino a Fossato di Vico.\nMateriale rotabile.\nLocomotive.\nLa prima fornitura (1884) di locomotiva-tender a vapore:\nNel 1909 vennero acquistate:\nA queste si aggiunsero tra 1914 e 1915:\nAutomotrici.\nNel 1934 allo scopo di velocizzare i treni viaggiatori vennero acquistate:\nA queste nel 1938 si aggiunsero:"}
{"id": "1224982", "revid": "287204", "url": "https://it.wikipedia.org/wiki?curid=1224982", "title": "John Madden (hockeista su ghiaccio)", "text": ""}
{"id": "1224983", "revid": "110157", "url": "https://it.wikipedia.org/wiki?curid=1224983", "title": "Engelhartstetten", "text": "Engelhartstetten \u00e8 un comune austriaco di 1 959 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\"). Vi sorge il castello di Hof."}
{"id": "1224984", "revid": "78273", "url": "https://it.wikipedia.org/wiki?curid=1224984", "title": "Chiesa di San Pietro di Castello", "text": ""}
{"id": "1224986", "revid": "124445427", "url": "https://it.wikipedia.org/wiki?curid=1224986", "title": "Giovanni Pasquale", "text": "Biografia.\nFratello minore di Domenico e Saverio Pasquale, vive a Fagagna (in provincia di Udine) con la moglie Daniela Costanza.\nCaratteristiche tecniche.\nIspiratosi a Roberto Carlos per sua stessa ammissione, era un laterale difensivo: considerato un prospetto in giovane et\u00e0, risent\u00ec di limiti tecnici e dell'insufficiente grinta agonistica.\nCarriera.\nClub.\nMuovendo i primi passi da calciatore nel reparto giovanile della Juventus, si trasfer\u00ec poi all'Inter vincendovi con la Primavera un Torneo di Viareggio e un Campionato di categoria. Nell'estate 2002 fu aggregato, ancora ventenne, alla prima squadra da H\u00e9ctor C\u00faper: esordiente in Serie A il 6 ottobre 2002 nella vittoria esterna di Piacenza, raccolse apparizioni anche in Champions League.\nCeduto al Siena nel gennaio 2005, difese poi i colori di Parma e Livorno raggiungendo in maglia labronica \u2014 durante l'incontro con la Roma del 19 aprile 2008 \u2014 la centesima presenza nel massimo campionato. Tesserato dall'Udinese per la stagione seguente, il 1\u00ba marzo 2009 segn\u00f2 il primo gol in A contribuendo al successo casalingo contro il Lecce: realizz\u00f2 invece l'unica rete nelle coppe europee il 4 ottobre 2012, permettendo ai friulani di espugnare il campo del Liverpool.\nTrascorsa l'annata 2013-14 in prestito al Torino, fece poi rientro in bianconero chiudendovi l'esperienza professionistica al termine del campionato 2015-16. L'ultimo atto della sua carriera si consum\u00f2 invece con il Venaria Reale \u2014 societ\u00e0 dilettantistica militante nella Promozione piemontese \u2014 svolgendovi un doppio ruolo tra campo e panchina: i \"Cervotti\" conobbero la retrocessione in Prima Categoria ai play-out nel maggio 2018.\nNazionale.\nPresente in 5 gare dell'Under-21 azzurra tra il 2002 e 2004, non ha mai esordito con la Nazionale maggiore pur ricevendo la convocazione di Trapattoni per l'amichevole con la Svizzera del 30 aprile 2003.\nDopo il ritiro.\nAssunto l'incarico di allenatore del Venaria Reale dalla stagione 2018-19, nel biennio a venire conduce i piemontesi ad un doppio salto partendo dalla Prima Categoria e raggiungendo l'Eccellenza nel 2020.\nIn ragione di tale risultato, viene confermato alla guida anche per il torneo 2021-22.\nStatistiche.\nPresenze e reti nei club.\n\"Statistiche aggiornate al 15 maggio 2016\"."}
{"id": "1224990", "revid": "1564499", "url": "https://it.wikipedia.org/wiki?curid=1224990", "title": "Lamezia (disambigua)", "text": ""}
{"id": "1224991", "revid": "298055", "url": "https://it.wikipedia.org/wiki?curid=1224991", "title": "Pera vaginale", "text": ""}
{"id": "1224992", "revid": "124123", "url": "https://it.wikipedia.org/wiki?curid=1224992", "title": "Katakura Shigenaga", "text": "Figlio di Katakura Kagetsuna, Shigenaga fu il secondo uomo a portare il nome Koj\u016br\u014d. Il suo nome originale era Shigetsuna; comunque, per evitare conflitti con il nome del quarto shogun Ietsuna, lo cambi\u00f2 in Shigenaga. Nel 1614, prese parte alla campagna di Osaka, combattendo Got\u014d Mototsugu nella battaglia di D\u014dmy\u014dji.\nLa seconda moglie di Shigenaga era figlia di Sanada Yukimura, e successivamente alla campagna di Osaka Shigenaga aiut\u00f2 molti dei vassalli dei Sanada, compreso il secondo figlio di Yukimura, Sanada Morinobu, il quale venne accolto sotto dal clan e da cui prese il cognome Katakura.\nGli succedette il figlio Kagenaga."}
{"id": "1224993", "revid": "124546056", "url": "https://it.wikipedia.org/wiki?curid=1224993", "title": "Federazione Italiana Sport Rotellistici", "text": "La Federazione Italiana Sport Rotellistici (FISR) \u00e8 l'organo nazionale di governo di tutti gli sport rotellistici e ha lo scopo di organizzare, disciplinare e sviluppare queste discipline. La FISR persegue i propri scopi armonizzando la propria azione con l'ordinamento sportivo nazionale e internazionale.\n\u00c8 affiliata al Comitato Olimpico Nazionale Italiano (CONI), alla World Skate Europe e alla Workd Skate.\nSede.\nLa sede della FISR \u00e8 a Roma in viale Tiziano n. 74.\nStoria.\nLa Federazione Italiana Pattinaggio a Rotelle (FIPR) venne costituita a Milano nel 1922 su sollecitazione del CONI e ad iniziativa di Alberto Bonacossa, gi\u00e0 fondatore della Federazione Italiana Sport del Ghiaccio, per meglio coordinare l'attivit\u00e0 agonistica che s'era sviluppata negli anni del primo anteguerra (il primo incontro internazionale di hockey si tenne nel 1913).\nNel 1936 l'hockey su prato entr\u00f2 a far parte della FIPR. L'organismo assunse prima il nome di Federazione Italiana Hockey e Pattinaggio a Rotelle (FIHPR) e dal 1939 quello di Federazione Italiana Hockey e Pattinaggio (FIHP).\nA causa degli attriti tra il dittatore Benito Mussolini e il governo inglese e le successive sanzioni per la Guerra d'Etiopia, ogni termine inglese frequentemente usato nello sport fu abolito dal regime o italianizzato. La parola \"hockey\" fu cambiata in \"ochei\" e pertanto la sigla della Federazione divenne FIOPR (con tale sigla \u00e8 elencata nella Legge 16.2.1942, n. 426 di costituzione e ordinamento del CONI).\nTra il 1944 e il 1946 le due federazioni indipendenti che si erano costituite per l'Alta Italia e per il Centrosud riacquistarono entrambe la denominazione di FIHP, fondendosi infine in un'unica federazione.\nNel 1967 la specialit\u00e0 dell'hockey su prato, g\u00e0 inclusa tra quelle sostenute da FIHP, istituisce una apposita Commissione che le permetta maggiore crescita e autonomia. Nel 1973 nasce la Federazione Italiana Hockey su Prato (FIHSP) e questa disciplina esce dalla FIHP, che conserver\u00e0 comunque la stessa denominazione in ragione del permanere al suo interno dell'hockey a rotelle e oggigiorno anche dell'hockey in linea.\nDal 4 aprile 2017 la FIHP, anche a seguito dell'ingresso e riconoscimento ufficiale di nuove specialit\u00e0 pur sempre \"rotellistiche\" ma non riconducibili al termine \"pattinaggio\" (skiroll, skateboard, downhill, inline alpine) cambia la sua denominazione in Federazione Italiana Sport Rotellistici (FISR).\nFunzioni.\nLa FISR \u00e8 affiliata al CONI e si occupa di:\n- organizzare i Campionati Italiani e Regionali;\n- revisionare ed aggiornare i regolamenti di gioco delle varie discipline;\n- formare gli arbitri che giudicheranno e convalideranno ufficialmente le gare;\n- adottare i provvedimenti disciplinari e consegnare le onorificenze;\n- vidimare le tessere annuali dei praticanti;\n- convocare la rappresentativa nazionale delle varie discipline per i Campionati Mondiali ed Europei.\nDiscipline.\nLe discipline (con le specialit\u00e0) ufficialmente affiliate alla Federazione sono le seguenti:\nPresidenti.\nFonte:"}
{"id": "1224995", "revid": "339392", "url": "https://it.wikipedia.org/wiki?curid=1224995", "title": "FIHP", "text": ""}
{"id": "1224998", "revid": "2081108", "url": "https://it.wikipedia.org/wiki?curid=1224998", "title": "Uccellagione", "text": "L'uccellagione \u00e8 una pratica di caccia, illegale in Italia dove \u00e8 dunque considerata una forma di bracconaggio, attuata con l'impiego di dispositivi fissi e finalizzata alla cattura indiscriminata e di massa della selvaggina volatile. La pratica ha origini antiche e nel corso dei tempi si \u00e8 perfezionata con l'impiego di sistemi sofisticati.\nTecniche di uccellagione.\nRoccolo\nSistema per la cattura di uccelli caratterizzato da un impianto arboreo a forma di anello, dentro il quale sono posizionate le reti, e un prato centrale dove si erge una struttura a forma di torre (la \"rocca\", da cui il nome di \"roccolo\"), nella quale risiede il roccolatore. Esso, all'arrivo degli uccelli, lancia uno \"spauracchio\", spingendo gli animali a cercare rifugio fra gli alberi, dove rimangono catturati. Tipico delle zone montane, \u00e8 ancor oggi in uso soprattutto in Lombardia e in Trentino per rifornire di uccelli da richiamo i cacciatori capannisti.\nBresciana\nDetta anche \"brescianella\", consiste in un appostamento fisso composto da un quadrilatero di alberi chiuso da reti. Al centro dell'area si localizzavano gli uccelli da richiamo, ai quali si tagliavano le penne timoniere e remiganti allo scopo di impedirne il volo. Gli uccelli di passo, attirati dai richiami, si calavano all'interno dell'area. L'uccellatore, azionando il meccanismo con una pertica o con una fune, provocava lo sbattimento di una serie di barattoli che, spaventando gli uccelli, li spingeva verso la rete.\nParetaio\n\u00c8 un sistema formato da due reti rettangolari contrapposte e fissate a piccoli pali. Le due reti, azionate a comando, si chiudevano a scatto, imprigionando gli uccelli.\nProdina\n\u00c8 un sistema simile al precedente, anch'esso dotato di chiusura a scatto e formato da due reti stese sul terreno ed eventualmente mimetizzate.\nPania\nDetta anche \"vischio\", consiste in una bacchetta di legno tradizionalmente cosparsa di vischio o di un'altra sostanza adesiva, impiegata per catturare piccoli uccelli. Si dispongono presso punti di abbeveraggio oppure in appostamenti fissi con l'impiego dei richiami.\nPalmone\nAppostamento fisso costituito da un sistema di \"panie\" eretto su pertiche con l'impiego di uccelli da richiamo.\nArchetto\n\u00c8 una trappola a scatto costituita da un laccio teso e sostenuto da un ramo elastico curvato e mantenuto in tensione. L'azionamento \u00e8 provocato dalla preda che attiva un meccanismo a leva nel momento in cui becca l'esca, in genere rappresentata da una bacca.\nPiagna\nPrende il nome dal principale elemento costituente, rappresentato da una lastra di pietra naturale di quelle che si usavano come copertura dei tetti in montagna. La stessa viene tenuta sollevata, in equilibrio precario, da alcuni bastoncini opportunamente allestiti. L'uccello si avvicina all'esca alimentare toccandone uno che gli fa crollare la piagna addosso.\nNormativa.\nLa pratica dell'uccellagione \u00e8 vietata in tutto il territorio italiano in ottemperanza all'articolo 3 della Legge n. 157 del 1992 (\"Norme per la protezione della fauna selvatica omeoterma e per il prelievo venatorio\"):\nLa stessa legge, nell'articolo 4, contempla specifiche deroghe:\nChi esercita l'uccellagione \u00e8 sanzionato, dall'art. 30 della stessa legge, con l'arresto fino ad un anno o l'ammenda da euro 774 a euro 2.065.\nIn Italia, tutti gli organi di polizia giudiziaria sono competenti in ordine ai reati legati all'uccellagione, pur se alcuni, risultano per le proprie finalit\u00e0 istituzionali, pi\u00f9 impegnati e specializzati nell'antibracconaggio, quali la Polizia provinciale, i Carabinieri forestali e i corpi forestali delle regioni a statuto speciale e delle province autonome."}
{"id": "1225006", "revid": "712828", "url": "https://it.wikipedia.org/wiki?curid=1225006", "title": "Calacirya", "text": ""}
{"id": "1225009", "revid": "371529", "url": "https://it.wikipedia.org/wiki?curid=1225009", "title": "Dig the New Breed", "text": "Dig the New Breed \u00e8 l'ultimo album pubblicato dopo lo scioglimento della band The Jam avvenuto nel dicembre del 1982, ed \u00e8 composto da brani gi\u00e0 editi e suonati dal vivo.\nTracce.\nTutte le canzoni sono scritte da Paul Weller"}
{"id": "1225014", "revid": "1718925", "url": "https://it.wikipedia.org/wiki?curid=1225014", "title": "Costituente Socialista", "text": ""}
{"id": "1225018", "revid": "110157", "url": "https://it.wikipedia.org/wiki?curid=1225018", "title": "Live Jam", "text": "Live Jam \u00e8 il secondo album dal vivo della band The Jam, pubblicato circa 10 anni dopo lo scioglimento della band avvenuto nel dicembre del 1982."}
{"id": "1225024", "revid": "712828", "url": "https://it.wikipedia.org/wiki?curid=1225024", "title": "Pok\u00e9rus", "text": ""}
